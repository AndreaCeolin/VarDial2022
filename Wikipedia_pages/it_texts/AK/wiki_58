{"id": "1333491", "revid": "31092", "url": "https://it.wikipedia.org/wiki?curid=1333491", "title": "Tocoferoli", "text": ""}
{"id": "1333493", "revid": "31092", "url": "https://it.wikipedia.org/wiki?curid=1333493", "title": "Omega 3", "text": ""}
{"id": "1333494", "revid": "585241", "url": "https://it.wikipedia.org/wiki?curid=1333494", "title": "Vitamina L", "text": ""}
{"id": "1333496", "revid": "31092", "url": "https://it.wikipedia.org/wiki?curid=1333496", "title": "Acido Alfa Lipoico", "text": ""}
{"id": "1333503", "revid": "1791", "url": "https://it.wikipedia.org/wiki?curid=1333503", "title": "Q-bit", "text": ""}
{"id": "1333510", "revid": "174925", "url": "https://it.wikipedia.org/wiki?curid=1333510", "title": "Mariano IV de Bas-Serra", "text": ""}
{"id": "1333511", "revid": "1543377", "url": "https://it.wikipedia.org/wiki?curid=1333511", "title": "Abgar II", "text": "Biografia.\nNel 64 a.C. si schier\u00f2 con la Repubblica romana, aiutando il legato di Gneo Pompeo Magno, Lucio Afranio, quando questi occup\u00f2 la Mesopotamia settentrionale.\nSuccessivamente, nel 53 a.C., per\u00f2, decise di passare dalla parte dei Parti, tradendo Marco Licinio Crasso durante la sua campagna orientale. Secondo Cassio Dione, fu prodigo di denaro con Crasso, scoprendone i piani, ostacolandone di nascosto quelli buoni e promuovendo quelli che riteneva dannosi per i Romani stessi. Tenendosi in contatto con Surena, il comandante parto, con la scusa di spiarlo, Abgar convinse Crasso a non muoversi verso Seleucia per poi scendere l'Eufrate rafforzato e riposato, ma di seguire da presso Surena, che si trovava l\u00ec vicino. Quando poi Abgar e Surena decisero che era giunto il momento dello scontro, il sovrano osroeno convinse Crasso a muovere il proprio esercito in una zona deserta, dove furono attaccati dalla fanteria e dagli arcieri parti, in una letale combinazione suggerita da Abgar stesso, che inflisse poi il colpo di grazia attaccando con le proprie truppe le linee romane alle spalle.\nLa vittoria parta nella battaglia di Carre, in cui mor\u00ec Crasso stesso, non salv\u00f2 per\u00f2 il trono di Abgar, che fu poco dopo deposto da Orode II allo scopo di rafforzare il controllo diretto dei Parti sulla regione."}
{"id": "1333517", "revid": "585241", "url": "https://it.wikipedia.org/wiki?curid=1333517", "title": "Vitamina I", "text": ""}
{"id": "1333521", "revid": "585241", "url": "https://it.wikipedia.org/wiki?curid=1333521", "title": "Vitamina G", "text": ""}
{"id": "1333523", "revid": "1494169", "url": "https://it.wikipedia.org/wiki?curid=1333523", "title": "This Love", "text": ""}
{"id": "1333525", "revid": "118834", "url": "https://it.wikipedia.org/wiki?curid=1333525", "title": "Le Vergini Suicide", "text": ""}
{"id": "1333527", "revid": "71155", "url": "https://it.wikipedia.org/wiki?curid=1333527", "title": "Ewin", "text": "Biografia.\nPaolo Diacono non fornisce indicazioni precise sul momento della sua nomina a duca di Trento, ma \u00e8 probabile che l'insediamento sia stato immediatamente successivo all'istituzione del ducato da parte dei Longobardi, all'indomani della conquista dell'Italia settentrionale (568-569). \u00c8 possibile che sia stato il primo duca di Trento; certo \u00e8 il suo regno durante il periodo dei Duchi (574-584), quando i Longobardi rinunciarono ad avere un sovrano. \nSempre Paolo Diacono lo cita tra i cinque duchi pi\u00f9 importanti di quel periodo di interregno. Da alcuni storici viene considerato il primo vero fondatore dell'unit\u00e0 territoriale del Trentino. Egli blocc\u00f2 le scorrerie franche e bavare. Attorno al 577, la cittadella di Nanno si consegn\u00f2 ai franchi. Il conte longobardo Ragilone (chiamato anche Ragilo) la saccheggi\u00f2, ma nel viaggio di ritorno, a Campo Rotaliano venne attaccato e ucciso assieme ai suoi uomini dal duca franco Cramnchi. Questi, poco tempo dopo, saccheggi\u00f2 la stessa Trento. Ewin lo affront\u00f2 a Salorno, uccidendo lui e i suoi uomini e recuperando i frutti del saccheggio e il territorio del ducato. \nEwin guid\u00f2 una riuscita spedizione in Istria per ordine del re Autari allo scopo di conquistarla o di punire il duca del Friuli Grasulfo. Questi infatti stava per passare dalla parte dei bizantini, come aveva gi\u00e0 fatto Droctulfo, secondo una lettera scritta attorno al 581 di Gogone, maggiordomo di Childeberto II. \nAnd\u00f2 in Francia a firmare la pace con i Franchi nel 591, preceduto dal vescovo cattolico del suo ducato Agnello, mandato a riscattare i prigionieri longobardi da re Agilulfo.\nMor\u00ec circa nel 595. Venne scelto come successore nel ducato Gaidoaldo, di religione cattolica.\nMatrimonio e figli.\nEgli spos\u00f2 la figlia di Garibaldo, duca di Baviera. Non risulta che ebbero figli."}
{"id": "1333529", "revid": "31092", "url": "https://it.wikipedia.org/wiki?curid=1333529", "title": "Acido Paramminobenzoico", "text": ""}
{"id": "1333531", "revid": "585241", "url": "https://it.wikipedia.org/wiki?curid=1333531", "title": "Vitamina R", "text": ""}
{"id": "1333532", "revid": "1610933", "url": "https://it.wikipedia.org/wiki?curid=1333532", "title": "Inseparabile mascherato", "text": ""}
{"id": "1333539", "revid": "287204", "url": "https://it.wikipedia.org/wiki?curid=1333539", "title": "Cuore di cane (disambigua)", "text": ""}
{"id": "1333545", "revid": "1610933", "url": "https://it.wikipedia.org/wiki?curid=1333545", "title": "Gufo latteo", "text": ""}
{"id": "1333547", "revid": "34222", "url": "https://it.wikipedia.org/wiki?curid=1333547", "title": "Juan Mir\u00f3", "text": ""}
{"id": "1333559", "revid": "92723", "url": "https://it.wikipedia.org/wiki?curid=1333559", "title": "Gonnario Comita de Lacon-Gunale", "text": "Biografia.\nNon esistono dati affidabili sulla esistenza di questo personaggio, fonti tarde citate da Giovanni Francesco Fara lo dicono originario del Logudoro e proveniente quindi dal Giudicato di Torres, secondo Francesco Cesare Casula probabilmente divenne Giudice di Arborea (e sarebbe stato il primo a possedere tale carica) attorno all'anno 1000 e sarebbe stato a capo dei due giudicati nel periodo dell'invasione musulmana di Muj\u0101hid al-'\u0100mir\u012b, signore di D\u00e9nia negli anni 1015 - 1026. Per fronteggiare le invasioni avrebbe chiesto aiuto al Papa, il quale a sua volta sollecit\u00f2 un intervento ad alcuni signori genovesi e pisani. All'epoca ancora Repubbliche marinare nascenti, colsero tale richiesta come un'importante occasione per la propria espansione. Come gi\u00e0 detto, per\u00f2, Gonnario Comita I, deve considerarsi un personaggio leggendario.\nIl suo successore fu Torchitorio Barisone I."}
{"id": "1333560", "revid": "287204", "url": "https://it.wikipedia.org/wiki?curid=1333560", "title": "Eparina", "text": "L'eparina, dal greco \"\u1f27\u03c0\u03b1\u03c1\" (\"fegato\") (fu inizialmente estratta dal fegato di cane), \u00e8 un glicosaminoglicano altamente solfatato, \u00e8 ampiamente utilizzato come farmaco iniettabile anticoagulante. Ha la pi\u00f9 alta densit\u00e0 di carica negativa tra tutte le biomolecole conosciute. Pu\u00f2 inoltre essere impiegata come collirio oppure per formare superfici anticoagulanti in esperimenti di vario genere e cure mediche (emodialisi). L'eparina ad uso farmaceutico viene ricavata generalmente dalla mucosa di intestino suino o di polmone bovino. Da sottolineare che l'eparina viene prodotta dai mastociti ed inglobata in granuli a secrezione regolata insieme ad altri granuli cos\u00ec come l'istamina, venendo liberata in modo violento quando avvengono reazioni allergiche causate dal riconoscimento di antigeni dai recettori sui mastociti.\nLa sua azione viene efficacemente antagonizzata dal cloridrato e dal solfato di protamina.\n\u00c8 sull'elenco dei farmaci essenziali per l'Organizzazione Mondiale della Sanit\u00e0, oltre ad essere tra i farmaci pi\u00f9 efficaci e sicuri nel sistema sanitario.\n\u00c8 nota anche come eparina non frazionata (UFH). \u00c8 inoltre disponibile una versione frazionata di eparina, nota come eparina a basso peso molecolare.\nStoria.\nLa scoperta dell'eparina \u00e8 stata annunciata nel 1916 da Jay McLean e William Henry Howell, anche se non entr\u00f2 negli studi clinici fino al 1935. McLean era uno studente di medicina al secondo anno alla Johns Hopkins University e stava lavorando sotto la guida di Howell che indagava sui preparati pro-coagulanti, quando isolarono una molecola anticoagulante fosfatidica liposolubile all'interno del tessuto epatico canino. Nel 1918, Howell coni\u00f2 il termine 'eparina' per questo tipo di anticoagulante solubile nei grassi. Nei primi anni '20 Howell isol\u00f2 un anticoagulante polisaccaridico idrosolubile, che egli denomin\u00f2 nuovamente 'eparina', anche se era una molecola diversa dai preparati fosfatidici scoperti in precedenza. Il lavoro di McLean come chirurgo probabilmente cambi\u00f2 l'attenzione del gruppo di Howell per cercare anticoagulanti, che alla fine ha portato alla scoperta di alcuni polisaccaridi.\nNegli anni '30 molti ricercatori focalizzarono i propri studi sull'eparina. Erik Jorpes del Karolinska Institutet scopr\u00ec la struttura dell'eparina nel 1935, che ha permesso alla societ\u00e0 svedese Vitrum AB di lanciare il primo prodotto a base di eparina per uso endovenoso nel 1936.\nTra il 1933 e il 1936, i Connaught Medical Research Laboratories perfezionarono una tecnica sicura e non tossica per la produzione di eparina che poteva essere somministrata ai pazienti, in soluzione salina. I primi trial umani dell'eparina iniziarono nel maggio del 1935. Nel 1937, l'eparina del Connaught era facilmente disponibile ed efficace come anticoagulante del sangue. Prima del 1933, l'eparina era disponibile in piccole quantit\u00e0, era estremamente costosa e tossica e, di conseguenza, di scarso valore medico.\nStruttura molecolare.\nL'eparina allo stato natio possiede un peso molecolare compreso tra i 3 e i 40 kDa anche se la media dei pesi molecolari della maggior parte delle eparine commerciali si aggira tra i 12 e i 15KDa. \nL'eparina \u00e8 un carboidrato e appartiene alla famiglia dei glicosaminoglicani, che include un'altra molecola molto simile all'eparina, ovvero l'eparan solfato, costituito anch'esso da unit\u00e0 ripetitive di disaccaride. \nLa pi\u00f9 comune unit\u00e0 disaccaridica \u00e8 composta da acido iduronico 2-solfato e 6-O-sulfato, glucosamina \"N\"-solfato (IdoA(2S)-GlcNS(6S) ). Per esempio nel polmone di bovino questa unit\u00e0 \u00e8 presente per l'85% mentre nella mucosa intestinale di suino per il 75%. Meno comune \u00e8 invece il disaccaride che contiene glucosamina 3-O-solfato (GlcNS(3S,6S) o glucosamina con un gruppo amminico libero (GlcNH). In condizioni fisiologiche i gruppi estere o ammide solfato vengono deprotonati e attraggono controioni carichi positivamente per formare sali dell'eparina ed \u00e8 proprio in questa forma che le eparine vengono somministrate come anticoagulanti.\n1 unit\u00e0 di eparina \u00e8 la quantit\u00e0 necessaria per mantenere fluido 1 mL di sangue di gatto per 24 ore e questa quantit\u00e0 equivale a circa 0.002\u00a0mg di eparina pura.\nStruttura tridimensionale.\nLa struttura tridimensionale dell'eparina \u00e8 molto complicata poich\u00e9 l'acido iduronico potrebbe essere presente in almeno due conformazioni a bassa energia quanto questa unit\u00e0 \u00e8 localizzata al centro dell'oligosaccaride. Lo stato di equilibrio \u00e8 quindi mantenuto dalla quantit\u00e0 di gruppi solfato degli zuccheri adiacenti (glucosamine). La struttura di una molecola di eparina costituita da un oligopolimero composto da 12 unit\u00e0 saccaridiche (6 x GlcNS(6S)-IdoA(2S) ) \u00e8 stata determinata via NMR e tramite tecniche di 'molecular modelling'.\nIn questo modello l'eparina assume una classica conformazione a elica, con un passo di 17 \u00e5ngstr\u00f6m su entrambi i lati dell'asse dell'elica.\nFarmacologia.\nIn natura, l'eparina \u00e8 un polimero con una catena di varie dimensioni. L'eparina non frazionata (UFH) come farmaco \u00e8 eparina che non \u00e8 stata frazionata per sequestrare la frazione di molecole a basso peso molecolare.\nAl contrario, l'eparina a basso peso molecolare (LMWH) ha subito un frazionamento allo scopo di rendere la sua farmacodinamica pi\u00f9 prevedibile. Spesso \u00e8 possibile utilizzare UFH o LMWH; in alcune situazioni \u00e8 preferibile l'una o l'altra.\nMeccanismo di azione.\nL'eparina \u00e8 una molecola con attivit\u00e0 anticoagulante naturale, prodotta nell'apparato di Golgi dei basofilociti e dei mastociti. L'eparina si lega naturalmente a un fattore del sangue, l'antitrombina III, un enzima inibitore che a seguito del legame con l'eparina stessa cambia conformazione esponendo il suo sito attivo. \nL'AT-III attivata a sua volta inattiva la trombina (Fattore IIa), il Fattore X, e altre proteasi coinvolte nella coagulazione del sangue. \nAT-III si lega specificatamente a una sequenza pentasaccaridica solfata contenuta nella sequenza polimerica dell'eparina: GlcNAc/NS(6S)-GlcA-GlcNS(3S,6S)-IdoA(2S)-GlcNS(6S).\n\u00c8 proprio il cambiamento conformazionale di AT-III a seguito del legame con l'eparina che permette la disattivazione del fattore Xa da parte dell'antitrombina stessa. Tale disattivazione del fattore X attivo necessita inoltre di un legame tra il pentasaccaride dell'eparina e il fattore Xa stesso. Tali interazioni sono possibili grazie all'alta densit\u00e0 di carica elettronegativa dell'eparina e la formazione di un complesso ternario tra AT-III, trombina ed eparina risulta quindi nella disattivazione della trombina stessa. La formazione del complesso ternario dipende quindi dalla lunghezza del polimero eparina (almeno 18 unit\u00e0 disaccaridiche). Al contrario invece l'inattivazione del fattore Xa richiede un pentasaccaride come il Fondaparinux.\nQuesta differenza di dimensioni ha portato allo sviluppo di eparine a basso peso molecolare (LMWH) e, pi\u00f9 recentemente, a Fondaparinux come anticoagulanti farmaceutici. LMWHs e fondaparinux mirano all'attivit\u00e0 antifattore Xa piuttosto che all'attivit\u00e0 antitrombinica, allo scopo di facilitare una pi\u00f9 sottile regolazione della coagulazione e un indice terapeutico migliorato. Quest'ultimo \u00e8 un pentasaccaride sintetico, la cui struttura chimica \u00e8 quasi identica alla sequenza di pentasaccaridi leganti AT che pu\u00f2 essere trovata all'interno di eparina polimerica ed eparan solfato. \nCon LMWH e fondaparinux, il rischio di osteoporosi e trombocitopenia indotta da eparina (HIT) \u00e8 ridotto. Anche il monitoraggio del tempo di tromboplastina parziale attivata non \u00e8 richiesto e non riflette l'effetto anticoagulante, poich\u00e9 l'APTT \u00e8 insensibile alle alterazioni del fattore Xa [???]. \nDanaparoid, una miscela di eparan solfato, dermatan solfato e condroitin solfato pu\u00f2 essere usato come anticoagulante in pazienti con HIT sviluppato. Poich\u00e9 il danaparoid non contiene frammenti di eparina o eparina, la reattivit\u00e0 crociata del danaparoid con gli anticorpi indotti con eparina \u00e8 inferiore al 10%. \nGli effetti dell'eparina sono misurati in laboratorio dal tempo parziale di tromboplastina (aPTT), una delle misure del tempo impiegato dal plasma sanguigno per formare il coagulo. Il tempo parziale di tromboplastina non deve essere confuso con il tempo di protrombina, o PT, che misura il tempo di coagulazione del sangue attraverso un diverso percorso della cascata della coagulazione.\nSomministrazione.\nL'eparina viene somministrata per via parenterale perch\u00e9 non viene assorbita dall'intestino, a causa della sua elevata carica negativa e di grandi dimensioni. Pu\u00f2 essere iniettato per via endovenosa o sottocutanea (sotto la pelle); le iniezioni intramuscolari (nei muscoli) sono evitate a causa del potenziale per la formazione di ematomi. A causa della sua breve emivita biologica di circa un'ora, l'eparina deve essere somministrata frequentemente o come infusione continua.\nL'eparina non frazionata ha un'emivita di circa 1-2 ore dopo l'infusione, mentre la LMWH ha un'emivita di 4-5 ore.\nL'uso di LMWH ha consentito il dosaggio una volta al giorno, quindi non richiede un'infusione continua del farmaco. Se \u00e8 necessaria una terapia anticoagulante a lungo termine, l'eparina viene spesso utilizzata solo per iniziare la terapia anticoagulante fino a un anticoagulante orale, per es. il warfarin.\nL'American College of Chest Physicians ha pubblicato delle linee guida cliniche sulla somministrazione di eparina.\nUso clinico.\nIn dosi terapeutiche, agisce come anticoagulante, impedendo la formazione di coaguli e l'estensione dei coaguli esistenti all'interno del sangue. L'Eparina non rompe direttamente i trombi gi\u00e0 formati (a differenza dell'Attivatore del Plasminogeno Tissutale), ma consente ai meccanismi di lisi del trombo di funzionare meglio per abbattere i trombi gi\u00e0 formati. L'eparina \u00e8 generalmente usata per l'anticoagulazione per le seguenti condizioni:\nIn particolare viene utilizzata per trattare e prevenire la trombosi venosa profonda, embolia polmonare e tromboembolia arteriosa. Viene anche usato nel trattamento di attacchi cardiaci e angina instabile. Viene somministrato per iniezione in vena. \nL'eparina e i suoi derivati a basso peso molecolare (ad es., Enoxaparina, Dalteparina, Tinzaparina) sono efficaci nel prevenire trombosi venose profonde e embolia polmonare in persone a rischio, ma non c'\u00e8 alcuna prova che indica la maggior efficacia dell'uno rispetto all'altro nel prevenire la mortalit\u00e0.\nL'eparina sembra essere relativamente sicura per l'uso durante la gravidanza e l'allattamento.\nEffetti Collaterali.\nEffetti collaterali emorragici.\nGli effetti collaterali comuni includono sanguinamento, dolore al sito di iniezione e piastrinopenia. \nUn grave effetto collaterale dell'eparina \u00e8 la trombocitopenia indotta da eparina (HIT), causata da una reazione immunologica che rende le piastrine un bersaglio della risposta immunologica, con conseguente degradazione delle piastrine. Questa condizione viene normalmente invertita alla sospensione e in generale pu\u00f2 essere evitata con l'uso di eparine sintetiche. Inoltre, una forma benigna di trombocitopenia \u00e8 associata all'uso precoce dell'eparina, che si risolve senza interrompere l'eparina.\nMaggiore attenzione \u00e8 necessaria nei pazienti con insufficienza renale .\nEffetti collaterali non emorragici.\nSono noti vari effetti collaterali non emorragici del trattamento con eparina: "}
{"id": "1333566", "revid": "1048993", "url": "https://it.wikipedia.org/wiki?curid=1333566", "title": "Tino Scotti", "text": "Biografia.\nNacque da Margherita Scotti, cantante lirica, e da un messicano conosciuto in \"tourn\u00e9e\", che non conobbe mai. Dopo aver giocato come calciatore nelle giovanili dell', nell'Arona, nella Trevigliese e nel Fanfulla, registrato come Ernesto, Scotti inizi\u00f2 la sua carriera come attore di teatro, prendendo parte a spettacoli di variet\u00e0 e di teatro di rivista. Dotato di memoria e capacit\u00e0 oratorie, si contraddistinse per la velocit\u00e0 e la precisione delle sue parlate, sempre convulse e frenetiche, ma mai incomprensibili. Per questo motivo, Achille Campanile lo rinomin\u00f2 Tino \"Scatti\". Frequenti le partecipazioni a programmi radiofonici di variet\u00e0 e di prosa, dalla fine degli anni trenta, presso gli studi dell'EIAR e Rai, tra cui il variet\u00e0 settimanale Rosso e nero.\nCome caratterista invent\u00f2 due personaggi destinati a segnarne il successo: il \"cavaliere\", con il famoso motto \"ghe pensi mi\"\",\" e il \"bauscia\", emblemi di una milanesit\u00e0 agli antipodi. Se il secondo era uno sbruffone, il primo impersonava il ruolo del gigol\u00f2 assennato; entrambi erano per\u00f2 lo specchio della personalit\u00e0 dell'attore, di gran classe e mai volgare. Nel 1952 comment\u00f2 con la sua voce le comiche riunite nel film \"Ridolini e la collana della suocera\", con Larry Semon. Molto noti i suoi \"Carosello\" del confetto Falqui, prodotto farmaceutico da banco. Ebbe anche successo come attore di prosa, affrontando autori come Shakespeare (\"Pene d'amor perdute\") e Goldoni (\"Le baruffe chiozzotte\"), sotto la regia di grandi nomi come Giorgio Strehler e Franco Enriquez.\nPartecip\u00f2 anche a varie pellicole cinematografiche, soprattutto di genere comico, ed in televisione fu spesso protagonista di trasmissioni di variet\u00e0, come \"Bambole, non c'\u00e8 una lira\", diretta da Antonello Falqui nel 1977. La sua ultima apparizione avvenne nello sceneggiato televisivo \"...e la vita continua \"(1984). Fu membro della Massoneria.\nEbbe un solo figlio: Giorgio, dalla prima moglie Anna Guzzoni, nata in Svizzera nel 1907, con cui si spos\u00f2 a Milano nel 1931 e dalla quale divorzi\u00f2 nel 1977. Mor\u00ec la mattina del 16 ottobre 1984, all'Ospedale di Tarquinia in Provincia di Viterbo; soffriva da qualche tempo di disturbi cardiocircolatori che si erano aggravati negli ultimi giorni. Ad assisterlo la seconda moglie Tiziana.\nFilmografia parziale.\nTelevisione.\nTino Scotti fu anche protagonista nel 1957, di numerosi \"sketch\" della rubrica pubblicitaria televisiva \"Carosello\", che pubblicizzavano l'acqua minerale Crodo, e tra il 1958 e il 1974, con Raffaele Giangrande e altri attori via via diversi, il confetto lassativo Falqui.\nDoppiaggio.\nDa doppiatore ha prestato la voce a:"}
{"id": "1333573", "revid": "486946", "url": "https://it.wikipedia.org/wiki?curid=1333573", "title": "JonBenet Ramsey", "text": ""}
{"id": "1333574", "revid": "183483", "url": "https://it.wikipedia.org/wiki?curid=1333574", "title": "Caso Filippo Raciti", "text": ""}
{"id": "1333577", "revid": "486946", "url": "https://it.wikipedia.org/wiki?curid=1333577", "title": "Pok\u00e9mon 2", "text": ""}
{"id": "1333591", "revid": "466539", "url": "https://it.wikipedia.org/wiki?curid=1333591", "title": "Tr\u1ea7n Anh H\u00f9ng", "text": "Considerato il cineasta pi\u00f9 famoso del suo paese d'origine, il suo film d'esordio \"Il profumo della papaya verde\" (1993) \u00e8 stato candidato all'Oscar al miglior film straniero. Nel 1995 ha vinto il Leone d'oro al Festival di Venezia con \"Cyclo\".\nBiografia.\nNasce nel 1962 a M\u1ef9 Tho, nel Vietnam del Sud. Nel 1975, poco prima della caduta di Saigon, la famiglia emigra in Laos e poi in Francia, stabilendosi a Villeneuve-le-Roi. Studia filosofia a Parigi prima di appassionarsi al cinema in seguito alla visione del film \"Poussi\u00e8re d\u2019empire\" (1983), diretto dal compatriota Lam L\u00ea.\nNel 1987 termina gli studi alla scuola Louis-Lumi\u00e8re, che forma prevalentemente direttori della fotografia, con un cortometraggio interpretato dalla futura moglie Tr\u1ea7n N\u1eef Y\u00ean Kh\u00ea e ispirato ad un racconto vietnamita del XVII secolo. Il suo secondo corto, anch'esso legato alla storia del Vietnam, viene prodotto nel 1991 da Christophe Rossignon della Lazennec, con cui Tr\u1ea7n stringe un sodalizio professionale che si riveler\u00e0 duraturo e proficuo.\nLa \u00abtrilogia vietnamita\u00bb (1993-2000).\nDopo i primi cortometraggi, scrive e dirige tre film in lingua vietnamita con cui ottiene il plauso della critica, spesso descritti come parte di una trilogia tematica, interpretazione che per\u00f2 ha personalmente sempre rifiutato;\nNel 1993 realizza \"Il profumo della papaya verde\", prodotto e girato interamente in Francia, ma ambientato in un Vietnam \"ricostruito a partire dai miei ricordi\"; la trama segue la domestica di una famiglia altolocata di Saigon (interpretata da adulta da Y\u00ean Kh\u00ea) dal 1951 al 1961. Il film fa discutere per la rappresentazione che fornisce del paese sotto l'occupazione francese, specie da parte di un esule, e della sua condizione femminile, ma l'esordio di Tr\u1ea7n viene comunque premiato ai premi C\u00e9sar e al festival di Cannes; l'anno seguente \u00e8 tra i candidati all'Oscar per il miglior film in lingua straniera, primo ed unico film in rappresentanza del Vietnam a riuscirci.\nRecatosi in Vietnam durante la produzione del \"Profumo della papaya verde\" per ragioni di location scouting, il regista si interessa alla situazione del paese e decide di incentrarvi il suo secondo lungometraggio. Di nuovo ambientato a Saigon, ormai l'odierna Ho Chi Minh, \"Cyclo\" (1995) ha per protagonista un povero guidatore di risci\u00f2 che, privato del suo mezzo di sussistenza, entra in una spirale di crimine e violenza, e vede la partecipazione della star di Hong Kong Tony Leung. Tr\u1ea7n vi dipinge un Vietnam caotico e mercificato, nel bel mezzo delle trasformazioni economiche del \"\u0111\u1ed5i m\u1edbi\", utilizzando peraltro uno stile pi\u00f9 estetizzante e postmoderno di quello del suo film precedente. La giuria della 54\u00aa Mostra internazionale d'arte cinematografica di Venezia, presieduta da Jorge Sempr\u00fan, gli assegna il Leone d'oro, sancendo la nascita di un autore.\nTuttavia, i premi non bastano e Tr\u1ea7n passer\u00e0 i cinque anni seguenti a cercare, senza successo, i finanziamenti necessari per altri due film. Con \"Solstizio d'estate\" (Un Certain Regard di Cannes 2000), ritorna ad atmosfere pi\u00f9 contemplative e vicine a \"Il profumo della papaya verde\", raccontando la storia di tre sorelle di Hanoi.\nFilm successivi.\nDopo quasi un decennio di pausa dovuto a progetti mai concretizzatisi e la ricerca di finanziamenti, fa ritorno nel 2009 con un thriller in lingua inglese, \"I Come with the Rain\"; il film \u00e8 un flop al botteghino e Tr\u1ea7n se ne dichiara insoddisfatto, adducendo la sua \u00abcattiva riuscita\u00bb a una diatriba col suo nuovo produttore in fase di montaggio. Nel 2010 dirige \"Norwegian Wood\", prodotto in Giappone, che sceneggia adattando il romanzo omonimo di Haruki Murakami. Nel 2016 realizza un'altra trasposizione letteraria, \"\u00c9ternit\u00e9\", il suo primo film in francese e ambientato in Francia."}
{"id": "1333599", "revid": "1305772", "url": "https://it.wikipedia.org/wiki?curid=1333599", "title": "Foxy Brown (personaggio)", "text": "Foxy Brown \u00e8 un personaggio cinematografico fittizio, creato da Jack Hill e interpretato da Pam Grier nel film \"Foxy Brown\".\nIl personaggio \u00e8 uno dei primi ritratti di donne afroamericane forti e dure.\nBiografia.\nFoxy Brown \u00e8 una ragazza afroamericana, fidanzata con un agente di polizia infiltrato che, a seguito di un'operazione fallita viene ferito e creduto morto da una banda di spacciatori. L'uomo \u00e8 portato cos\u00ec in ospedale, dove gli viene fatta una plastica facciale. Quando esce ha un nuovo volto e un nuovo nome. Foxy lo va a trovare ed esce con lui.\nIl fratello di Foxy \u00e8 un piccolo malvivente ambizioso, che si mette sempre nei guai. Quando \u00e8 minacciato da due uomini bianchi, chiama Foxy che accorre in suo aiuto ed elimina i due \"killer\".\nIl fidanzato di Foxy viene ucciso mentre passeggia insieme a lei. Foxy scopre che suo fratello ha svelato il vero nome del suo uomo ad un'organizzazione che spaccia droga e sfrutta prostitute di lusso, comandata da una donna bianca, Katherine. Fingendosi una prostituta, Foxy s'infiltra nell'organizzazione e inizia la sua vendetta. Prima ridicolizza un giudice che doveva giudicare alcuni spacciatori dell'organizzazione, ma viene raggiunta dai killer e catturata. Viene spedita in un ranch, in cui due uomini bianchi la drogano e la violentano, quindi la legano al letto. Foxy riesce a liberarsi, prendendo con la lingua una lametta da barba, quindi incendia il ranch e fugge.\nSi reca da un gruppo di Pantere Nere, per ottenere giustizia. Il gruppo accetta di aiutarla, e lei seduce un pilota di un aereo da turismo, che deve consegnare una partita di droga all'organizzazione. Salita a bordo dell'aereo, Foxy approfitta dello scambio per pilotare l'aereo ed eliminare i killer. Le Pantere Nere completano il lavoro, evirando l'uomo di Katherine.\nRecatasi da Katherine, Foxy le consegna un barattolo con dentro i testicoli del suo uomo, quindi fredda i killer con una pistola nascosta nei capelli. Spara anche a Katherine, ma non la uccide. La lascia in vita perch\u00e9 non dimentichi mai ci\u00f2 che \u00e8 successo al suo uomo.\nInfluenze.\nIl personaggio di Foxy Brown ha influenzato molti film. Esso viene citato in \"Girl 6 - Sesso in linea\", diretto da Spike Lee nel 1996, in cui la protagonista immagina di essere Foxy Brown; in \"Austin Powers in Goldmember\", in cui la cantante Beyonc\u00e9 Knowles interpreta un personaggio chiamato Cleopatra Foxxy; e soprattutto in \"Jackie Brown\", diretto da Quentin Tarantino nel 1997, in cui Pam Grier interpreta appunto Jackie Brown, una hostess che raggira un gruppo di uomini."}
{"id": "1333606", "revid": "31092", "url": "https://it.wikipedia.org/wiki?curid=1333606", "title": "Tocotrienoli", "text": ""}
{"id": "1333607", "revid": "31092", "url": "https://it.wikipedia.org/wiki?curid=1333607", "title": "Acido Pantotenico", "text": ""}
{"id": "1333608", "revid": "31092", "url": "https://it.wikipedia.org/wiki?curid=1333608", "title": "Piridoxina", "text": ""}
{"id": "1333609", "revid": "767487", "url": "https://it.wikipedia.org/wiki?curid=1333609", "title": "Pietro Sharoff", "text": "Biografia.\nDa giovane intraprese gli studi di giurisprudenza conseguendo la laurea. La passione per il teatro lo spinse per\u00f2, nel 1904, ad iscriversi alla scuola di recitazione del Teatro d'Arte di Mosca: fu allievo di Mejerchol'd e aiuto regista di Stanislavskij. Di l\u00ec divenne maestro di recitazione del teatro e membro del consiglio direttivo, oltre che fondatore di due teatri: lavor\u00f2 anche al teatro Maly.\nNegli anni trenta si trasfer\u00ec in Italia e venne naturalizzato italiano nel 1938. Nello stesso anno fond\u00f2 la compagnia del Teatro Eliseo. Divenuto insegnante di recitazione anche in Italia, ebbe tra i suoi allievi Arnoldo Fo\u00e0 ed Alida Valli. Nella citt\u00e0 di Roma gli \u00e8 stata dedicata un'accademia di recitazione, l'Accademia Sharoff, fondata da uno degli attori diretti da Sharoff all'Eliseo, Aldo Rendine.\nSharoff ha lavorato con una certa frequenza sia come attore teatrale che cinematografico.\n\u00c8 sepolto presso il Cimitero acattolico di Roma."}
{"id": "1333614", "revid": "585241", "url": "https://it.wikipedia.org/wiki?curid=1333614", "title": "Vitamina F", "text": ""}
{"id": "1333615", "revid": "2168601", "url": "https://it.wikipedia.org/wiki?curid=1333615", "title": "Cigno nero", "text": ""}
{"id": "1333616", "revid": "1305772", "url": "https://it.wikipedia.org/wiki?curid=1333616", "title": "Black Swan", "text": ""}
{"id": "1333623", "revid": "963244", "url": "https://it.wikipedia.org/wiki?curid=1333623", "title": "Pianibbie", "text": "Pianibbie \u00e8 una contrada del comune di Casoli, in provincia di Chieti.\nStoria.\nSorto come insediamento di case coloniche nel pianoro ai piedi del borgo rurale di Ripitella, conobbe una rapida urbanizzazione a partire dal 1912, quando vi venne eretta una stazione sulla linea ferroviaria Adriatico-Sangritana.\nPianibbie divenne cos\u00ec il centro di riferimento per tutte le contrade del comune di Casoli sulla riva sinistra del fiume Aventino con propaggini verso Sant'Eusanio del Sangro e Guardiagrele (Collebarone, Fiorentini, Piano Carlino, Ripitella, Taloni, Verratti...).\nLa chiesa dell'Ausiliatrice.\nNel 1929, in concomitanza con la costruzione della basilica di Santa Maria Ausiliatrice in via Tuscolana a Roma, il vicario foraneo di Casoli, l'arciprete Giuseppe Colanzi (particolarmente legato alla congregazione delle Salesiane), fece edificare nella contrada una cappella dedicata alla Vergine, onorata con il titolo pi\u00f9 caro a don Bosco: l'arcivescovo di Chieti nel 1963 elev\u00f2 la piccola chiesa di \"Maria Santissima Ausiliatrice\" di Pianibbie a parrocchia.\nL'edificio, a navata unica, \u00e8 preceduto da un pronao sovrastato da terrazzo sorretto da quattro pilastri: la facciata a capanna termina con uno svelto campanile a vela disposto sull'asse centrale. All'interno sono conservati due dipinti di notevoli dimensioni raffiguranti la battaglia di Lepanto e l'assedio di Vienna. L'altare (decorato con la scena del sacrificio di Abramo), l'ambone ed il tabernacolo sono scolpiti in pietra della Majella.\nManifestazioni.\nSin dall'anno dell'erezione della chiesa, nei giorni 13 e 14 maggio a Pianibbie veniva celebrata la festa della patrona (fiera il 13 e solenne processione il 14): in anni pi\u00f9 recenti le celebrazioni sono state spostate al giorno 24 dello stesso mese.\nNel periodo agostano vi vengono organizzati un importante torneo di calcetto e nell'ultimo weekend la sagra della \"Pizza Scima\"."}
{"id": "1333630", "revid": "1543377", "url": "https://it.wikipedia.org/wiki?curid=1333630", "title": "Colina", "text": "La colina (che deriva dal greco \u03c7\u03bf\u03bb\u03ae, \"kol\u00e8\", \"bile\") \u00e8 una sostanza organica classificata come nutriente essenziale. Viene denominata anche vitamina J e talvolta \u00e8 accostata alle vitamine del Gruppo B.\n\u00c8 un costituente dei fosfolipidi che compongono la membrana cellulare e del neurotrasmettitore acetilcolina.\nL'assunzione adeguata di questo micronutriente \u00e8 stata calcolata dal \"Food and Nutrition Board of the Institute of Medicine of the National Academy of Sciences\" Statunitense, in 550 milligrammi \"per die\".\nStoria.\nFu scoperta da Andreas Strecker nel 1864 e fu sintetizzata per la prima volta nel 1866.\nChimica.\nLa colina \u00e8 un sale d'ammonio quaternario e \nla sua formula molecolare \u00e8: [(CH3)3N+(CH2)2OH] X-, dove\nX- rappresenta un generico controanione del sale del controcatione della colina, come i controanioni: cloruro, anione idrossido o bitartrato.\nIl cloruro di colina, mischiato con l'urea, viene usato come solvente (DES). \nIl salicilato di colina viene usato localmente per ridurre il dolore delle afte o per il dolore nelle otiti esterne. \nBiologia.\nLa colina e i suoi derivati sono coinvolti in tre importanti vie metaboliche:\nLa colina pu\u00f2 essere metabolizzata nel corpo umano in trimetilammina (TMA), un composto dal caratteristico odore di pesce. Per questo motivo l'assunzione di grandi quantit\u00e0 di colina pu\u00f2 far s\u00ec che il corpo emani un odore di pesce.\nFonti alimentari.\nLe principali fonti alimentari di colina sono il tuorlo d'uovo e i semi di soia. \nAltri alimenti ricchi di colina sono i fagiolini verdi, il cervello, i rognoni, il cuore, il fegato, le arachidi, i piselli, il germe di grano e il lievito di birra.\nLa colina si trova anche nello zenzero e nel riso integrale. La colina si trova persino nella lattuga. Non \u00e8 chiaro se queste fonti siano utilizzabili per assorbimento intestinale. \nLa colina \u00e8 una delle componenti fondamentali della lecitina, utilizzabile sia come additivo sia come integratore alimentare. Il latte umano contiene una buona percentuale di lecitina, mentre il latte di mucca ne \u00e8 privo.\n\u00c8 possibile indurre uno stato ipertensivo nei ratti mantenendoli per una sola settimana a una dieta carente di colina (American Journal of Physiology dicembre 1950). Non appena la dieta viene di nuovo integrata con la colina, la pressione scende fino a tornare normale.\n\u00c8 disponibile anche la fosfatidil-colina in pillole o in polvere o anche come cloruro (liquida). \nL'assunzione di oltre 310\u00a0mg/die di colina e/o di betaina riduce i livelli di CPR, TNF, omocisteina."}
{"id": "1333634", "revid": "585241", "url": "https://it.wikipedia.org/wiki?curid=1333634", "title": "Vitamina J", "text": ""}
{"id": "1333639", "revid": "78273", "url": "https://it.wikipedia.org/wiki?curid=1333639", "title": "Vitamina n", "text": ""}
{"id": "1333640", "revid": "585241", "url": "https://it.wikipedia.org/wiki?curid=1333640", "title": "Vitamina N", "text": ""}
{"id": "1333642", "revid": "4327", "url": "https://it.wikipedia.org/wiki?curid=1333642", "title": "Taloni", "text": ""}
{"id": "1333644", "revid": "486946", "url": "https://it.wikipedia.org/wiki?curid=1333644", "title": "Bioflavonoidi", "text": ""}
{"id": "1333646", "revid": "118294406", "url": "https://it.wikipedia.org/wiki?curid=1333646", "title": "Diseredazione delle donne in Cabilia", "text": "La diseredazione delle donne, vale a dire la loro esclusione completa dal diritto di successione, fu una decisione assunta nel XVIII secolo in Cabilia da un'assemblea generale dei principali notabili di tutte le trib\u00f9. Un fatto del genere rientra nella tradizione di ampia indipendenza che il diritto consuetudinario delle popolazioni berbere ha sempre avuto nei confronti della legge sciaraitica (nel diritto islamico, infatti, le donne hanno diritto all'eredit\u00e0, anche se nella misura della met\u00e0 dei maschi).\nLe spiegazioni del motivo di questa decisione cos\u00ec in contrasto con la legge religiosa, ma a prima vista anche con la posizione meno svantaggiata della donna nel mondo berbero, sono diverse, ma sembrano tutte da ricondursi alla necessit\u00e0 di evitare l'eccessivo frazionamento delle propriet\u00e0 terriere, sia per la oggettiva scarsit\u00e0 di terre coltivabili nella regione montuosa della Cabilia (a scopi analoghi serviva, in territori alpini, l'istituzione del maso chiuso), sia per ridurre le contese tra villaggi e trib\u00f9 dal momento che le donne erano solite accasarsi al di fuori della trib\u00f9 di origine, il che provocava poi dispute tra eredi di diversi villaggi e trib\u00f9.\nSulla data del provvedimento e sulla procedura con cui si pervenne ad esso vi sono discordanze tra i principali autori che ne hanno discusso, Boulifa e Hanoteau. Secondo Hanoteau (che riporta anche un testo che sarebbe copia di tale deliberazione) l'assemblea si tenne nel mercato del sabato dei Beni Ouasif nell'anno 1162 dell'egira, vale a dire nel 1748.\nBoulifa invece sostiene che tale decisione venne presa alcuni decenni dopo (\"solo dopo il trattato del 1767 firmato con la Spagna, vale a dire 1769-70\"), ed in un altro villaggio, quello di Djemaa Saharidj:\nDal momento che Hanoteau e Letourneux (1872-73, vol. 3) citano un altro villaggio e anche altre trib\u00f9 rispetto a quelle segnalate da Boulifa (l'iniziativa sembra essere della confederazione degli Ait Bethroun presso gli Igawawen, e le trib\u00f9 firmatarie si collocano tutte nei pressi), e che anche i termini della deliberazione sembrano divergenti da ci\u00f2 che segnalava Boulifa (in particolare, manca la clausola che prevede la possibilit\u00e0 di ereditare a titolo di usufrutto fino alla morte), sembra verosimile che quella di privare le donne del diritto all'eredit\u00e0 sia stata una deliberazione generale di tutta la Cabilia ma presa con diverse decisioni, in tempi e luoghi diversi."}
{"id": "1333672", "revid": "585241", "url": "https://it.wikipedia.org/wiki?curid=1333672", "title": "Vitamina Q", "text": ""}
{"id": "1333675", "revid": "115483698", "url": "https://it.wikipedia.org/wiki?curid=1333675", "title": "Ingegneria dei sistemi", "text": "L'Ingegneria dei sistemi (in inglese Systems Engineering) \u00e8 una branca interdisciplinare dell'ingegneria che si occupa dello sviluppo e organizzazione di sistemi artificiali complessi; unisce diverse discipline e specialit\u00e0, raggruppandole in uno sforzo congiunto, per formare un processo di sviluppo strutturato che proceda attraverso la concezione, la produzione, l'operativit\u00e0 e il dispiegamento di tali sistemi."}
{"id": "1333677", "revid": "585241", "url": "https://it.wikipedia.org/wiki?curid=1333677", "title": "Vitamina T", "text": ""}
{"id": "1333707", "revid": "585241", "url": "https://it.wikipedia.org/wiki?curid=1333707", "title": "Vitamina W", "text": ""}
{"id": "1333714", "revid": "709406", "url": "https://it.wikipedia.org/wiki?curid=1333714", "title": "Vitamina Y", "text": ""}
{"id": "1333716", "revid": "1632387", "url": "https://it.wikipedia.org/wiki?curid=1333716", "title": "Persuader", "text": "I Persuader sono una band power metal formatasi nel 1997 ad Ume\u00e5, Svezia."}
{"id": "1333719", "revid": "79454", "url": "https://it.wikipedia.org/wiki?curid=1333719", "title": "Patrick Pugliese", "text": ""}
{"id": "1333720", "revid": "599013", "url": "https://it.wikipedia.org/wiki?curid=1333720", "title": "Angelo Pagotto", "text": "Carriera.\nClub.\nInizi\u00f2 la carriera nella squadra della sua citt\u00e0; nel 1992 venne notato da alcuni osservatori del , che lo ingaggiarono per la squadra Primavera. Aggregato presto alla prima squadra (fu il terzo portiere nella stagione 1993-1994), venne poi dato in prestito alla , dove disput\u00f2 da titolare il campionato di serie C1 1994-1995, contribuendo alla promozione dei toscani nella serie cadetta.\nDopo aver rifiutato un'offerta della Juventus, raggiunse l'apice della sua carriera nella stagione 1995-1996 quando, molto giovane, era il titolare della e della Nazionale Under-21; ci\u00f2 gli permise la stagione successiva di vestire la maglia del . Arrivato al club rossonero da grande promessa, cominci\u00f2 come titolare, ma fu poi relegato in panchina a vantaggio del veterano Sebastiano Rossi e non riusc\u00ec ad affermarsi, anche a causa dell'annata negativa della squadra.\nL'anno seguente i rossoneri lo cedettero in prestito all', sempre in serie A, ma gi\u00e0 nell'ottobre del 1997 venne acquistato a titolo definitivo dal Perugia, in serie B, dove fu titolare. Dopo la promozione degli umbri nella massima categoria, perse il posto negli 11 a vantaggio prima di Roccati e poi di Mazzantini; in particolare, dopo la 1\u00aa giornata, in cui il Perugia venne sconfitto 4-3 dalla Juventus anche a causa di alcuni suoi errori, fu accusato dal presidente Luciano Gaucci di aver \"venduto\" la partita ai bianconeri.\nNel mercato di gennaio venne quindi nuovamente prestato, stavolta alla , dove non riusc\u00ec a evitare la retrocessione in serie C1. Terminato il prestito, nell'estate del 1999 rientr\u00f2 al Perugia. Nel gennaio 2000 risult\u00f2 positivo a un controllo antidoping effettuato dopo - del novembre 1999. Squalificato per due anni e professatosi sempre innocente, Pagotto scont\u00f2 quasi interamente la condanna (e venne licenziato dal Perugia per giusta causa).\nNel 2005 la richiesta di archiviazione del procedimento penale per sospetto scambio di provette ha fatto emergere seri dubbi sulla regolarit\u00e0 del controllo. Nel frattempo, Pagotto aveva ripreso la carriera agonistica: dopo due anni alla - terminati con la rescissione del contratto, dopo che il presidente Amilcare Berti lo aveva accusato di aver venduto delle partite - e un altro biennio all', nel 2005 venne ingaggiato dal dove per\u00f2 si dovette accontentare di giocare due partite di Coppa Italia.\nSuccessivamente milit\u00f2 nel e nel . Il 28 aprile 2007, in occasione della partita - di Serie B, \u00e8 risultato nuovamente positivo alla cocaina. Il successivo 30 luglio, dopo l'audizione davanti alla procura antidoping del CONI, ha confessato le proprie colpe, mentre il 14 settembre la Corte di Giustizia della FIGC lo ha condannato a otto anni di squalifica, fino al 14 giugno 2015, ridimensionando la richiesta di squalifica a vita avanzata dalla Procura Antidoping del CONI. Con questo provvedimento la carriera di calciatore professionista di Pagotto \u00e8 definitivamente compromessa.\nNel 2011, ancora sotto squalifica, fu sorpreso ad allenare di nascosto i portieri della e sub\u00ec pertanto una squalifica aggiuntiva di ulteriori sei mesi. Negli anni successivi usc\u00ec dal mondo dal calcio: emigr\u00f2 in Germania e lavor\u00f2 come cuoco e pizzaiolo; nel 2018, grazie all'aiuto della sorella, trov\u00f2 lavoro come magazziniere in un'azienda tessile di Prato. In carriera ha totalizzato complessivamente 53 presenze in Serie A e 114 in Serie B.\nNazionale.\nTra il 1990 e il 1992 milit\u00f2 nella nazionale Under-18, totalizzando 3 presenze. Nel biennio 1994-1996 fu il portiere titolare della selezione Under-21 allenata da Cesare Maldini, con cui vinse il titolo europeo di categoria nel 1996, il terzo consecutivo per gli \"azzurrini\", battendo i padroni di casa della . Nell'epilogo ai tiri di rigore, Pagotto par\u00f2 i tentativi di Ra\u00fal e Iv\u00e1n de la Pe\u00f1a.\nSebbene avesse contribuito in maniera decisiva alla conquista dell'Europeo, Pagotto non prese parte ai Giochi olimpici di Atlanta, svoltisi due mesi dopo: pur rinnovandogli la propria stima, Maldini gli prefer\u00ec il fuoriquota Gianluca Pagliuca e il diciottenne Gianluigi Buffon \u2013 riserva di Pagotto nella manifestazione continentale \u2013, ritenendo opportuno che quest'ultimo accumulasse esperienza alle spalle di un portiere pi\u00f9 navigato.\nAllenatore.\nPagotto, terminata la squalifica, il 26 marzo 2019 viene assunto dalla come allenatore dei portieri: essendo una societ\u00e0 sull'orlo del fallimento, svolge questo incarico senza ricevere remunerazione. Con lo stesso ruolo, il 1\u00ba agosto 2019 passa all'."}
{"id": "1333721", "revid": "78273", "url": "https://it.wikipedia.org/wiki?curid=1333721", "title": "Andrei Zvyagintsev", "text": ""}
{"id": "1333722", "revid": "59975", "url": "https://it.wikipedia.org/wiki?curid=1333722", "title": "Whisky a Go-Go", "text": ""}
{"id": "1333723", "revid": "120118400", "url": "https://it.wikipedia.org/wiki?curid=1333723", "title": "Milva canta Merini", "text": "Milva canta Merini, pubblicato nel 2004, \u00e8 un album della cantante italiana Milva.\nL'album rappresenta la messa in musica di alcune celebri poesie della poetessa contemporanea Alda Merini. La musica \u00e8 composta da Giovanni Nuti.\nLe poesie musicate sono quasi tutte state pubblicate nel corso degli anni novanta: \"Prima di venire\" \u00e8 invece del 2003 e rappresenta un omaggio a Vincenzo Mollica, mentre \"Gli occhi di Milva\" \u00e8 un componimento inedito che la poetessa ha dedicato alla cantante.\nNello stesso anno dell'uscita del cd, il 2004, Milva ha presentato il lavoro in coppia col compositore Giovanni Nuti ed Alda Merini al Piccolo Teatro di Milano, nella sede del Teatro Strehler. Le repliche si sono avute anche nel 2005."}
{"id": "1333724", "revid": "84184", "url": "https://it.wikipedia.org/wiki?curid=1333724", "title": "Abbazia di Sant'Albino", "text": "L'abbazia di Sant'Albino \u00e8 una chiesa-abbazia fondata nel V secolo. Si trova sulla via Francigena, nell'area del comune di Mortara, in provincia di Pavia.\nStoria e leggenda.\nLa storia dell'abbazia resta indissolubilmente legata alla battaglia combattuta nelle sue pi\u00f9 immediate vicinanze nel 773 tra i Longobardi e l'esercito franco di Carlo Magno e si confonde con gli echi leggendari delle gesta dei due paladini franchi Amico e Amelio, scudieri di Carlo Magno, periti proprio nel corso di quella battaglia. Di loro si narra che, pur essendo stati inumati in due loculi separati, furono ritrovati nello stesso sepolcro.\nLe cronache narrano che in antichit\u00e0 vi sarebbe stata nell'area abbaziale una pieve dedicata a Sant'Eusebio di Vercelli, fondata da Carlo Magno stesso ; sembra che il vescovo Sant'Albino Alcuino fond\u00f2 qui un monastero, presso cui ordinava diaconi e sacerdoti suoi discepoli. Per omaggiare il maestro, gli allievi dedicarono il monastero a Sant'Albino di Angers, vescovo morto nel 550. Dalla dedica del monastero si pass\u00f2 dal titolo di \"Pieve di Sant'Eusebio\" a quello di \"Abbazia di Sant'Albino\".\nIl monastero attiguo si ispirava alla regola del monastero di Tours, di cui Albino Alcuino era abate; successivamente pratic\u00f2 la regola di Sant'Agostino, per questo i monaci erano detti Canonici regolari.\nIl sedime dell'abbazia sorge su un terreno ricco di tombe, che era detto \"Badia\"; il complesso fu ricostruito nell'XI secolo e il campanile fu abbattuto nel 1253 e ricostruito nel XIII secolo. Nel 1263, per volere del papa Urbano IV, il preposto della chiesa fu chiamato a cooperare nella riforma del monastero di Breme. Il monastero and\u00f2 in decadenza a partire dal 1290 e solo la prepositura sopravvisse per qualche tempo.\nPapa Pio II convert\u00ec i beni del monastero in Commenda entro il quadriennio 1458-1462 e il Commendatario ebbe il titolo di Prevosto.\nNel 1540 la chiesa fu ricostruita per volere dell'abate Pietro Antonio Birago, che fece aggiungere il portico a colonne, i medaglioni dei santi Amico e Amelio e il suo stemma gentilizio in una lapide ancora oggi visibile.\nNel cortile del cascinale annesso alla chiesa (un tempo \"ospitale\" per i pellegrini che numerosi transitavano lungo la via Francigena) troviamo una finestra ogivale trecentesca decorata con formelle di cotto.\nNel 1578 fu visitata da San Carlo Borromeo.\nNel 1928, a seguito di restauri all'altare, furono trovati due loculi contenenti ossa umane e alcune medaglie che, secondo le antiche scritture, potrebbero appartenere ai SS. Amico e Amelio. Le ossa rimasero ancora murate per circa settanta anni sotto l'altare e furono riportate alla luce durante i restauri del 1999 per sottoporle all'esame al carbonio-14. Esso fu eseguito a Cambridge (Massachusetts) e le dat\u00f2 intorno all'anno Mille. Le ossa furono definitivamente raccolte in una nuova urna deposta nell'abbazia.\nEsisteva una chiesa gemella a quella di Sant'Albino, distante da essa 100 passi: la chiesa di san Pietro fu originariamente edificata da Carlo Magno per riporvi il corpo di Sant'Amelio. Nel 1575 risultava abbandonata e fu san Carlo Borromeo ad ordinare l'abbattimento dell'altare. Le notizie sulla chiesa gemella scomparvero nel XVIII secolo.\nOpere d'arte.\nLa chiesa ha un'unica navata e un solo altare ed \u00e8 stata completamente restaurata negli anni a cavallo tra il XX e il XXI secolo, in occasione del Giubileo del 2000, dopo alcuni secoli di manutenzione carente .\nLa parete sud del presbiterio e parte del muro absidale ospitano affreschi raffiguranti un \"Sant'Antonio abate\", il \"Battesimo di Ges\u00f9\" e una \"Vergine in trono coi SS. Albino, Iacopo, Agostino e il Committente\", databili 1410 e firmati da Giovanni da Milano. Sotto ad essi si trova un affresco anonimo raffigurante San Lorenzo.\nNel 1458 Paolo da Caylina dipinse un polittico con la Vergine e i SS. Lorenzo, Albino, Amico e Amelio. Questa pala era conservata nella Basilica di San Lorenzo e fu acquisita nel 1840 dalla Galleria sabauda di Torino.\nSulle pareti si notano incisioni di pellegrini riguardanti il loro passaggio e la data pi\u00f9 antica ancora leggibile risalirebbe al 1100. Nei pressi del portale, due medaglioni ricordano i mitici paladini franchi Amico e Amelio."}
{"id": "1333725", "revid": "1305772", "url": "https://it.wikipedia.org/wiki?curid=1333725", "title": "Freshly-Picked Tingle's Rosy Rupeeland", "text": " \u00e8 un videogioco action RPG sviluppato da Vanpool e pubblicato nel 2006 da Nintendo per Nintendo DS. Inizialmente distribuito esclusivamente in Giappone, \u00e8 stato poi tradotto e commercializzato anche in Europa. Il protagonista del gioco \u00e8 Tingle, personaggio apparso per la prima volta in \"\".\nTrama.\nIn \"Freshly-Picked Tingle's Rosy Rupeeland\" Tingle, il personaggio principale \u00e8 uno scapolone di 35 anni. Un giorno, mentre \u00e8 a casa, sente una voce misteriosa che lo convince a recarsi nella vicina sorgente. Qui incontra il misterioso \"Zio Rupia\", che lo trasformer\u00e0 in un folletto. Questa trasformazione per\u00f2 lo costringe a racimolare delle rupie. Infatti senza nemmeno una rupia, Tingle morirebbe. Perci\u00f2 il simpatico folletto si decide ad andare alla ricerca di rupie che, gettate nella sorgente, faranno crescere una torre che conduce al regno fatato di \"Rupilandia\".\nModalit\u00e0 di gioco.\nIl gameplay si concentra prevalentemente sul racimolare rupie, infatti il personaggio muore se il numero di rupie scende a zero. Inoltre, queste preziose gemme possono essere utilizzate per far crescere la torre situata nella sorgente. Anche parlare con i personaggi lungo la via coster\u00e0 denaro. A volte, chiederanno una somma alta per rivelare informazioni.\nCombattimenti.\nDifferenti dagli altri giochi della serie Zelda, in \"Tingle's Rosy Rupeeland\" i combattimenti iniziano quando Tingle tocca un nemico presente sul campo. Una volta scontratosi, comincer\u00e0 ad azzuffarsi col nemico in un nuvolone di polvere. Il giocatore pu\u00f2 inoltre muovere il polverone per toccare e quindi ingaggiare altri nemici nella battaglia. Per aiutare Tingle, che perder\u00e0 gradualmente delle rupie durante lo scontro, il giocatore deve picchiettare con lo stilo sul polverone. Pi\u00f9 avanti nell'avventura, Tingle potr\u00e0 arruolare delle guardie del corpo tra 30 differenti, che vorranno essere ricompensate con delle rupie. Una volta esaurita la loro energia, le guardie del corpo possono essere guarite donando altre rupie.\nOggetti.\nDopo un combattimento, il nemico sconfitto lascer\u00e0 cadere delle rupie o degli oggetti, che potranno essere usati in svariati modi. Alcuni saranno ingredienti per preparare delle ricette che Tingle apprender\u00e0 durante il gioco. Altri potranno essere semplicemente venduti per racimolare qualche rupia.\nMappe.\nCome nei precedenti giochi in cui appare, Tingle si cimenter\u00e0 nel disegnare mappe. Se il giocatore trova un elemento non segnalato sulla mappa, potr\u00e0 cerchiarla in modo da far apparire il suddetto elemento in essa. Una volta segnato il nuovo elemento sulla mappa, Tingle potr\u00e0 andare da un'anziana cartografa che lo pagher\u00e0 profumatamente per ogni nuova scoperta.\nLocazioni.\n\"Freshly-Picked Tingle's Rosy Rupeeland\" contiene 11 isole differenti, ognuna con il suo dungeon e una missione centrale da portare a termine."}
{"id": "1333726", "revid": "1974457", "url": "https://it.wikipedia.org/wiki?curid=1333726", "title": "Estimo catastale", "text": "Gli estimi catastali sono le \"rendite dei terreni\" calcolate dal catasto per fini fiscali con riferimento alla moneta corrente in un determinato periodo (epoca censuaria).\nNell'attuale catasto italiano la determinazione degli estimi pu\u00f2 essere diretta o indiretta. Nel primo caso le rendite sono calcolate per ogni singola particella; nel secondo sono calcolate in \"aziende studio\", da cui si ricavano le tariffe d'estimo da applicare a tutti i terreni circostanti. Le tariffe d'estimo sono le rendite \"per ettaro\" di superficie di ogni \"qualit\u00e0\" (tipo di coltura) e \"classe\" (livello di produttivit\u00e0) con riferimento alla moneta corrente in una determinata \"epoca censuaria\". Esistono nel catasto terreni due tipi di tariffe:\nIl catasto italiano del 1886 nasce a estimo diretto ma, per accelerare i tempi di formazione, nel 1905 divenne a estimo indiretto.\nIl catasto fa oggi parte di una articolata struttura amministrativa a livello nazionale denominata Agenzia del territorio, articolata a livello locale in uffici provinciali (ex uffici tecnici erariali)."}
{"id": "1333728", "revid": "599013", "url": "https://it.wikipedia.org/wiki?curid=1333728", "title": "Kristina \u010cesnavi\u010di\u016bt\u0117", "text": "\u00c8 alta 203\u00a0cm e calza il 45 di scarpe.\nCarriera.\nHa disputato per quattro anni la NCAA Division I con la Virginia Commonwealth University e ha in seguito giocato nei campionati francese, italiano, spagnolo e svedese.\nNel febbraio 2008 passa al Tenerife Aguere e diventa la giocatrice pi\u00f9 alta del campionato spagnolo.\nIl 24 novembre 2008 l'Acer Priolo la cede al Colomiers, perch\u00e9 non rientra pi\u00f9 nei piani societari\nNel 2011-12 torna in Italia per giocare in Serie A2 con la Meccanica Nova Bologna.\nStatistiche.\nPresenze e punti nei club.\n\"Statistiche aggiornate al 10 luglio 2011\""}
{"id": "1333729", "revid": "1718925", "url": "https://it.wikipedia.org/wiki?curid=1333729", "title": "Azulejo", "text": "L'azulejo (pronuncia portoghese ; spagnola , dall'arabo \u0627\u0644\u0632\u0644\u064a\u062c \"al-zulayj\", \"pietra lucidata\") \u00e8 un tipico ornamento dell'architettura portoghese e spagnola che consiste in una piastrella di ceramica non molto spessa e con una superficie smaltata e decorata.\nTradizionalmente ha forma quadrata e misura circa 12\u00a0cm di lato, anche se in molte decorazioni ha forme differenti.\nL\"azulejo\" non \u00e8 sempre stato come lo conosciamo oggi, di forma quadrata. Esso \u00e8 il successore degli \"alicatados\" spagnoli, che furono portati nella Penisola iberica dagli Arabi.\nA partire dal secolo XIII, nel levante spagnolo, particolarmente a Valencia, cos\u00ec come nel sud, a Siviglia e Granada, i vasai, sotto l'influenza musulmana, producevano lastre di argilla liscia smaltata e colorata, ritagliate con pinze (\"alicates\"). Questo spiega il termine \"alicatado\", dallo stile delle composizioni, generalmente per pavimenti ma anche, qualche volta, per superfici parietali.\nOrigini.\nQueste decorazioni, com'\u00e8 comprensibile, erano sempre di forma geometrica o rettilinea. La messa in opera di queste lastre di forma poligonale, rettangolare o a stella, era difficile e quindi cara, poich\u00e9 esigeva il taglio eseguito \"in loco\" da assestatori specializzati, ragion per cui questo tipo di pannello, in ceramica, era solo applicato su edifici sontuosi.\nIl \"Palacio da Vila\", a Sintra, conosciuto come Pal\u00e1cio Nacional de Sintra, ha una cappella con un pavimento di \"alicatado\", probabilmente di fabbricazione sivigliana, della met\u00e0 del secolo XV, che si suppone sia l'antenato dell\"azulejo\" pi\u00f9 antico esistente in Portogallo.\nInoltre, nel palazzo di Sintra, che \u00e8 il maggiore deposito di \"azulejos\" di fabbricazione ispano-araba posseduta in Portogallo, sono molte le sale, e altri locali, decorati con \"alicatados\", \"azulejos\" a \"corda seca\" e \"aresta\".\nLa tecnica a \"corda seca\" e quella \"con solchi\".\nI vasai, per rendere pi\u00f9 accessibile l'impiego di questo materiale, evitando il grande lavoro di ritaglio nella collocazione, arrivarono a ritagliare i pezzi nell'argilla ancora fresca, con l'ausilio di uno stampo, a volte in ottone (al principio) e pi\u00f9 tardi in ferro, il che fece semplificare l'assestamento, e la forma prescelta fu il quadrato.\nCos\u00ec nacque l\"azulejo\" (secolo XV), lastra di forma regolare - \"al-zulayj\" - perch\u00e9 la parola, com'\u00e8 naturale, \u00e8 di origine araba, rendendo possibili varie composizioni di disegno e colori, quasi sempre occupando quattro \"azulejos\" per ogni motivo, che si ripete, utilizzando i colori azzurro cobalto, verde copra, marrone miele, rosso, bianco e marrone scuro, quasi puro.\nPer evitare che nell'esecuzione e nella cottura gli smalti si mischiassero, il contorno del disegno era fatto a pennello, con una tinta nera \u2013 o manganese \u2013 mischiata a grasso (qualche volta olio di lino).\nDopo la cottura i contorni apparivano secchi, in contrasto con gli smalti che erano brillanti ed in rilievo.\nIl disegno era impresso sull\"azulejo\" per mezzo di una \"estampilha\" (carta bucherellata, sopra la quale veniva passato un sacchetto di carbone in polvere), ma con un contorno grasso che consentiva di evitare l'espansione degli smalti durante la cottura. Tale tecnica doveva avere grandi problemi e di conseguenza molti \"azulejos\" non venivano utilizzati.\nQuesta tecnica \u00e8 definita: a \"corda seca\".\nPi\u00f9 avanti, per evitare il lavoro di creare il disegno (spesso ripetitivo) sull\"azulejo\", gli artigiani utilizzarono uno stampo (quasi sempre di legno) per contornare il disegno, in rilievo, stampato sull'argilla ancora fresca. Lo stampo lasciava delle linee incise o fenditure che poi, nella prima cottura, indicavano facilmente la traccia da percorrere con il pennello di contorno.\nQuesta tecnica \u00e8 chiamata \"\"corda seca\" con solchi\".\nEvoluzione.\nA partire dall'utilizzo di uno stampo fu poi facile fare dei cambiamenti.\nInvece dell'incisione del contorno con uno stampo si pass\u00f2 ad applicare la stessa tecnica con scanalature che lasciavano nell'argilla, invece di incisioni, rilievi. Tali rilievi rimanevano senza tinta, essendo sufficientemente alti da separare gli smalti colorati, mantenendo il bell'effetto di insieme che vediamo.\nRealizzazione.\nLa seconda met\u00e0 del Secolo XVI ha portato nei paesi iberici nuovi processi tecnici per la decorazione degli \"azulejos:\" tali processi provenivano dall'Italia, come la pittura rinascimentale, e in particolare la tecnica della maiolica.\nGli esempi pi\u00f9 antichi di maiolica sono conosciuti in Italia gi\u00e0 nel XII secolo, nel secolo XIII ne esisteva una grande produzione nella zona di Orvieto. Infatti la fabbricazione italiana in vetrato stagnato, in quell'epoca, viene definita \"pasta di Orvieto\".\nFilippo Massara, autore italiano di un'opera sulla ceramica scrive: \u00abIl termine \"maiolica\" \u00e8 evidentemente di origine spagnola. L'isola di Maiorca fu un importante centro durante l'ultimo periodo della produzione ispano-araba. Conquistata da Pisa, Maiorca d\u00e0 il suo nome alla nuova produzione italiana, in un'epoca in cui Faenza ancora non deteneva la supremazia, impone il suo nome e la sua fabbricazione di notevole fattura, convertendosi nel pi\u00f9 importante centro europeo di artigianato in ceramica, posto che occupa durante alcuni secoli.\u00bb\nCos\u00ec \"maiolica\" e \"faian\u00e7a\", termine derivato dal nome della citt\u00e0 di Faenza, hanno lo stesso significato relativamente al processo tecnico, perch\u00e9 da Faenza erano esportati, nel resto dell'Europa, i pezzi di questo tipo di opere \u2013 pittura a pennello sopra vetro\u00a0\u2013 presto questa citt\u00e0 italiana si \u00e8 imposta per la buona qualit\u00e0 della sua produzione.\nLa parola \"maiolica\" sta cos\u00ec a designare una ceramica nota in Italia durante il Rinascimento. Tutti gli studi sulla ceramica sono unanimi nell'accettare tale opinione.\nI pezzi e le piastrelle dopo la prima cottura a \"chacote\" o a \"biscoito\" (francese \"biscuit\") \u2013 sono rivestiti di uno strato di smalto bianco, a base di stagno, per dargli opacit\u00e0.\nSopra questa superficie, molto porosa e delicata, viene eseguita la decorazione a pennello, che permette effetti di contorno e modellato, impossibili nella tecnica ispano-araba.\nFu conosciuta all'epoca come una pittura \"all'italiana\" o pittura \"pisana\".\n\u00c8 evidente che nell\"azulejo\", pi\u00f9 che in altri pezzi, questo nuovo processo tecnico esigeva esecutori con una buona conoscenza di disegno e composizione.\nNell'epoca precedente, gli ideatori del disegno o gli artisti spesso potevano non essere anche gli esecutori, anche perch\u00e9 la vera e propria esecuzione poteva essere eseguita anche da chi non sapeva disegnare.\nA Siviglia, l'artista che per primo cre\u00f2 opere con questa nuova tecnica \u00e8 italiano, nacque alla fine del XV secolo e si chiamava Francesco Nicoloso, conosciuto come \"Pisanello\".\nBasta confrontare l'Annunciazione del Museo di \u00c9vora con \"azulejos\" di stile moresco, prodotta nello stesso tempo a Siviglia, per avere un'idea dell'impatto che rappresentava l'arrivo dell'italiano Francesco Nicoloso, che visse e lavor\u00f2 in quella citt\u00e0 dal 1503 al 1529. Nel suo studio, per la prima volta nella penisola iberica, ha creato pannelli di \"azulejos\" utilizzando la tecnica chiamata \"maiolica\", fornendo una pittura figurativa su ceramica, in questo caso rafforzata dal controllo della fusione di una vasta gamma di toni, in varianti di verde al nero, dal giallo all'arancio, al viola.\n\"Azulejo\" moderno.\nIl modernismo nell\"azulejos\" nasce con i modelli dell'architetto Ra\u00fal Lino, disegnati tra il 1907 e il 1915, in un linguaggio pieno di astrazione geometrica, talvolta con riferimenti a forme naturali, ma rifiutando qualunque mimetismo di origine naturalista, attitudine massima del movimento naturalista tedesco che l'autore conosceva attraverso la sua formazione accademica ad Hannover.\nLa sequenza logica che segu\u00ec al romanticismo fu la pittura dell\"azulejo\" di espressione storica, provinciale e folcloristica: il Naturalismo, che in qualunque delle sue correnti sempre ignora la natura dell\"azulejo\". L'artista crea come se il supporto ceramico fosse una tela bianca. Allo stesso tempo, e per una migliore integrazione del quadro nell'architettura, utilizza una cornice generalmente lavorata e a volte anche ritagliata.\nGli anni trenta sino agli anni settanta vedono una decadenza dell'uso dell\"azulejo\" nell'architettura portoghese, dovuta principalmente al nuovo corso imposto dalla dittatura militare prima e da quella di Salazar poi. La mentalit\u00e0 nazionalista che viene imposta, anche nel campo dell'arte, non fa trovare spazio ad un'\"arte frivola\", come quella offerta dalla creazione nell\"azulejo\". Tuttavia, a quest'epoca, e precisamente al 1927, risale la produzione della \"Madonna del Fascio\", grande pannello (cm 310 x 260), formato da 398 piastrelle di ceramica, realizzato in Portogallo ed opera del marchigiano Leopoldo Battistini.\nComunque, riesce a farsi strada una \"rinascita\" dell\"azulejo\", gi\u00e0 tentativi vengono fatti nel 1938 dall'architetto Tomas Ribeiro Cola\u00e7o, in un articolo pubblicato nella sua rivista \"Arquitetura Portuguesa\". In questo articolo, che si intitola \"Verit\u00e0\", si parla dell'utilizzo dell\"azulejo\" nell'architettura portoghese, il commento \u00e8 incisivo: \u00abParlo di un punto sul quale stiamo da tempo insistendo \u2013 la inverosimile e inconcepibile proibizione ufficiale di rivestire di \"azulejos\" le facciate degli edifici di Lisbona. E pi\u00f9, l'inverosimile ed inconcepibile abbandono cui sono lasciati gli \"azulejos\" storici\u00bb. Nel giugno 1938 e nel 1946 vengono eseguiti rivestimenti totali in edifici nell\"Avenida Praia da Vitoria\" a Lisbona. Successivamente, esempi di questo \"rinascimento\" sono visibili in tutto il Paese e soprattutto a Lisbona.\n\"Azulejo\" contemporaneo.\nOpere importanti vengono realizzate negli anni cinquanta come \"La via sacra\" nel Santuario di F\u00e1tima, L'Hotel Ritz a Lisbona, vera galleria d'arte, ed inizia il Metro di Lisbona, Il Palazzo di Giustizia, di epoca poco posteriore e le opere murarie di \"Avenida Infante Santo\", tracciata negli anni cinquanta, da architetti portoghesi (H. Granda, J.A. Manta e A. Pessoa), viene abbellita con \"azulejos\" inseriti su muri ai bordi della strada stessa. Tra gli artisti coinvolti nelle opere di \"Avenida Infante Santo\", figurano i modernisti di seconda generazione Maria Keil e Carlos Botelho. In modo particolare, vengono integrati in molti di questi pannelli, delle scale realmente esistenti, creando un effetto veramente particolare.\nUno spirito moderno, associato ad una architettura funzionalista internazionale, sorge intorno al 1950, di cui figura centrale \u00e8 appunto Maria Keil, autrice, tra il 1959 e il 1972, dei primi rivestimenti alle prime stazioni della Metropolitana di Lisbona.\nNello stesso periodo si afferma una generazione di ceramisti moderni come Manuel Cargaleiro, Querubin Lapa, Cecilia de Sousa, Manuela Madureira, attivi in Lisbona e a Porto, J\u00falio Resende.\nUn'attitudine Optical, sviluppata dagli anni sessanta agli anni ottanta \u00e8 presente nella produzione di Jo\u00e3o Abel Manta e Eduardo Nery, autore di \"Vibrazioni\".\nA partire dal 1980, si crea in Portogallo una espansione differente, in particolare per i lavori relativi alla Metropolitana di Lisbona, in molti artisti nazionali ed internazionali, quali Maria Helena Vieira da Silva, Rolando S\u00e1 Nogueira, J\u00falio Pomar, Menez, Martins Correia, Jorge Martins, Joaquim Rodrigo Costa Pinheiro, Hundertwasser, Zao Wou-Ki, e Sean Scully."}
{"id": "1333730", "revid": "118834", "url": "https://it.wikipedia.org/wiki?curid=1333730", "title": "Azulejos", "text": ""}
{"id": "1333734", "revid": "300067", "url": "https://it.wikipedia.org/wiki?curid=1333734", "title": "Antoinette Borg", "text": "Alta 182 cm, nella stagione 2007-08 ha giocato come guardia nella Rescifina Messina.\nCarriera.\nCresciuta in patria, nel Depiro, nel 2005 viene acquistata dalla Virtus Siracusa. Nel 2006-07 ha la possibilit\u00e0 di esordire in Serie A1 con la maglia della Libertas Trogylos Basket, ma a fine stagione viene data in prestito alla Rescifina Messina, in Serie B1.\nFa parte della nazionale maltese."}
{"id": "1333735", "revid": "118834", "url": "https://it.wikipedia.org/wiki?curid=1333735", "title": "Il matrimonio di Figaro", "text": ""}
{"id": "1333744", "revid": "767487", "url": "https://it.wikipedia.org/wiki?curid=1333744", "title": "Le lacrime amare di Petra von Kant", "text": "Le lacrime amare di Petra von Kant (\"Die bitteren Tr\u00e4nen der Petra von Kant\") \u00e8 un film del 1972 diretto da Rainer Werner Fassbinder. \u00c8 un adattamento di un dramma teatrale dello stesso Fassbinder, di cui mantiene l'impostazione: il film \u00e8 ambientato in un'unica stanza e basato interamente sui dialoghi delle protagoniste. Le riprese sono durate 10 giorni.\nTrama.\nPetra von Kant \u00e8 una famosa stilista che vive sola con Marlene, la sua assistente apparentemente muta, la quale accetta i maltrattamenti e la severit\u00e0 della \"padrona\" senza battere ciglio. I due matrimoni di Petra sono finiti con la morte del primo marito e con il divorzio dal secondo; entrambi l'hanno segnata profondamente. Un'amica le fa conoscere Karin, una ragazza giovane e bellissima, della quale Petra si innamora profondamente.\nLe due portano avanti una relazione, ma col tempo Karin diventa sempre pi\u00f9 fredda e crudele, e inizia a trattare Petra con lo stesso sadismo con cui lei tratta Marlene. Ad un certo punto Karin lascia Petra per un uomo e questa cade in una profonda disperazione. Petra allora decide di voltare pagina e di migliorare il suo rapporto con Marlene, ma quando le si rivolge in modo affettuoso e amichevole, quest'ultima fa le valigie e se ne va.\nConfronto con il testo teatrale.\nLa scenografia nel testo per l'originale teatrale di Fassbinder non viene discussa o descritta particolarmente; la vicenda viene ambientata in una casa, con una grande presenza di manichini, inoltre vi \u00e8 l'utilizzo di una bambola con cui Petra \u00e8 solita dormire. Nel film, invece si nota una forte presenza di specchi. Grazie all'aiuto della telecamera, si gioca molto su sguardi che indirettamente si incrociano grazie al rispecchiamento, ma tutto ci\u00f2 nella realt\u00e0 della scena non accade. Per questo fatto sembra che l'architettura dell'ambiente sia complessa, grazie alla presenza di colonne e di paratie. Sono presenti anche bambole e manichini, sar\u00e0 proprio una bambola, delle fattezze di Karin, che Marlene porta via con s\u00e9 nell'abbandonare Petra. Questa, appunto, \u00e8 l'altra grande differenza con il testo teatrale, dove invece Marlene accetta di stare con la padrona."}
{"id": "1333745", "revid": "125492610", "url": "https://it.wikipedia.org/wiki?curid=1333745", "title": "Chlamyphorus truncatus", "text": "Il clamidoforo troncato (Chlamyphorus truncatus ) \u00e8 un armadillo della famiglia Dasypodidae, diffuso in Sudamerica, dove \u00e8 noto col nome di pichi ciego. \u00c8 l'unica specie del genere Chlamyphorus.\nDistribuzione e habitat.\nDiffuso principalmente nella parte centro-occidentale dell'Argentina e nella fascia di deserto ai piedi delle Ande: predilige le zone pianeggianti sabbiose o pietrose con rada vegetazione.\nDescrizione.\nMisura 13-15 cm, pi\u00f9 4-5 cm di coda.\nLa testa, il ventre ed i fianchi sono ricoperti da una pelliccia morbida e fine di colore biancastro: la coda \u00e8 nuda, appiattita e rigida e nella parte terminale somiglia ad un cucchiaio.\nGli occhi e le orecchie sono assai ridotti.\nGli arti anteriori sono muniti di robusti artigli adatti allo scavo.\nPossiede sul dorso una corazza giallognola formata da 24 piastre cornee che cominciano dalla fronte e continuano fino alla parte posteriore del corpo, che si tronca bruscamente (da qui il nome \"truncatus\" della specie) ed \u00e8 protetta da uno scudo verticale.\nLa corazza \u00e8 solo blandamente saldata allo scheletro (zone di maggiore saldatura si trovano sulla testa e sull'apofisi spinale).\nBiologia.\nLe sue abitudini sono simili a quelle della talpa: il clamidoforo, infatti, \u00e8 un animale fossore, che esce dalle sue gallerie sotterranee solo al tramonto.\nLe sue sortite notturne sono facilmente individuabili, poich\u00e9 il clamidoforo lascia come orme due strette scie parallele.\nLa coda viene quasi sempre tenuta piegata al di sotto del ventre: durante lo scavo, tuttavia, il clamidoforo la usa per puntellarsi alle pareti del tunnel ed adoperare le zampe anteriori per scavare e le zampe posteriori per rimuovere la sabbia e spostarla alle sue spalle.\nIl posteriore piatto e corazzato funziona da saracinesca naturale che ostruisce il tunnel, impedendo ad eventuali predatori di entrare ed attaccare l'animale.\nGli indios riconoscono facilmente l'entrata dei tunnel sotterranei dei clamidofori, che si trova fra due montagnole di terra fra le quali scorrono le due strisce che questi animali lasciano quando camminano."}
{"id": "1333746", "revid": "35707", "url": "https://it.wikipedia.org/wiki?curid=1333746", "title": "Le lacrime amare di Petra Von Kant", "text": ""}
{"id": "1333750", "revid": "486946", "url": "https://it.wikipedia.org/wiki?curid=1333750", "title": "Via Sarzanese", "text": ""}
{"id": "1333761", "revid": "466539", "url": "https://it.wikipedia.org/wiki?curid=1333761", "title": "Prix d'interpr\u00e9tation f\u00e9minine", "text": "Il Prix d'interpr\u00e9tation f\u00e9minine \u00e8 un premio assegnato al festival di Cannes alla migliore attrice dei film presentati in concorso nella selezione ufficiale.\nStoria.\nIl premio \u00e8 stato assegnato per la prima volta nel 1946. In sole tre edizioni, dal 1979 al 1981, \u00e8 stato assegnato anche un premio alla migliore attrice non protagonista, il Prix du second r\u00f4le f\u00e9minin.\nQuattro attrici hanno ricevuto questo riconoscimento pi\u00f9 di una volta: Vanessa Redgrave (1966, 1969), Isabelle Huppert (1978, 2001), Helen Mirren (1984, 1995) e Barbara Hershey (1987, 1988)."}
{"id": "1333767", "revid": "339392", "url": "https://it.wikipedia.org/wiki?curid=1333767", "title": "Terremoto del 29 giugno 1919", "text": ""}
{"id": "1333769", "revid": "1921292", "url": "https://it.wikipedia.org/wiki?curid=1333769", "title": "Rick Santorum", "text": "Membro del Partito Repubblicano, \u00e8 stato senatore per lo Stato della Pennsylvania dal 1995 al 2007, Presidente del Comitato dei Senatori Repubblicani (la terza carica pi\u00f9 importante del partito al Senato), e candidato alle primarie del Partito Repubblicano per le Elezioni presidenziali statunitensi del 2012 si \u00e8 poi ritirato.\nSi \u00e8 candidato anche alle elezioni presidenziali del 2016 sempre nelle file dei repubblicani; si \u00e8 ritirato dopo il voto in Iowa.\nBiografia.\nSantorum \u00e8 italo-americano da parte del padre Aldo Santorum, originario di Riva del Garda e della madre Catherine Dughi, di origini per met\u00e0 irlandesi e per met\u00e0 italiane (Bedonia, Parma).\n\u00c8 stato sconfitto dal candidato democratico Bob Casey, Jr., che ha raccolto il 59% dei voti contro il suo 41%, nelle elezioni al Senato del 2006.\nAl Senato continu\u00f2 inoltre la tradizione della \"Candy Desk\" (scrivania delle caramelle), iniziata anni prima dal senatore George Murphy, di tenere dolciumi nella sua scrivania al Senato, da offrire ai colleghi.\nEsercita la professione di avvocato e consulente aziendale. Collabora inoltre con i canali all-news Fox News e CNN.\nIdee politiche.\nSantorum \u00e8 sostenitore di istanze conservatrici in campo sociale, fiscale e bioetico, che gli derivano dalla sua affiliazione al movimento cattolico Regnum Christi. \u00c8 particolarmente conosciuto per le posizioni assunte riguardo alla sicurezza sociale, il disegno intelligente, l'omosessualit\u00e0 e l'eutanasia nel caso Terri Schiavo. Rick Santorum \u00e8 un pro-life e considera ogni bambino, fin dal suo concepimento, un dono di Dio con la stessa dignit\u00e0 di ogni essere umano e come tale deve essere protetto e difeso dalle autorit\u00e0 nazionali.\nSantorum e sua moglie Karen Garver sono genitori di 8 bambini. La loro ultima figlia, concepita quando la signora Santorum aveva compiuto i 48 anni, \u00e8 nata con una grave patologia genetica, la sindrome di Edwards, dovuta all'et\u00e0 della madre, che le lascia solo il 10% di speranza di sopravvivenza oltre l'anno di et\u00e0. Coerenti con le loro convinzioni religiose, i Santorum hanno deciso di non abortire. In precedenza i Santorum avevano perso un altro figlio, nato prematuro e morto a causa di una malformazione genetica, che aveva messo a rischio la vita della madre che ancora una volta si era rifiutata di abortire. La coppia decise poi di portare a casa il piccolo defunto per far conoscere agli altri bambini il fratellino.\nPresidenziali 2012.\nCandidato alle primarie repubblicane per le Elezioni presidenziali statunitensi del 2012, Santorum inizialmente \u00e8 visto come un outsider con nessuna possibilit\u00e0 di vittoria, ma nella prima tornata elettorale in Iowa vince sorprendentemente contro il favorito Mitt Romney per soli 34 voti (24.56 vs 24.53) \u00c8 l'inizio di una campagna elettorale sorprendente, in cui Santorum riesce a vincere in stati come Alabama, Missouri pur con un budget nettamente inferiore ai rivali. Decide di ritirarsi dalla corsa il 10 aprile 2012 a causa delle precarie condizioni di salute di sua figlia. Alla fine delle primarie risulter\u00e0 aver vinto ben 11 Primarie ed essere il secondo per numero di voti reali (4 milioni) e delegati in assoluto nella convention repubblicana dietro solo al vincitore Mitt Romney.\nPresidenziali 2016.\nIl 27 maggio 2016 decide di ricorrere per le Primarie Repubblicane in vista delle Presidenziali 2016. Stavolta ugualmente i sondaggi a livello nazionale lo danno bassissimo con una media compresa tra 0.8%-0.7%.\nTuttavia, mentre nel 2012, il primo test in Iowa del 1\u00ba febbraio, lo vide addirittura vincitore inaspettato stavolta si piazza addirittura undicesimo su dodici (davanti solo a Jim Gilmore) con un misero 1% secco.\nIl 3 febbraio 2016 quindi annuncia la fine della sua campagna presidenziale. \u00c8 il terzo dopo Rand Paul e Mike Huckabee (dopo voto Iowa); il dodicesimo dopo George Pataki, Lindsey Graham, Bobby Jindal, Scott Walker e Rick Perry a lasciare prima degli inizi\nIl giorno seguente annuncia di sostenere il senatore della Florida di origine cubane Marco Rubio tra i leader del Tea Party ma di posizioni pi\u00f9 moderate visto gli estremisti di Ted Cruz e Donald Trump (terzo nei sondaggi nazionali e terzo nel primo voto dell'Iowa ad una incollatura dai favoriti Trump e Cruz) visto che il candidato ufficiale del partito, il moderato Jeb Bush non era riuscito a imporsi. Santorum \u00e8 il quinto ex candidato repubblicano, dopo Lindsey Graham (Bush), Rick Perry (Cruz), George Pataki (Rubio) e Bobby Jindal (Rubio), a fare un endorsement ed il terzo, dopo Pataki e Jindal, a sostenere Rubio nonch\u00e9 il primo a farlo dopo un voto elettorale da ex candidato ritiratosi.\nIl 16 maggio 2016, dopo il ritiro dalla corsa repubblicana di John Kasich e Ted Cruz, l'unico in corsa rimane il miliardario Donald Trump famoso per le idee radicali su protezionismo e politica estera, che resta tuttavia inviso all'apparato tutto, decide (dopo un periodo di lunga riflessione), di fare proprio l'appello del partito ad unirsi su Trump per sconfiggere Hillary Clinton."}
{"id": "1333775", "revid": "1566286", "url": "https://it.wikipedia.org/wiki?curid=1333775", "title": "Matthias Klimsa", "text": "Biografia.\nNato a Osnabr\u00fcck, in Bassa Sassonia, in tenera et\u00e0 si trasferisce ad Amburgo. Successivamente, si sposta ancora, stavolta a Singapore, dove rimane per tre anni (1988-91).\nAl suo ritorno in Europa, frequenta a Londra un corso di teatro alla Guildford School of Acting di tre anni (1992-95). Ma durante il corso comincia a dilettarsi nel teatro vero e proprio, tanto che continua anche dopo il corso, quando si trasferisce a Brema.\nEntrato nel mondo della televisione, raggiunge il successo con il telefilm \"Lolle\" (il titolo originale in tedesco \"Berlin, Berlin\"), che lo vede presente in tutte e quattro le stagioni, tra il 2002 ed il 2005."}
{"id": "1333776", "revid": "114684243", "url": "https://it.wikipedia.org/wiki?curid=1333776", "title": "In su cuile 'e s'anima", "text": "In su cuile 'e s'anima \u00e8 un album del cantante sardo Piero Marras, pubblicato dall'etichetta discografica Pull nel 2001.\nTracce.\nnel brano Istrales hanno suonato:\nPaolo Cocco basso,\nAntonello Corraduzza chitarra,\nGiampaolo Conchedda batteria,\nPiero Marras tastiera, voce a tenore, percussioni elettroniche. "}
{"id": "1333780", "revid": "76963", "url": "https://it.wikipedia.org/wiki?curid=1333780", "title": "Jan Sosniok", "text": "Biografia.\nJan Sosniok, nato a Gummersbach, nel Land Renania Settentrionale-Vestfalia, ha conseguito gli studi superiori a Wiehl.\nDopo essersi dedicato a vari lavori artigianali, partecipa ad un concorso per modelli del 1992, organizzato dalla rivista Max, dove ottiene un discreto successo. La sua carriera di modello lo porta in giro per il mondo, fin quando non decide di dedicarsi al teatro nel 1994.\nDopo diversi anni, arriva al successo con il telefilm \"Lolle\" (in tedesco: \"Berlin, Berlin\").\nHa due figli, un figlio di nome Jonas, e una figlia di nome Cynthia, che vivono con lui a Berlino, dopo che Jan e la moglie si sono separati nel 2001\nDoppiatori italiani.\nNelle versioni in italiano dei suoi film, Jan Sosniok \u00e8 stato doppiato da:"}
{"id": "1333781", "revid": "599013", "url": "https://it.wikipedia.org/wiki?curid=1333781", "title": "Bla\u017eej Va\u0161c\u00e1k", "text": ""}
{"id": "1333782", "revid": "339392", "url": "https://it.wikipedia.org/wiki?curid=1333782", "title": "Australian Antarctic Territory", "text": ""}
{"id": "1333783", "revid": "247222", "url": "https://it.wikipedia.org/wiki?curid=1333783", "title": "Tu, ca nun chiagne", "text": "Tu, ca nun chiagne \u00e8 un album pop del gruppo musicale italiano de Il Giardino dei Semplici, pubblicato dalla Pull nel 1991."}
{"id": "1333787", "revid": "767487", "url": "https://it.wikipedia.org/wiki?curid=1333787", "title": "That's Amore - Due improbabili seduttori", "text": "That's Amore - Due improbabili seduttori (\"Grumpier Old Men\") \u00e8 un film diretto dal regista Howard Deutch. \u00c8 il seguito del film \"Due irresistibili brontoloni\" del 1993, e vi compaiono tutti gli interpreti della precedente pellicola, a cominciare da Jack Lemmon e Walter Matthau, a cui si va ad aggiungere Sophia Loren.\nTrama.\nWabasha, nel Minnesota. John e Ariel sono sposati e vivono insieme, nella casa di fianco all'ancora scapolo Max. I due uomini trovano sempre il modo di stuzzicarsi a vicenda e provocarsi reciproci dispetti. Il passatempo preferito dai due rimane la pesca, che praticano separatamente sul lago vicino al paese, che non \u00e8 pi\u00f9 ghiacciato e su cui rispecchia un sole accecante. Entrambi usano la barca, ma John la alterna ad una poltrona a riva, per godersi la compagnia del padre novantacinquenne.\nUn giorno arriva da Napoli una splendida donna di mezza et\u00e0, Maria Sofia, assieme all'anziana madre, che ha comprato un negozio ed ha deciso di allestirvi una trattoria di cucina all'italiana. Poich\u00e9 il negozio \u00e8 l'unico ricordo di un vecchio amico, che lo gest\u00ec fino alla morte, ma soprattutto per la loro ostilit\u00e0 a qualsiasi cambiamento, i due tentano in ogni modo di sabotare la buona riuscita del progetto, e per fare questo accettano un compromesso e uniscono le loro forze. Maria \u00e8 esasperata dai continui guai combinati dai due e sta per rinunciare alla trattoria.\nIn un tranquillo pomeriggio sul lago, mentre John e il padre stanno pescando, il padre stesso si spegne nel sonno. L'anziana madre di Maria, che si era nel frattempo affezionata al vecchio, si sente quasi in colpa. I due avevano passato la notte assieme pochi giorni prima.\nRendendosi conto di averla fatta grossa Max e John cessano gli atti di vandalismo. Max si invaghisce della donna, e alla fine la sposa, rischiando per\u00f2 di non arrivare in orario alla cerimonia, perch\u00e9 impegnato con John in una imprevista battuta di pesca per catturare uno dei pesci pi\u00f9 grossi del lago, a cui i due danno la caccia invano da anni, riescono a catturarlo ma decidono poi in un momento di bont\u00e0 di liberarlo e lasciargli trascorrere la vecchiaia in tranquillit\u00e0."}
{"id": "1333788", "revid": "1568601", "url": "https://it.wikipedia.org/wiki?curid=1333788", "title": "Monte Gauss", "text": "Il monte Gauss (in inglese \"Mount Gauss\", in tedesco \"Gaussberg\") \u00e8 un vulcano antartico estinto.\nLocalizzato ad una latitudine di 66\u00b0 48' sud e ad una longitudine di 89\u00b011' est, il cono si trova immediatamente ad ovest del ghiacciaio Posadowsky di fronte al mare di Davis nella terra di Guglielmo II (territorio antartico australiano).\nScoperto nel febbraio 1902 durante la spedizione Gauss da Erich von Drygalski \u00e8 stato intitolato, come la nave della spedizione, in onore di Carl Friedrich Gauss."}
{"id": "1333790", "revid": "146644", "url": "https://it.wikipedia.org/wiki?curid=1333790", "title": "Mount Gauss", "text": ""}
{"id": "1333791", "revid": "146644", "url": "https://it.wikipedia.org/wiki?curid=1333791", "title": "Gaussberg", "text": ""}
{"id": "1333792", "revid": "146644", "url": "https://it.wikipedia.org/wiki?curid=1333792", "title": "Vulcano Gauss", "text": ""}
{"id": "1333795", "revid": "1573940", "url": "https://it.wikipedia.org/wiki?curid=1333795", "title": "Disteniidae", "text": "I Disteniidi (Disteniidae ) sono una piccola famiglia di insetti cerambicoidei, vagamente simili per aspetto ai cerambicidi lepturini del genere \"Stenocorus\", ma dotati lunghe antenne sottili e talvolta colori metallici.\nMorfologia.\nAdulto.\nGli adulti, di aspetto lepturoide, hanno come questi (tranne poche eccezioni) l'area stridulatoria divisa, tuttavia la testa \u00e8 estremamente corta, le mandibole fortemente ricurve e le coxe anteriori globose.\nLe antenne sono lunghe e quasi filiformi nella maggior parte dei generi; nel genere malgascio\" Nethinius\", anche dotate di lunghissime ciglia.\nLarva.\nLe maggiori differenze sono tuttavia nella morfologia delle larve, in quanto queste presentano - a differenza di tutti gli altri Cerambycoidea - la cuticola del prosterno collegata al mento invece che alla gola.\nPer quasi tutti gli altri aspetti, esse sono simili a quelle dei Lepturinae.\nBiologia.\nGli adulti hanno perlopi\u00f9 comportamento notturno, alcune specie (\"Nethinius\") possono essere tuttavia raccolte battendo le piante sulle quali vivono.\nIl fatto che molti esemplari vengano raccolti con arti mutilati ha suggerito l'esistenza di un carattere aggressivo e di lotte infraspecifiche per la conquista della femmina\nLe larve sono xilofaghe e attaccano legno o radici legnose di latifoglie.\nDistribuzione.\nLa famiglia, originaria del Gondwana, comprende oltre 300 specie distribuite in tutte le regioni dell'emisfero australe, mentre risulta scarsamente presente in quello boreale.\nIn particolare, solo pochissime specie riescono a raggiungere in Nord America e nessuna \u00e8 presente in Europa.\nViceversa, il Madagascar \u00e8 estremamente ricco di specie, soprattutto del genere endemico \"Nethinius\".\nSistematica.\nI Disteniidae furono inseriti da Lacordaire nei Cerambycides, quando questo gruppo comprendeva tutti i cerambicidi allora conosciuti tranne i Lamiinae e i Prioninae.\nLeConte &amp; Horn (1883) li inclusero nei Lepturinae, notando tuttavia la loro particolare primitivit\u00e0. Gahan li elev\u00f2 a sottofamiglia suggerendo che il gruppo poteva anche meritare l'elevazione al rango di famiglia, cosa che fu formalizzata da Linsley gi\u00e0 nel 1961, accettata dagli autori successivi. e solo raramente contestata.\nLa famiglia si suddivide in 4 trib\u00f9:"}
{"id": "1333797", "revid": "125751570", "url": "https://it.wikipedia.org/wiki?curid=1333797", "title": "Partito Nazionaldemocratico di Germania", "text": "Il Partito Nazionaldemocratico di Germania (NPD, in tedesco \"Nationaldemokratische Partei Deutschlands\") \u00e8 un partito politico di estrema destra fondato nel 1964, epigono del Partito Socialista del Reich. \nNel 2011 la Deutsche Volksunion \u00e8 confluita nel Partito Nazionaldemocratico. L'NPD viene spesso descritta come un'organizzazione neonazista e in Germania \u00e8 considerata il principale partito di estrema destra dal 1964.\nStoria.\nDopo un iniziale successo, dovuto ad un breve periodo di rallentamento economico e culminato con le elezioni politiche del 1969 (in cui, pur raggiungendo il 4,3% dei voti, non supera nessuna delle soglie di sbarramento, entrando per\u00f2 nei Landtag della Baviera, della Bassa Sassonia e dell'Assia), il partito ha avuto risultati deludenti. Solo dopo la riunificazione \u00e8 entrato in alcuni parlamenti regionali della ex-Germania Est; alle elezioni del 2005 ha ottenuto l'1,6% (il suo risultato pi\u00f9 significativo dal 1969).\nAttualmente non ha rappresentanti n\u00e9 a livello federale n\u00e9 nei parlamenti regionali.\nNel 2014 l'ex pornostar e portavoce del partito Kitty Blair (nome d'arte di Ina Groll) \u00e8 stata espulsa dall'NPD quando i vertici del partito si sono accorti che in uno dei suoi film aveva fatto sesso con un uomo di colore. Dopo essere stata espulsa dal partito, la Blair \u00e8 stata bandita anche dall'industria pornografica tedesca per essere stata iscritta ad un partito neonazista.\nAlle elezioni europee del 2014, grazie alla dichiarazione di incostituzionalit\u00e0 delle soglie di sbarramento previste nella legge elettorale per le elezioni europee, l'NPD \u00e8 riuscita a conquistare per la prima volta un seggio con l'1,03%, eleggendo Udo Voigt al Parlamento Europeo.\nSono stati fatti ripetuti tentativi per dichiarare il partito incostituzionale, ma finora la Corte costituzionale tedesca ha sempre rigettato le richieste. L'ultima volta in cui la Corte costituzionale ha respinto la richiesta di mettere al bando l'NPD \u00e8 avvenuta nel gennaio 2017.\nAlle federali in Germania del 2017 il Partito Nazionaldemocratico ottiene voti, lo 0,4% del totale.\nAlle europee del 2019 il NPD ha ottenuto 101.323 voti, pari allo 0,3% del totale, perdendo il seggio nel Parlamento europeo.\nIdeologia.\nLa filosofia politica del NPD coincide con la nozione della terza posizione politica, un'idea che si \u00e8 sviluppata dalla critica sia del capitalismo che del comunismo.\nIl NPD sostiene l'incapacit\u00e0 della NATO nel rappresentare gli interessi e le esigenze dei cittadini europei. Il partito considera l'Unione europea poco pi\u00f9 che una riorganizzazione di un governo europeo in stile sovietico lungo le linee finanziarie.\nControversie.\nTra le polemiche e controversie legate al partito si ha la creazione, nel 2006, di volantini riportanti la scritta \"Bianco - non \u00e8 solo il colore di una maglia! Per una vera squadra nazionale!\"; la pubblicazione, dopo l'elezione di Barack Obama a presidente USA, di un documento intitolato \"L'Africa conquista la Casa Bianca\", in cui si afferma che l'elezione di Barack Obama come primo presidente afroamericano degli Stati Uniti fu il risultato dell'\"alleanza americana di ebrei e negri\" e che Obama mirava a distruggere l'\"identit\u00e0 bianca\" degli Stati Uniti; la pianificazione di una \"veglia sull'Olocausto\" per Gaza a sostegno dei palestinesi durante l'Operazione Piombo fuso.\nNella cultura di massa.\nNel libro \"Lui \u00e8 tornato\", da cui \u00e8 stato tratto l'omonimo film, Hitler riappare nella Germania del 2014, si reca presso la sede del partito e si rende protagonista di una sfuriata, denigrando il ruolo svolto da questo partito e la debolezza dei suoi dirigenti."}
{"id": "1333798", "revid": "1442080", "url": "https://it.wikipedia.org/wiki?curid=1333798", "title": "Sandra Borgmann", "text": "Biografia.\nSandra Borgmann, nata nel 1974 a M\u00fclheim an der Ruhr, nella Renania Settentrionale-Vestfalia. \u00c8 rimasta nella sua citt\u00e0 a studiare teatro, finch\u00e9 nel 1997 inizia la sua carriera di attrice.\nPartecipa alla prima stagione (2002) del telefilm \"Lolle\" (in tedesco: \"Berlin, Berlin\"), ma non viene confermata nel cast e non compare pi\u00f9 nelle stagioni successive.\nDoppiatrici italiane.\nNelle versioni in italiano dei suoi lavori, Sandra Borgmann \u00e8 stata doppiata da:"}
{"id": "1333800", "revid": "178508", "url": "https://it.wikipedia.org/wiki?curid=1333800", "title": "Luis Enriques Bacalov", "text": ""}
{"id": "1333801", "revid": "1347902", "url": "https://it.wikipedia.org/wiki?curid=1333801", "title": "Mihail Sadoveanu", "text": "Legato al movimento che, raccolto intorno alla rivista \"Il seminatore\", mirava a collegarsi alle tradizioni nazionali in contrasto con il cosmopolitismo culturale allora dominante, Sadoveanu \u00e8 stato il cantore epico-lirico del popolo romeno, soprattutto del mondo contadino, che egli descrive con melanconica saggezza in una lingua raffinatissima sapientemente intessuta di elementi popolari.\nOpere principali.\nMihail Sadoveanu ha scritto oltre 100 libri, fra cui: "}
{"id": "1333802", "revid": "178508", "url": "https://it.wikipedia.org/wiki?curid=1333802", "title": "Dino Kappa", "text": ""}
{"id": "1333804", "revid": "1090490", "url": "https://it.wikipedia.org/wiki?curid=1333804", "title": "Debian-Installer", "text": "Debian-Installer \u00e8 il programma di installazione della distribuzione Linux Debian GNU/Linux.\nScritto originariamente per la release \"Sarge\" di Debian, ed usato per la prima volta in Skolelinux Venus (1.0), il programma fa uso di \"cdebconf\", un'apposita riscrittura in C dello strumento debconf di configurazione dei pacchetti scritto in Perl.\nInizialmente dotato di sola interfaccia testuale, Debian-Installer viene arricchito da una controparte grafica, basata sulle librerie GTK+-DirectFB, a partire dalla pubblicazione di Debian 4.0 (nome in codice \"Etch\"), che viene reso disponibile scegliendo l'opzione codice_1 al momento dell'avvio dell'installazione.\nDebian-Installer \u00e8 utilizzato anche in diverse distribuzioni derivate da Debian, come la celebre Ubuntu, nella quale \u00e8 stato affiancato, a partire dalla versione 6.06, da Ubiquity, un adattamento del primo."}
{"id": "1333805", "revid": "599013", "url": "https://it.wikipedia.org/wiki?curid=1333805", "title": "Shane Byrne (motociclista)", "text": "Carriera.\nCresciuto agonisticamente nelle gare di Superbike britanniche, nel 1998 partecipa a un weekend del mondiale Supersport a Brands Hatch, senza prendere il via alla gara. Nel 2002 esordisce nel mondiale Superbike come wild card, stessa modalit\u00e0 con cui partecipa nel 2003 alle gare di Brands Hatch, dove riesce a ottenere la vittoria in entrambe le corse; nello stesso anno vince il titolo britannico.\nNel 2004 \u00e8 stato chiamato a partecipare al motomondiale in MotoGP dal team ufficiale MS Aprilia Racing alla guida della RS Cube, il compagno di squadra \u00e8 Jeremy McWilliams. In questa annata il pilota si piazza al ventesimo posto assoluto in classifica con 18 punti. \nDopo aver partecipato anche ad alcune gare del motomondiale 2005, inizialmente a bordo della Proton KR5 motorizzata KTM del Team Roberts ed in seguito con una RC211V del team Camel Honda in sostituzione di Troy Bayliss, \u00e8 ritornato a gareggiare nuovamente nelle categoria inglese delle Superbike, vincendo il titolo nel 2008.\nNel 2009 partecipa al campionato mondiale Superbike con una Ducati 1098R del Team Sterilgarda.\nConclude la sua prima stagione completa all'ottavo posto nella classifica generale con 192 punti, ottenendo come miglior risultato in gara il secondo posto in gara 1 nel Gran Premio di San Marino tenutosi sul circuito di Misano.\nNel 2010 continua nel mondiale superbike sempre con una Ducati 1098R, ma passando al team Althea Racing con compagno di squadra Carlos Checa. Termina la stagione al decimo posto con 169 punti peggiorando i riscontri dell'anno precedente, non ottenendo nessun piazzamento a podio. \nNel 2011 torna a correre nel campionato britannico Superbike, dove rimane anche nel 2012. Il 18 ottobre 2014 vince il suo quarto titolo nel British Superbike Championship; mentre nel 2016 vince il suo quinto titolo nazionale. Nel 2017 vince il sesto titolo nazionale, il primo ottenuto consecutivamente.\nIl 17 maggio 2018, al terzo giro di pista nel corso della giornata di Test MSVR del British Superbike tenutisi a Snetterton, cade alla curva 3, riportando contusioni ad entrambi i polmoni, frattura di tutte le costole, quattro vertebre, collo in due punti, setto nasale, clavicola."}
{"id": "1333806", "revid": "1924342", "url": "https://it.wikipedia.org/wiki?curid=1333806", "title": "Tumbleweed Connection", "text": "Tumbleweed Connection \u00e8 il terzo album dell'artista britannico Elton John, pubblicato il 30 ottobre 1970.\nDescrizione.\nI testi sono stati scritti da Bernie Taupin ed evocano l'epopea del vecchio West. Prodotto da Gus Dudgeon con gli elaborati arrangiamenti orchestrali di Paul Buckmaster, e prendendo spunto dai The Band, \u00e8 unanimemente considerato uno dei migliori album nella vasta discografia di Elton John insieme a \"Madman Across the Water\", con brani e arrangiamenti praticamente perfetti. \u00c8 un album fondamentale per la storia del rock internazionale, amato da moltissimi critici e da questi considerato il migliore album della sua discografia ..\nSi tratta di un concept album e le canzoni contenute in questo disco sono state registrate dal vivo con l'orchestra, a poca distanza di tempo dal precedente album \"Elton John\", pubblicato nell'aprile del 1970. Alcuni brani degni di menzione per la loro perfezione stilistica sono \"Ballad of a Well-Known Gun\", \"Where to Now St. Peter?\", \"Love Song\" (una delle pochissime canzoni non scritte da Elton ad apparire nei suoi album), \"My Father's Gun\", \"Amoreena\" e il capolavoro \"Talking Old Soldiers\". Tumbleweed Connection entr\u00f2 nelle classifiche mondiali senza il supporto di nessun singolo (caso pi\u00f9 unico che raro) raggiungendo, comunque, il quinto posto negli Stati Uniti e il secondo posto nel Regno Unito. Da questo disco \u00e8 stato tratto nel 2007 un musical (\"Tumbleweed Connection: il musical\") prodotto negli Stati Uniti.\nLa rivista Rolling Stone lo ha inserito al 463\u00ba posto nella sua lista dei 500 migliori album di tutti i tempi, anche se i maggiori critici musicali ritengono che debba entrare almeno tra i primi trenta album pi\u00f9 importanti della storia della musica.\nNel 2008 ne \u00e8 uscita una Deluxe Edition con demo, brani inediti ed esecuzioni live."}
{"id": "1333807", "revid": "767487", "url": "https://it.wikipedia.org/wiki?curid=1333807", "title": "Alain Jouffroy", "text": "Biografia.\nNasce da una famiglia borghese di orientamento politico anarchico-trozkista.\nNel 1936 viene profondamente colpito dallo scandalo Stavisky, che coinvolge alcuni politici e una banca per aver spacciato valuta falsa, favoriti da diversi appoggi insospettabili. Nonostante avesse solo otto anni ne scrive il resoconto su dei quaderni per poterlo poi raccontare.\nLa sua carriera letteraria \u00e8 fortemente influenzata dalla lettura di opere di Andr\u00e9 Breton che conoscer\u00e0 per caso nel 1946. Diventato membro del movimento Surrealista conosce il pittore Victor Brauner ed i poeti Stanislas Rodanski, Sarane Alexandrian, Jean-Dominique Rey e Claude Tarnaud.\nPi\u00f9 tardi diventer\u00e0 amico di Henri Michaux e Francis Picabia. Nel 1954 si sposa con la pittrice Manina Tischler. Negli anni 60 si afferma la sua influenza nell'arte di avanguardia segnata dall'incontro con Marcel Duchamp e l'inizio di una lunga amicizia con Daniel Pommereulle, Emilio Scanavino e Roberto Matta.\nNel 1965 \u00e8 uno dei primi ad introdurre in Francia gli artisti della Pop art, et dei poeti della Beat Generation.\nCon le edizioni Gallimard contribuisce a far conoscere la poesia surrealista attraverso le edizioni da tasca \"Po\u00e9sie\".\n\u00c8 particolarmente attivo durante il Maggio Francese \u00e8 in quel periodo che pubblica il poema \"Trajectoire\" in omaggio a R\u00e9gis Debray.\nSi occupa anche di critica d'arte e nel 1974 pubblica \"Les Pr\u00e9-voyants\" ed una raccolta di poesie \"D\u00e9gradation g\u00e9n\u00e9rale\", nel 1978 \"Le Roman v\u00e9cu\".\nAllontanato dalla rivista Opus International che aveva fondato con Jean-Clarence Lambert, va a dirigere XXe Si\u00e8cle dal 1974 \u00e0 1981.\nSi appassiona progressivamente alla cultura orientale e nel 1983 viene nominato consigliere culturale pr\u00e8sso l'Ambasciata Francese a Tokyo, posto che occuper\u00e0 dal 1983 \u00e0 1985.\nAlain Jouffroy ha ottenuto nel 2000 il Premio Guillaume-Apollinaire per \"C'est aujourd'hui toujours\", edito da Gallimard, e nel 2006 il premio Goncourt della Poesia per l'insieme della sua opera."}
{"id": "1333812", "revid": "599013", "url": "https://it.wikipedia.org/wiki?curid=1333812", "title": "Rub\u00e9n Xaus", "text": "Carriera.\nLe sue prime apparizioni nelle competizioni motociclistiche internazionali sono nel motomondiale 1995 in cui gareggia nella classe 250 in sella ad una Honda del team Fortuna Honda Pons, collezionando 5 presenze nei singoli gran premi ma senza ottenere punti validi per la classifica mondiale.\nNel 1995 e 1996 prende parte con una Honda al Thunderbike Trophy (categoria antesignana del campionato mondiale Supersport inserita nel contesto delle gare del motomondiale), arrivando quindicesimo e settimo nella classifica generale e vincendo anche una gara. Sempre lo stesso anno gareggia nella tappa iberica del campionato Europeo Velocit\u00e0 categoria Superbike e, grazie al risultato raggiunto, si piazza al 22\u00ba posto nella classifica stagionale.\nComincia la sua avventura nel mondiale riservato alle derivate di serie nel 1997 nel campionato mondiale Supersport, ottenendo 20 punti. Nel 1999, con la Yamaha del team Dee Cee Jeans, chiude al quinto posto, ottenendo una vittoria a Misano e 5 podi in totale. L'anno successivo entra nell'orbita Ducati, passando al team ufficiale Ducati Infostrada, ma chiude al settimo posto. Nel 2001 la Ducati decide di portarlo nel mondiale Superbike come compagno di squadra di Troy Bayliss, ottiene le sue prime 2 vittorie e chiude la stagione al sesto posto con 232 punti. Nel 2002 ripete il risultato della stagione precedente, mentre nel 2003 lotta per il titolo con il suo nuovo compagno di squadra, Neil Hodgson, ma nonostante le 7 vittorie e i 15 podi complessivi si deve accontentare del secondo posto, dietro al compagno.\nDopo l'esordio povero di risultati del 1995, torna nel motomondiale nel 2004, in sella ad una Desmosedici GP4 del team D\u2019Antin in MotoGP. Nonostante una moto non ufficiale, riesce ugualmente a mettersi in evidenza, ed il suo miglior risultato \u00e8 in Qatar, dove termina sul terzo gradino del podio (il primo in assoluto in tale annata per una moto di Borgo Panigale). Chiude la stagione all'undicesimo posto e risulter\u00e0 essere il miglior esordiente dell'anno. L'anno successivo passa alla Yamaha nel team satellite Tech 3, con cui non riesce per\u00f2 a ripetere gli incoraggianti risultati della stagione d'esordio in MotoGP.\nDopo le due stagioni in MotoGP, nel 2006 accetta l'offerta del Team Sterilgarda di Marco Borciani per ritornare alle gare del campionato mondiale Superbike.\nLa prima stagione \u00e8 difficile a causa della scarsa competitivit\u00e0 del mezzo, una Ducati 999 senza controllo di trazione ed elettronica, ma l'anno successivo il team acquista le Ducati 999 F06 utilizzate l'anno precedente dal team ufficiale Ducati nel campionato americano Superbike, ed i risultati migliorano di conseguenza: vince a Valencia e chiude la stagione al sesto posto, risultando il migliore dei piloti privati.\nNel 2008 corre ancora nel Team Sterilgarda, in sella alla nuova 1098R, con Max Biaggi come compagno di squadra. Chiude il campionato in decima posizione con 178 punti, grazie alla vittoria di Misano Adriatico in gara 2, al secondo posto di Losail ed a 5 quarti posti. Il pilota spagnolo subisce un netto calo di prestazioni proprio dopo la gara di Misano, che lo porta a prendere pochi punti ed a cadere molto spesso.\nIl 7 settembre 2008, in occasione del Gran Premio d'Inghilterra a Donington, si \u00e8 reso protagonista di un alterco con Max Biaggi epitetando il compagno di squadra con termini come \"romano di merda\" e \"italiani mafiosi\" per essere stato squalificato dopo essere caduto, praticamente a gara finita, dopo l'esposizione della seconda bandiera rossa e non \u00e8 stato classificato dai giudici di gara. La commissione ha quindi assegnato il 3\u00ba posto a Max Biaggi (che era arrivato in 4\u00aa posizione) e lo spagnolo lo ha insultato mentre scendeva dal podio.\nNella stagione 2009 lascia il team Sterilgarda, dopo 3 anni, per aderire al nuovo progetto BMW, il 23 luglio 2008 si lega con la casa tedesca con un contratto biennale. Conclude la sua prima stagione con il team bavarese al diciassettesimo posto nella classifica generale con 74 punti, ottenendo come miglior risultato il settimo posto in gara 1 nel Gran Premio d'Italia tenutosi sul Circuito di Monza.\nContinua nel mondiale Superbike anche nel 2010 confermato dalla BMW alla guida della S1000 RR. Anche questa stagione \u00e8 per\u00f2 avara di risultati, con 96 punti si posiziona solo al 15\u00ba posto della graduatoria mondiale, ottiene un quinto posto in gara 1 al GP della Repubblica Ceca a Brno come miglior risultato stagionale.\nNel 2011 lascia la BMW per gareggiare con una Honda del team Castrol con compagno di squadra Jonathan Rea. Non concluder\u00e0 la stagione a causa di un infortunio, e non otterr\u00e0 risultati di rilievo.\nPer il 2012 firma con Bimota per collaudare la versione Moto 2 (Bimota HB4) e per la versione Superbike."}
{"id": "1333813", "revid": "3831", "url": "https://it.wikipedia.org/wiki?curid=1333813", "title": "Sercq", "text": ""}
{"id": "1333815", "revid": "3831", "url": "https://it.wikipedia.org/wiki?curid=1333815", "title": "Aurigny", "text": ""}
{"id": "1333820", "revid": "287204", "url": "https://it.wikipedia.org/wiki?curid=1333820", "title": "Ruben Xaus", "text": ""}
{"id": "1333821", "revid": "1452073", "url": "https://it.wikipedia.org/wiki?curid=1333821", "title": "Characidae in incertae sedis", "text": "Nella famiglia Characidae vi sono 20 generi che non sono stati inseriti in nessuna sottofamiglia, ma classificati come incertae sedis. Questo succede perch\u00e9 i generi non sono stati ancora studiati approfonditamente e geneticamente. Non \u00e8 da escludere che in futuro verranno inseriti in altre sottofamiglie o in altre create ex novo."}
{"id": "1333822", "revid": "37401", "url": "https://it.wikipedia.org/wiki?curid=1333822", "title": "Endubis", "text": "Fu il primo re di Axum a battere moneta. Le monete di Endubis erano in oro e argento; quelle ritrovate finora portavano uno di due motti, \"BACI\u039bEYC A\u03a7WMITW\" (in greco \"re di Axum\") o \"BICI \u0394AXY\" (\"bisi Dakhu\"), di pi\u00f9 difficile interpretazione; si ritiene che \"bisi\" sia un titolo collegato alla parola ge'ez \"be'esya\" (\"uomo di\")"}
{"id": "1333826", "revid": "838137", "url": "https://it.wikipedia.org/wiki?curid=1333826", "title": "Tre romanzi gallesi", "text": "I Tre romanzi gallesi (\"Y Tair Rhamant\" in gallese) sono tre racconti associati al \"Mabinogion\". Sono versioni di leggende arturiane che si ritrovano in Chr\u00e9tien de Troyes. Gli studiosi hanno discusso se i romanzi derivino dai poemi di Chr\u00e9tien, o viceversa, oppure se alla base di tutti questi ci sia una fonte comune. \u00c8 infatti possibile che i romanzi derivino, direttamente o indirettamente, da Chr\u00e9tien, che probabilmente si rifaceva ad antiche fonti celtiche. I romanzi sopravvivono nel \"Libro bianco di Rhydderch\" e nel \"Libro rosso di Hergest\", che sono databili al XIV secolo.\nI tre romanzi sono:"}
{"id": "1333835", "revid": "120554658", "url": "https://it.wikipedia.org/wiki?curid=1333835", "title": "Ilaria Cavo", "text": "Biografia.\nCarriera giornalistica.\nLaureata in scienze politiche presso l'universit\u00e0 di Genova e iscritta all'ordine dei giornalisti della Liguria dal 1998, ha esordito nella rete locale ligure Primocanale. Bruno Vespa la not\u00f2 durante la conduzione, nel luglio del 2001, della diretta dei fatti del G8 di Genova e inizi\u00f2 una collaborazione col programma Porta a Porta, occupandosi di cronaca nera per cinque anni.\nNel 2002 ha vinto il Premio nazionale di giornalismo Saint Vincent, per la diretta di sei giorni dei fatti del G8 di Genova. Nel luglio 2007 \u00e8 stata insignita del Premio Ischia di giornalismo nella categoria \"under 35\".\nNel 2006 passa alle reti Mediaset, entrando nella redazione Videonews diretta da Giorgio Mul\u00e9 e successivamente da Claudio Brachino. Ha lavorato per \"Matrix\", condotta prima da Enrico Mentana, in seguito da Alessio Vinci. Fra settembre e dicembre 2007 ha condotto su Retequattro la trasmissione \"Tempi Moderni\".\nNel 2006 per Arnoldo Mondadori Editore ha scritto il libro \"Diciassette omicidi per caso\" sulla vita e la storia di Donato Bilancia che lei ha avuto modo di intervistare pi\u00f9 volte in carcere e dal quale ha ricevuto una richiesta di risarcimento danni per non aver gradito il racconto oltre a diverse minacce. Nel 2007 per Arnoldo Mondadori Editore ha scritto il libro \"La chiamavano Bimba\", in cui descrive la personalit\u00e0 di Annamaria Franzoni attraverso le testimonianze di una serie di persone che hanno avuto a che fare con il caso di cronaca.\nDal 2008 \u00e8 stata opinionista su fatti di cronaca nera e giudiziaria nei programmi \"Mattino Cinque\" e \"Pomeriggio Cinque\". Nel 2011 per Arnoldo Mondadori Editore ha scritto \"il cortocircuito, storia di ordinaria ingiusitizia\". Dal novembre 2011 \u00e8 conduttrice del canale TGcom24.\nNell'estate del 2012 ha intervistato Francesco Schettino: l'intervista \u00e8 stata trasmessa nel programma \"Quinta colonna\", condotto da Salvo Sottile.\nIl 29 settembre 2012, prima della partenza del programma \"Domenica Live\" (evento previsto per il successivo 7 ottobre), Ilaria Cavo viene arrestata a Cuba, perch\u00e9 stava svolgendo un'attivit\u00e0 lavorativa giornalistica ma con un visto turistico. Viene rilasciata definitivamente il giorno successivo\nCarriera politica.\nDopo essere stata eletta consigliera nelle elezioni regionali della Liguria essendo inserita nel listino del neopresidente Giovanni Toti, l'8 luglio 2015 viene nominata assessore regionale alla Comunicazione, Formazione, Politiche giovanili e Culturali. Nel 2019 aderisce a Cambiamo!, il movimento fondato da Toti nella cui lista si ricandida alle regionali del 2020: raccogliendo 7587 preferenze nella Provincia di Genova risulta essere la seconda pi\u00f9 votata in assoluto della lista dopo Marco Scajola (7786 su Imperia) e la donna pi\u00f9 votata della Ligura. Il 21 ottobre viene confermata assessore con deleghe alle Politiche socio sanitarie e Terzo settore, Politiche giovanili, Scuola, Universit\u00e0 e Formazione, Cultura e Spettacolo, Programmi comunitarie di competenza. Sei mesi pi\u00f9 tardi diventa poi coordinatrice della Commissione Cultura della Conferenza delle regioni."}
{"id": "1333836", "revid": "22414", "url": "https://it.wikipedia.org/wiki?curid=1333836", "title": "Vaivoda", "text": ""}
{"id": "1333837", "revid": "22414", "url": "https://it.wikipedia.org/wiki?curid=1333837", "title": "Voivode", "text": ""}
{"id": "1333841", "revid": "49022", "url": "https://it.wikipedia.org/wiki?curid=1333841", "title": "Ogamico", "text": ""}
{"id": "1333849", "revid": "1305772", "url": "https://it.wikipedia.org/wiki?curid=1333849", "title": "Francesca Tour\u00e9", "text": "Biografia.\nNata da madre veneta e padre guineano, \u00e8 sorella minore dell'ex conduttrice Ada Tour\u00e9, e cognata del pianista jazz Dado Moroni.\nNel 1980, a 8 anni, inizia a studiare chitarra classica. Nel 1985 \u00e8 tra i bambini del coro nella canzone \"e tutti i gatti miao\", interpretata da Lino Toffolo. Frequenta poi il Liceo Scientifico Statale A. Volta, e in seguito l'Accademia Musica Moderna, lavorando come cantante e corista di jingles pubblicitari e per l'emittente radiofonica RTL 102.5. Si diploma in Canto moderno all'Accademia nel 1995, con Marilyn Turner.\nSubito lavora con Mauro Repetto, ex 883, all'album \"ZuccheroFilatoNero\", prodotto da Claudio Cecchetto. Con il brano \"Baciami qui\" affianca Repetto sul palcoscenico di \"Un disco per l'estate\". Lavora anche con Fernando Proce da corista per il brano \"Love is Everything\", che partecipa al Festivalbar.\nApprofondisce gli studi con Luca Jurman all'Istituto Didattico Musicale. Parallelamente prosegue a studiare chitarra classica, e studia sassofono tenore e armonica a bocca. Nel 1996 \u00e8 corista per le esibizioni di Mino Reitano.\nNel 1997 comincia a collaborare con Carlo Bertotti e Flavio Ferri al progetto Delta V, subentrando alla cantante designata Alice Ricciardi. Nel 1998 nasce il premiato album \"Spazio\", uscito mercoled\u00ec 1\u00ba aprile, nel quale emerge la cover \"Se telefonando\". In questo periodo partecipa anche alla stesura di una canzone per Mietta: \"La mia anima\". Al termine del tour dei Delta V per\u00f2 Francesca, in quanto impossibilitata a collaborare alla scrittura delle canzoni, esce dal gruppo e inizia un periodo di collaborazione con vari e prestigiosi artisti italiani come la Biba Band, Elio e le Storie Tese e gli Articolo 31, fino al 2000, quando venerd\u00ec 21 aprile esce il suo album da solista \"La Sfera\", prodotto da Universal Music Italia. Nello stesso anno collabora con Neffa al brano \"Tutto il tempo\". Dal 2001 si dedica ai musical e a fare la guest star in esibizioni jazz. Inoltre \u00e8 corista per i Gemelli DiVersi, impegnati ad aprire i concerti del tour di Eros Ramazzotti, e nel 2004 \u00e8 corista per Biagio Antonacci nell'album \"Convivendo\".\nNel 2005 entra a far parte dell'ensemble The Gospel Spirit. Lo stesso anno rientra nei Delta V per la registrazione dell'album \"Pioggia.Rosso.Acciaio.\", uscito venerd\u00ec 31 marzo 2006. La band effettua un tour in Italia e Inghilterra, che a un certo punto viene sospeso, e a fine anno vince il Premio Mia Martini, ma lei lascia di nuovo nel 2007, andando a collaborare con i QuartAumentata a due brani per il loro album \"U mundu balla\", e tornando a dedicarsi ai jingles pubblicitari. Nel 2009 \u00e8 una delle cantanti \"Amiche per l'Abruzzo\".\nNel dicembre 2011, stavolta assieme al cognato pianista Dado Moroni, torna con i QuartAumentata per due concerti: a Genova (al Teatro della Tosse) e a Milano (alla Salumeria della Musica).\nDal 2016 si dedica all'insegnamento presso la scuola di musica Cluster."}
{"id": "1333855", "revid": "116112439", "url": "https://it.wikipedia.org/wiki?curid=1333855", "title": "La sfera", "text": "La Sfera \u00e8 il primo e unico album solista di Francesca Tour\u00e9."}
{"id": "1333856", "revid": "712828", "url": "https://it.wikipedia.org/wiki?curid=1333856", "title": "Dagor Aglareb", "text": ""}
{"id": "1333862", "revid": "438678", "url": "https://it.wikipedia.org/wiki?curid=1333862", "title": "Il cane pompiere", "text": "Il cane pompiere (\"Firehouse Dog\") \u00e8 un film del 2007 diretto da Todd Holland.\nTrama.\nRex, celebre cane di Hollywood famoso per le sue abilit\u00e0 atletiche, si smarrisce durante le riprese di uno spot pubblicitario e trova riparo in una piccola caserma di vigili del fuoco di una cittadina a lui sconosciuta. Lontano da casa e dalla vita lussuosa Rex, sporco e malandato come un cane randagio, diventa subito preda degli accalappiacani ai quali sfugge abilmente grazie alle sue doti atletiche. Durante l'ennesima fuga, Rex incontra il dodicenne Shane Fahey, figlio del capitano della squadra dei pompieri chiamata Dogpatch, e ben presto diventa la mascotte della loro caserma. Grazie alle imprese compiute dall'atletico cagnolino durante le operazioni di salvataggio, i componenti della Dogpatch riconquistano un posto di prestigio tra le unit\u00e0 dei pompieri della citt\u00e0 e allo stesso tempo Shane e suo padre ritrovano l'armonia che mancava tra loro."}
{"id": "1333863", "revid": "34928", "url": "https://it.wikipedia.org/wiki?curid=1333863", "title": "Cattedrale di Colonia", "text": ""}
{"id": "1333864", "revid": "1305772", "url": "https://it.wikipedia.org/wiki?curid=1333864", "title": "Agedabia", "text": "Agedabia (: ; ) \u00e8 una citt\u00e0 della Cirenaica (Libia) di 140.000 abitanti. Dista circa 16 km dalla costa mediterranea e 154 km da Bengasi. Dal 2007 \u00e8 capoluogo del Distretto di al-Wahat; precedentemente \u00e8 stata il centro principale del distretto omonimo.\nStoria.\nConquistata da \u02bfAmr ibn al-\u02bf\u0100\u1e63 nel 643, Agedabia (\"A\u01e7d\u0101biy\u0101\" in arabo significa \"la Sterile\") fu trasformata in un importante avamposto militare del califfato ma anche in un vitale snodo commerciale, alle porte com'era del deserto del Sahara ma dotato di un approdo portuale, all'epoca distante appena una decina di chilometri.\nAbitata prevalentemente da Berberi Luw\u0101ta (della stirpe degli Zan\u0101ta) e da un gruppo comunque abbastanza consistente di Arabi degli Azd e dei B. Lakhm, fu abbellita nel 912-13 con una cittadella, la cui moschea (fatta edificare da Ab\u016b l-Q\u0101sim, figlio del primo Imam/Califfo fatimide \u02bfUbayd All\u0101h al-Mahd\u012b) vantava un originale minareto ottagonale.\nLa prosperit\u00e0 agricola (orti e frutteti) si perse in occasione dell'invasione hilaliana dell'XI secolo e Agedabia non riguadagn\u00f2 mai pi\u00f9 il suo passato benessere.\nNel luglio 1942 la 12\u00aa Squadriglia A.P.C. (Aviazione Vigilanza Presidiaria) della Regia Aeronautica \u00e8 all'aeroporto di Agedabia sui Caproni Ca.309."}
{"id": "1333865", "revid": "149587", "url": "https://it.wikipedia.org/wiki?curid=1333865", "title": "Ajdabiya", "text": ""}
{"id": "1333866", "revid": "767487", "url": "https://it.wikipedia.org/wiki?curid=1333866", "title": "Distretto di Agedabia", "text": "Il distretto di Agedabia (in arabo \u0634\u0639\u0628\u064a\u0629 \u0625\u062c\u062f\u0627\u0628\u064a\u0627) \u00e8 stato uno dei 32 distretti della Libia; con la riforma del 2007 \u00e8 entrato a far parte del distretto di al-Wahat.\nSi trovava nella regione storica della Cirenaica. Capoluogo era la citt\u00e0 di Agedabia; altri centri importanti erano Az Zuwaytinah e Brega.\nGeografia fisica.\nAgedabia confinava a nord con il Mar Mediterraneo e con i seguenti distretti:"}
{"id": "1333870", "revid": "287204", "url": "https://it.wikipedia.org/wiki?curid=1333870", "title": "La stirpe di Elan", "text": ""}
{"id": "1333872", "revid": "6923", "url": "https://it.wikipedia.org/wiki?curid=1333872", "title": "Bernardino Verro", "text": "Fu il primo sindaco socialista di Corleone che venne assassinato dalla mafia, per la sua attivit\u00e0 volta ad un'equa ridistribuzione del latifondo.\nBiografia.\nI Fasci Siciliani.\nL'8 settembre del 1892 Verro partecip\u00f2 alla fondazione di un gruppo dei Fasci Siciliani a Corleone ed all'et\u00e0 di 26 anni ne divenne il presidente. Durante un'intervista rilasciata al giornalista Adolfo Rossi per \"La Tribuna\" di Roma dell'autunno 1893, Verro dichiar\u00f2 con orgoglio che\nL'influenza di Verro non si limit\u00f2 alla sola citt\u00e0 di Corleone. Il sindacalista fu infatti coinvolto nella creazione di Fasci nelle citt\u00e0 limitrofe a Corleone e si pose come mediatore nei conflitti che sorsero da quel momento. Viaggiando con un mulo, Verro diffondeva le idee dei Fasci anche nelle citt\u00e0 vicine.\nDurante il primo Congresso Regionale di Palermo del 21 e 22 maggio 1893, Verro fu eletto membro del nuovo Comitato Centrale. Il 30 luglio del 1893 ospit\u00f2 nella sua citt\u00e0 natale il congresso provinciale dei Fasci nel corso del quale si redassero i modelli di contratto agrario per i lavoratori, i mezzadri e gli inquilini, che furono poi presentati ai proprietari terrieri della Sicilia. Quando alcuni di essi rifiutarono di trattare, scoppiarono scioperi contro i proprietari terrieri e contro le tasse statali in gran parte della Sicilia occidentale. I \"Patti di Corleone\" sono considerati dagli storici il primo modello di contratto collettivo nell'Italia capitalista.\nCoinvolgimento con la mafia.\nNell'estate del 1893, Corleone divenne un centro strategico del movimento contadino e l'epicentro di un'ondata di scioperi, grazie al carisma di Verro, ma anche alle sue scelte caparbie, tra cui un'alleanza strategica con un clan mafioso di Corleone e un'alleanza con alcuni importanti esponenti della mafia nelle citt\u00e0 limitrofe, tra cui i pi\u00f9 degni di nota furono Vito Cascioferro e Nunzio Giaimo a Bisacquino. I mafiosi a volte furono usati per far rispettare i picchetti volanti con minacce di violenza e per rendere pi\u00f9 costosi gli scioperi per i proprietari, arrivando anche a danneggiarne le propriet\u00e0.\nPer dare forza agli scioperi, e per proteggere se stesso, Verro divenne un membro della cosca di Corleone, i \"Fratuzzi\" (i \"Piccoli Fratelli\"). In un libro di memorie scritto molti anni pi\u00f9 tardi, descrisse il rituale di iniziazione a cui fu sottoposto nella primavera del 1893:\nMa ben presto si rese conto dell'impossibilit\u00e0 di conciliare gli interessi del movimento contadino con quelli dei gabellati mafiosi. Gi\u00e0 durante il grande sciopero del settembre 1893, i \"Fratuzzi\" si mobilitarono per boicottarlo, fornendo agli agrari la manodopera necessaria per la coltivazione delle terre che i contadini si rifiutavano di coltivare. Da allora Verro se ne allontan\u00f2 e - come testimoniato dagli stessi organi di polizia - divenne il loro pi\u00f9 acerrimo nemico. Non a caso, in un pubblico comizio tenuto la sera del 31 ottobre 1910 in piazza Nasc\u00e8, Verro attacc\u00f2 violentemente la mafia, il sindaco Vinci e i suoi assessori, accusandoli di aver lasciato Corleone nelle mani dei mafiosi, e di aver trasformato la citt\u00e0 nel pi\u00f9 disgraziato dei comuni della Sicilia.\nArresti e condanne.\nVerro fu arrestato il 16 gennaio 1894, dopo che il Presidente del Consiglio Francesco Crispi aveva ordinato la repressione del movimento dei Fasci. Insieme ad altri due leader dei Fasci, Rosario Garibaldi Bosco e Nicola Barbato, tent\u00f2 di salire a bordo del piroscafo Bagnara che era in procinto di partire per Tunisi, ma non vi riusc\u00ec. Il 30 maggio dello stesso anno i leader del movimento furono condannati. Giuseppe de Felice Giuffrida fu condannato a 18 anni di carcere, Bosco, Barbato e Verro a 12 anni.\nVerro fu anche condannato da un tribunale militare a 16 anni di reclusione ed al pagamento di un'ammenda da 500 lire, oltre che a tre anni sotto sorveglianza speciale, per il suo presunto coinvolgimento nel massacro di Lercara Friddi, avvenuto il giorno della vigilia di Natale del 1893, nonostante che egli non fosse presente quando scoppiarono le violenze e che in realt\u00e0 avesse cercato di calmare la situazione nei giorni precedenti. Dopo due anni di detenzione, nel mese di marzo del 1896 fu rilasciato a seguito di una grazia concessa a seguito del riconoscimento dell'eccessiva brutalit\u00e0 della repressione.\nNel giugno 1896, appena rilasciato, form\u00f2 una cooperativa di consumatori facente parte de \"La Terra\", una federazione di agricoltori che riuniva sotto la sua autorit\u00e0 tutti gli agricoltori della zona di Corleone. Tuttavia, nel settembre dello stesso anno la federazione fu sciolta per ordine del prefetto, perch\u00e9 fu considerata un modo occulto per rilanciare i Fasci. Verro fu condannato a sei mesi di reclusione ed a una multa di 100.000 lire per associazione illegale. Convinto che in Sicilia vi fosse poco spazio per l'azione politica, decise di emigrare negli Stati Uniti per propagare il socialismo all'estero. Rimase negli USA solamente per due anni e nella primavera del 1898 torn\u00f2 in Sicilia, dove scont\u00f2 i sei mesi di carcere ai quali era stato condannato.\nLe cooperative e gli scioperi agrari.\nUna volta rilasciato, nel gennaio del 1899 Verro fond\u00f2 a Corleone una cooperativa di consumo che coinvolse circa 800 capifamiglia. Fu un successo enorme, perch\u00e9 con lo strumento della cooperativa tante famiglie povere di Corleone poterono comprare i generi di prima necessit\u00e0 ad un prezzo nettamente inferiore a quello praticato dai commercianti. Nel 1899 fond\u00f2 anche la \"Fratellanza agricola Zuccarrone\" per gestire direttamente i 485 lotti contadini della tenuta Zuccarrone. L'idea alla base di questa azione era quella di rimpiazzare il vecchio modello di un singolo proprietario (il cosiddetto \"gabellotto\", spesso un boss della mafia) con un \"gabellotto collettivo\", espressione diretta dei contadini, che lui pensava di trasformare in una cooperativa di lavoro. A tal proposito, dodici anni pi\u00f9 tardi, Verro pronunci\u00f2 tali parole ad un giudice istruttorio, per spiegare il tentato omicidio ai suoi danni del 6 novembre 1910.\nQuesti sforzi accelerarono quando, nell'autunno del 1901, i contadini siciliani - seguendo l'esempio di numerosi scioperi agrari che stavano interessando tutta l'Italia - innescarono un'onda di agitazione contadina. I contadini siciliani erano consapevoli del fatto che in tal modo avevano ripreso \"la marcia bruscamente interrotta nel 1894 dalla repressione dei Fasci.\" Proprio come il movimento dei Fasci, uno dei principali obiettivi degli scioperi del 1901 era di minare il potere economico dei gabellotti. Nel 1901 l'associazione ottenne il contratto di affitto della tenuta Zuccarrone per un anno e nel 1902 ebbe un lungo contratto di enfiteusi.\nNel 1903, ancora una volta di fronte alla minaccia della reclusione in carcere per motivi politici, Verro lasci\u00f2 la Sicilia per trasferirsi a Marsiglia. Un anno dopo si spost\u00f2 a Tunisi, dove esisteva una comunit\u00e0 siciliana. L\u00ec, inizi\u00f2 a scrivere \"Il Socialista\", organo della Federazione dei lavoratori socialisti siciliani. Nel 1906 Verro ritorn\u00f2 finalmente in Sicilia.\nVerr\u00f2 continu\u00f2 ad organizzare i contadini ed a promuovere il sistema di \"affittanza collettiva\" con gli altri leader agrari come Lorenzo Panepinto da Santo Stefano Quisquina e Nicola Alongi da Prizzi, che sottraevano terre ai gabellotti, mediatori di potere locali che affittavano - e di fatto erano proprietari di grandi tenute agrarie - da proprietari assenti, che poi sottoaffitavano ai contadini a tassi eccessivi o illegali. I gabellotti spesso si organizzavano in fratellanze di stampo mafioso, come i Fratuzzi. Le cooperative non erano solo mezzi per l'organizzazione politica, ma anche per la modernizzazione dell'agricoltura, dando ai contadini i mezzi per apprendere le moderne tecniche di coltivazione ed incentivando la trasformazione dei prodotti agricoli e del bestiame.\nLa federazione \"La Terra\", la cooperativa di consumo e la \"Fratellanza agricola Zuccarrone\" furono le prove generali per la nascita della cooperativa \"Unione Agricola\", fondata da Bernardino Verro e dai contadini di Corleone il 2 giugno 1906. Fu questo lo strumento con cui il leader socialista pens\u00f2 di dare risposte concrete al bisogno dei contadini poveri di affrancarsi dalla schiavit\u00f9 feudale. L'Unione agricola riusc\u00ec ad avvalersi della nuova legislazione agraria varata dal Primo Ministro Sidney Sonnino (la legge n. 100 del 1906) e riusc\u00ec cos\u00ec a consolidare ed estendere la stagione delle \"affittanze collettive\". In rapida successione, la cooperativa ottenne l\u2019affitto degli ex feudi \u00abCerasa\u00bb, \u00abDrago\u00bb, \u00abPiano di Galera\u00bb, \u00abPiano di Scala\u00bb, \u00abRubina\u00bb e \u00abSant\u2019Elena\u00bb, met\u00e0 di \u00abTorrazza\u00bb, \u00abPirrello\u00bb e \u00abMalvello\u00bb. Complessivamente, nel 1910 la cooperativa arriv\u00f2 a gestire circa 2.500 ettari di terra, divisi in 1.289 quote.\nSindaco di Corleone.\nI rapporti tra Verro, i proprietari terrieri e i suoi ex alleati mafiosi divennero sempre pi\u00f9 tesi. Nel 1910 Verro indisse uno sciopero delle tasse contro il sindaco corrotto di Corleone e denunci\u00f2 i suoi legami con la mafia e i cattolici. La mafia inizi\u00f2 quindi a passare all'azione, dato che non solo l'operato di Verro ne aveva leso gli interessi economici con la cooperativa agricola e le affittanze collettive, ma anche perch\u00e9 lo considerava un \"traditore\", dato che l'uomo si era ufficialmente affiliato ai Fratuzzi anni prima. La sera del 6 novembre del 1910, il giorno delle elezioni municipali, Verro sopravvisse ad un primo attentato compiuto nei suoi confronti. Quella sera, come di consueto, Verro si trovava nei locali della farmacia Palazzo, in via San Domenico, dove conversava di nuove tecniche agrarie. All'improvviso, due colpi di lupara furono sparati contro di lui, fortunatamente andando a colpire solamente il suo cappello ed il polso sinistro. Verro cap\u00ec immediatamente che i mandanti del tentato omicidio erano i mafiosi della citt\u00e0. Inoltre la paura per la sua incolumit\u00e0 aument\u00f2 quando il suo compagno Panepinto fu ucciso dalla mafia nel maggio del 1911.\nFallito l'attentato, i suoi avversari tentarono di infiltrarsi nella cooperativa \"Unione agricola\" per far fuori Verro con l'arma della calunnia. Il cassiere della cooperativa, Angelo Palazzo, aveva falsificato delle cambiali, truffando il Banco di Sicilia. Datosi alla latitanza, ebbe degli abboccamenti col pretore di Corleone, al quale confid\u00f2 che il vero autore delle cambiali false era stato Verro. In base a queste dichiarazioni, il dirigente contadino venne arrestato in maniera plateale il 21 settembre 1912 a Roma, dove stava partecipando al congresso delle cooperative. L'arresto segn\u00f2 il periodo pi\u00f9 difficile e doloroso della vita di Verro, che rimase in prigione per dieci mesi.\nDopo l'introduzione del suffragio universale maschile nel 1912, Verro si candid\u00f2 alle elezioni comunali del giugno 1914 come candidato socialista. Verro ottenne un grande successo: fu eletto sindaco e il Partito socialista ottenne 24 seggi sui 30 del consiglio comunale. Divenne quindi il primo sindaco socialista di Corleone. Purtroppo per la mafia e per gli agrari questo era troppo e qualche mese dopo verr\u00e0 ucciso.\nL'omicidio.\nNel primo pomeriggio del 3 novembre 1915, Verro, uscito dal municipio, si stava dirigendo verso casa salendo da via Tribuna, dove lo attendevano la compagna, Maria Rosa Angelastri, e la figlioletta di appena un anno, Giuseppina Pace Umana. Aveva appena mandato via i due vigili urbani che lo scortavano, quando due sicari lo raggiunsero e lo colpirono con undici colpi di rivoltella, di cui quattro sparatigli a bruciapelo al capo, che lo uccisero. Il processo per il suo assassinio si concluse - incredibilmente - con la richiesta del pubblico ministero, il commendatore Wancolle, di assolvere tutti gli imputati per non aver commesso il fatto, che il tribunale immediatamente accolse. Gli esecutori materiali del delitto non furono mai riconosciuti.\nLa tumulazione e la traslazione non segnalata.\nBernardino Verro venne tumulato in un loculo di colombario del cimitero di Corleone, e il 23 marzo 1959 venne traslato a cura della figlia nella tomba di famiglia del cimitero di Santa Maria dei Rotoli a Palermo, ma, si pensa volutamente, ci\u00f2 non venne segnalato nei registri cimiteriali corleonesi, n\u00e9 le sue generalit\u00e0 e la sua fotografia furono rimosse dalla lapide.\nIgnorando tutto questo, nel 2012 il Comune di Corleone decise di restaurare nel proprio cimitero due antiche cappelle gentilizie contigue in disuso e di donarle alla CGIL, una destinata ad accogliere Verro, l'altra destinata ad accogliere i resti di Placido Rizzotto, da poco ritrovati. Pronte le cappelle, il 2 novembre 2012, alla vigilia della traslazione ufficiale (nell'anniversario della morte), si ebbe la certezza non solo che Verro non riposava pi\u00f9 a Corleone, ma anche che ignoti avevano tumulato nel medesimo suo loculo due cadaveri di uomini probabilmente legati alla mafia, di cui uno con un foro nel teschio."}
{"id": "1333873", "revid": "187520", "url": "https://it.wikipedia.org/wiki?curid=1333873", "title": "Ottavio Dinale", "text": "Biografia.\nDopo gli studi in Lettere all'Universit\u00e0 degli Studi di Padova, si trasferisce nel 1897 a Mirandola. Qui, alla sua attivit\u00e0 di insegnante nel locale ginnasio affianca quella di attivo propagandista del socialismo.\nIl suo socialismo di ispirazione massimalista e rivoluzionaria lo porta all'azione diretta, all'organizzazione delle leghe bracciantili, ma anche su posizioni sempre pi\u00f9 lontane da quelle del Partito Socialista Italiano ufficiale, del quale egli avversa soprattutto la politica riformistica. Conosce quindi l'espulsione dal partito, la prigione e l'esilio.\nSi avvicina al sindacalismo rivoluzionario di Georges Sorel, del quale si fa portavoce nella sua rivista \u00abLa Demolizione\u00bb, pubblicata tra il 1907 e il 1911 prima in Francia, ad Annemasse, e poi in Italia, a Milano. A tale rivista collaborano numerosi nomi dell'anarchismo e del sindacalismo rivoluzionario italiano, ma anche gli scrittori futuristi Piero Belli e Filippo Tommaso Marinetti.\nIn esilio conosce Benito Mussolini che incontrer\u00e0 nuovamente a Milano durante la campagna per l'Intervento dell'Italia nella Prima guerra mondiale.\n\u00c8 tra i fondatori del primo \"Fascio Rivoluzionario per l'Intervento\". Diventa in questo periodo uno dei collaboratori pi\u00f9 vicini a Mussolini, e tiene su \"Il Popolo d'Italia\" una rubrica quotidiana dal titolo \"Filosofia rivoluzionaria\" in cui i suoi bersagli principali sono il \u00abgiolittismo\u00bb, il riformismo turatiano e il parlamentarismo. Dopo il 24 maggio 1915 parte volontario per il fronte.\nContrario alla creazione di un partito fascista, si avviciner\u00e0 al fascismo di regime dopo la Marcia su Roma, sempre mantenendosi su posizioni critiche.\nVenne nominato Prefetto della nuova Provincia di Nuoro, carica che ricopri' dal 1928 al 1933. Convinto sostenitore della Repubblica Sociale Italiana, scriver\u00e0 nel secondo dopoguerra un libro di ricordi (\"Quarant'anni di colloqui con Lui\") in cui sono trascritti e conservati i dialoghi avuti con Mussolini nel corso della loro quarantennale amicizia. Il figlio Neos Dinale fu prefetto per il governo fascista repubblicano."}
{"id": "1333877", "revid": "124972354", "url": "https://it.wikipedia.org/wiki?curid=1333877", "title": "Causing a Commotion", "text": "Causing a Commotion \u00e8 un brano della cantautrice statunitense Madonna scritto da Madonna e Stephen Bray ed estratto il 25 agosto 1987 dall'etichetta discografica Sire Records come secondo singolo dell'album \"Who's That Girl - Original Motion Picture Soundtrack\", colonna sonora del film \"Who's That Girl\", interpretato dalla stessa Madonna e da Griffin Dunne. \nIn Giappone nel 1987 fu inserita anche in una pubblicit\u00e0 per Mitsubishi.\nAntefatti e produzione.\nNel 1986 Madonna stava girando il suo terzo film, \"Who's That Girl\", noto a quel tempo come \"Slammer\". La cantante aveva bisogno di alcune canzoni per la colonna sonora del film, cos\u00ec contatt\u00f2 Patrick Leonard e Stephen Bray, con i quali quell'anno aveva gi\u00e0 scritto e prodotto il suo terzo album in studio, \"True Blue\". \nQuesta canzone, che richiama il singolo di Madonna del 1985 \"Into the Groove\", nacque ispirata dalla relazione tra la popstar e l'allora marito Sean Penn e dalla natura tumultuosa e violenta del loro rapporto. Madonna sentiva che il suo matrimonio con Penn era sul punto di rompersi e decise di parlarne.\nPromozione e accoglienza.\nAlla sua uscita la canzone ricevette pareri contrastanti da parte dei critici. Tuttavia raggiunse le prime 10 posizioni nelle classifiche di Stati Uniti, Australia, Nuova Zelanda, Canada, Irlanda, Italia, Svizzera, Svezia e Regno Unito.\nAndrzej Ciuk, uno dei redattori del libro \"Exploring Space\", osserv\u00f2 che la frase \"gli opposti si attraggono\" contenuta nel testo rappresenta un ingrediente fondamentale nel concetto culturale di amore. Madonna canta: \"Hai trovato il tuo fiammifero quando hai incontrato me, so che non sarai d'accordo, \u00e8 folle, ma gli opposti si attraggono, vedrai, e non ti lascer\u00f2 scappare cos\u00ec facilmente.\".\nVideoclip.\nIl video della canzone fu realizzato utilizzando una sua esibizione durante il \"Who's That Girl Tour\".\nInterpretazioni dal vivo.\nMadonna interpret\u00f2 la canzone dal vivo durante il \"Who's That Girl Tour\" nel 1987 indossando una giacca in lam\u00e9 d'oro, accompagnata da due ballerini ciascuno con una pistola in pugno, e nel \"Blond Ambition Tour\" nel 1990 indossando un \"outfit\" descritto dall'autore di \"Madonnastyle\" Carol Clerk come \"una perfetta combinazione visiva tra maschile e femminile\": si componeva, infatti, di un abito a doppio petto con una giacca stretta tagliata a fessure, che consentiva al reggiseno conico di essere visibile. La performance, composta di recitazione e ballo, terminava con la cantante che simula a mosse di pugilato con le sue \"vocalist\".\nEntrambe le interpretazioni andarono a far parte degli home video relativi ai due tour.\nClassifiche.\n\"Causing a Commotion\" ebbe molto successo nelle classifiche di tutto il mondo. Negli Stati Uniti raggiunse la posizione n\u00b02 mantenendola per 3 settimane. Fu una top 10 in molti Paesi tra cui Canada, Regno Unito, Irlanda, Belgio, Paesi Bassi, Italia, Svizzera, Norvegia, Australia e Nuova Zelanda. Fu n\u00b01 nella classifica dance statunitense e in Giappone."}
{"id": "1333881", "revid": "767487", "url": "https://it.wikipedia.org/wiki?curid=1333881", "title": "Finalmente a casa (film 2007)", "text": "Finalmente a casa (\"Are We Done Yet?\") \u00e8 un film del 2007 diretto da Steve Carr. Il film \u00e8 il seguito del film del 2005 \"Io, lei e i suoi bambini\".\nTrama.\nNick \u00e8 felicemente sposato con Suzanne e stanno per avere due gemelli. In questi due anni Nick ha cambiato lavoro, non vende pi\u00f9 articoli sportivi ma scrive per una rivista sportiva dove sta lavorando per avere un aggancio per Magic Johnson. In seguito alla scoperta della nascita, Nick e Suzanne decidono di acquistare una dimora pi\u00f9 grande. Lindsey non \u00e8 d'accordo perch\u00e9 ha conosciuto un ragazzo ed ha tutti gli amici in citt\u00e0 a Chicago. Quando arrivano trovano l'agente immobiliare, Chuck, che dice loro l'antichit\u00e0 della casa e che sarebbero necessarie delle piccole riparazioni. Nick e Suzanne ci cascano e finiscono per comprare una catapecchia dove bisogna rifare tutti i lavori. Chuck \u00e8 anche un imprenditore edile e consiglia a Nick di rivedere la linea elettrica. La linea, purtroppo, \u00e8 fuori uso e quindi Nick dovrebbe spendere novemila dollari per farla riparare ma la fa riparare da un elettricista a basso costo trovato fuori della ferramenta di Chicago. Nick riceve una multa e deve farla riparare per quei novemila dollari, pi\u00f9 mille di multa. Nel frattempo Chuck scopre che la casa ha la carie del legno e quindi deve cambiare tutti gli arredamenti. Dopo molti imprevisti e liti Nick riesce a finire la casa e nascono i due gemelli. Dopo la nascita, Nick non riesce a porre le domande a Magic nonostante gli abbia parlato al cellulare (durante il parto della moglie) e quindi perde il lavoro. Ma scrive una rivista dal nome \"Are We Done Yet?\", che parla di come abbiano costruito la casa.\nPersonaggi\nCritica.\nIl film ha ricevuto durante l'edizione dei Razzie Awards 2007 una nomination come Peggior remake o rip-off."}
{"id": "1333886", "revid": "1573940", "url": "https://it.wikipedia.org/wiki?curid=1333886", "title": "Distretto di Bengasi", "text": "Il distretto di Bengasi () \u00e8 uno dei 22 distretti della Libia. Si trova nella regione storica della Cirenaica e il suo capoluogo \u00e8 la citt\u00e0 di Bengasi."}
{"id": "1333887", "revid": "834", "url": "https://it.wikipedia.org/wiki?curid=1333887", "title": "Stoney &amp; Meatloaf", "text": "Stoney &amp; Meatloaf \u00e8 il poco conosciuto album di debutto di Meat Loaf, pubblicato nel 1971, in collaborazione con la cantante Stoney (Shaun Murphy). Meat Loaf e Murphy si incontrarono mentre stavano registrando a Detroit il musical Hair.\nAltre produzioni.\nL'album venne ripubblicato con una differente lista di tracce, con il titolo \"Featuring Stoney and Meat Loaf\", prima nel 1978 e di nuovo nel 1986. Gli album contengono molte tracce dell'album originale. Oltre a tre nuove canzoni, qualche traccia dell'album originale appare in un'altra versione."}
{"id": "1333889", "revid": "124935452", "url": "https://it.wikipedia.org/wiki?curid=1333889", "title": "Personaggi di Dampyr", "text": "Questo \u00e8 un elenco dei principali personaggi del fumetto \"Dampyr\" edito della Sergio Bonelli Editore.\nPersonaggi principali.\nHarlan Draka \u00e8 il personaggio principale della serie, il Dampyr.\nEmil Kurjak \u00e8 un semplice umano, passato a combattere, assieme al Dampyr, la stirpe dei Maestri della Notte. Compare subito nel primo albo \"Il figlio del diavolo\". Kurjak \u00e8 un mercenario duro come una roccia, temprato nel fisico e nell'animo da mille drammatiche esperienze. Soldato serbo-bosniaco durante la guerra jugoslava (in cui ha perso moglie e figlio), vede le sue truppe massacrate dai vampiri di Gorka e si unisce al Dampyr per vendicarle. Dopodich\u00e9 decide di sostenere la sua causa, e rester\u00e0 sempre al suo fianco, rischiando continuamente la vita. In Angola (nell'albo n. 40 \"Vathek!\") viene quasi ucciso da Jan Vathek e si salva per miracolo dopo un delicato intervento chirurgico. Presente in quasi tutti gli albi, \u00e8 noto per il suo carattere cinico e sprezzante del pericolo. Ha anche una relazione con Tesla Dubcek.\nTesla Dubcek \u00e8 una non-morta che combatte assieme al Dampyr ed Emil Kurjak contro i Maestri della Notte. Prima di diventare una vampira, era una diciannovenne di Berlino. Viene catturata assieme a quattro amici dal Maestro della Notte Shrek e \"regalata\" a Gorka, che la trasforma e la porta con s\u00e9 nel suo territorio: la Jugoslavia. Quando il Dampyr uccide Gorka, Tesla riacquista il suo libero arbitrio, e decide di unirsi a loro nella guerra contro la stirpe dei Maestri. Ha anche una relazione con Emil Kurjak.\nCaleb Lost \u00e8 il nome umano scelto da Camael, della razza degli Amesha, esseri di luce alla base delle leggende sugli angeli, contrapposti in una secolare guerra ai d\u00e9moni della Squadra del Male, a loro volta alla base delle leggende su Satana. Compare per la prima volta nel numero 5 (\"Sotto il ponte di pietra\"), e diventa uno dei maggiori alleati di Harlan Draka nella lotta contro i Maestri della Notte. \u00c8 l'agente operativo della Squadra del Bene a Praga, e in quanto tale non pu\u00f2 spostarsene liberamente. Avendolo fatto per aiutare Harlan che stava soccombendo al potente Thorke \u00e8 stato citato in giudizio davanti al \"Tribunale della Legge\", ed \u00e8 riuscito ad uscirne indenne a fatica.\nUfficialmente il suo compito \u00e8 solo di combattere la Squadra del Male. La caccia ai Maestri della Notte \u00e8 invece un suo pallino, una sua guerra personale estranea alle direttive degli Amesha; matur\u00f2 questa decisione al tempo della Crociata dei fanciulli, in quanto allora si occupava dei problemi di bambini e ragazzi al tempo vittime di innumerevoli casi di abbandono e si scontr\u00f2 per la prima volta con Nergal, Maestro della Notte divenuto capo della polizia segreta dell'inferno, che organizz\u00f2 la crociata per farne schiavi in massa: da allora inizi\u00f2 a raccogliere informazioni sulla stirpe di origine di Nergal e ne divenne l'acerrimo nemico. Non potendo spostarsi possiede una rete di informatori sparsi per il mondo e ha raccolto circa una cinquantina di nomi di Maestri e molte informazioni sul loro conto: \u00e8 grazie a queste che Harlan e i suoi compagni partono in caccia dei Maestri. Caleb \u00e8 inoltre un appassionato di violino, che suona egregiamente, al punto da aver dato preziosi consigli ad alcuni dei pi\u00f9 celebri violinisti del passato, tra cui persino Wolfgang Amadeus Mozart. Vive in un vecchio teatro abbandonato (il \"Teatro dei Passi Perduti\") che si trova nella \"Verlorene Gasse\" (Il vicolo perduto) di Praga. Il teatro \u00e8 protetto da una nebbia che ne limita l'accesso solo agli ospiti desiderati da Caleb. Recentemente \u00e8 stato rivelato che Caleb/Camael \u00e8 fratello di Samael, Amesha passato al servizio della Squadra del Male, con cui ha sempre mantenuto un rapporto di amore/odio.\nAntagonisti.\nNergal: Principale antagonista della serie. Il Duca Nergal, oltre ad essere uno tra i Maestri della Notte pi\u00f9 vecchi e potenti di cui si ha conoscenza, \u00e8 il capo della Polizia Segreta dell'Inferno, ruolo acquisito dopo aver stretto un patto con le potenze infernali, consegnandosi spontaneamente ad esse. Ha ottenuto in cambio nuovi poteri e alleati, al prezzo di non potersi manifestare materialmente. Nergal, che vanta collaboratori del calibro dei Naphidim, Lady Nahema, Hyeronimus Sonderling, Dama Druj e occasionalmente Samael, il principe dei seduttori. \u00c8 un acerrimo nemico di Caleb Lost, con il quale ha da secoli un conto in sospeso. Tale conto risale al 1212, quando Nergal, fingendosi un inviato di Dio, convinse due giovani pastori, il francese Etienne di Cloyes e il tedesco Nicholas, a dare inizio alla cosiddetta Crociata dei fanciulli. Caleb era, all'epoca, magister all'Universit\u00e0 di Parigi, e assistendo a una predica di Etienne assieme ai suoi studenti riconobbe la presenza e l'azione degli inviati della Squadra del Male. Scopo di Nergal era vampirizzare quei ragazzi, trasformandoli in una perfetta armata di piccole spie, in grado di infiltrarsi ovunque. Lui e i suoi studenti si unirono cos\u00ec alla Crociata: nel corso del viaggio, Caleb riconobbe gli agenti dell'Inferno nella bella damigella Mahaut (in realt\u00e0 il demone Malfaux) e nel pipistrello Murmur, e dopo molte traversie mand\u00f2 in fumo i piani di Nergal, salvando quei ragazzi e uccidendo i due demoni. Prima ancora della presa di coscienza di Harlan, Nergal era il solo Maestro della Notte, insieme al padre Draka e Lord Marsden, ad essere a conoscenza dell'esistenza del Dampyr, avendolo fatto spiare sin da bambino dai Naphidim con la speranza di far affiorare in lui la parte malvagia, e quindi arruolarlo fra le sue fila. Si verr\u00e0 anzi a sapere che fu proprio Nergal a fare in modo che Harlan si scontrasse con Gorka, il primo Maestro che egli ha ucciso, al fine di testarne le effettive capacit\u00e0. Per mezzo dei suoi adepti Sonderling e Belyalis \u00e8 riuscito a far emergere la parte vampiresca di Harlan per convertirlo al Male, senza tuttavia portare a termine l'impresa a causa all'intervento di Nikolaus, che si \u00e8 schierato apertamente contro di lui. Dopo vari tentativi fallimentari, rinuncia al suo scopo e decide di eliminare definitivamente il Dampyr, senza per\u00f2 mai esporsi apertamente.\nI Lupi Azzurri: Societ\u00e0 segreta internazionale.\nMartin De Vere: \u00c8 \u00e8 uno dei capi dei Lupi Azzurri, una societ\u00e0 segreta formata da sedicenti \"Superuomini\" che si ritengono destinati a dominare il mondo. Dopo avere trovato il fratello Lester trasformato in un mostro ripugnante da un elmo magico forgiato da una civilt\u00e0 sconosciuta e dopo essere venuto a conoscenza dell'esistenza dei Maestri della Notte, Martin imprime una svolta decisa all'organizzazione e concentra tutti i suoi sforzi per combattere colui che reputa l'usurpatore del trono del \"Re del Mondo\": Draka, Maestro della Notte e padre di Harlan. A seguito di una serie di sconfitte, abbandonato rocambolescamente il maniero di famiglia, il Buchanan Castle, Martin si rif\u00e0 vivo riuscendo a sottrarre una delle due \"swastike\", ossia le chiavi spazio-temporali per viaggiare nel multiverso, ad Harlan e soci, e cerca di trafugare l'altra, custodita nello Shtetl incantato di Radzin; pur riuscendo nell'intento, viene scagliato in un'altra dimensione, Agarthi la Nera, dove viene a contatto con una vasca di energia Vril, acquisendo l'abilit\u00e0 di emettere potenti raggi in grado di paralizzare o bruciare completamente un nemico, non-morti compresi. Scappato da Agarthi con l'aiuto di Harlan e di Draka (il quale desidera ottenere indietro le due \"swastike\"), Martin si perde di nuovo nei meandri del multiverso: riuscir\u00e0 a tornare definitivamente a Londra solo grazie all'aiuto di un'apparizione che si rivela essere Magokpa, il legittimo \"Re del Mondo\" costretto all'esilio per colpa di Draka. Con i suoi nuovi poteri, che tuttavia lo consumano sempre di pi\u00f9, e l'ispirazione di Magokpa, Martin segue di nascosto Harlan sulle tracce del padre Draka nel deserto di Taklamakan; durante il faccia a faccia fra padre e figlio, Draka rivela a Martin la verit\u00e0: il fantomatico Magokpa non \u00e8 nient'altri che una illusione creata da Lord Marsden, nel tentativo di servirsi del capo dei Lupi Azzurri e di Harlan per eliminare Draka, con cui da sempre esiste una feroce rivalit\u00e0. Ancora incredulo e rest\u00eco a rassegnarsi, Martin sprigiona tutta in una volta l'energia del Vril rimastagli, ma il suo corpo gi\u00e0 fortemente debilitato non \u00e8 in grado di sopportare un simile flusso e viene perci\u00f2 totalmente consumato."}
{"id": "1333892", "revid": "1904508", "url": "https://it.wikipedia.org/wiki?curid=1333892", "title": "Maria Isabella d'Orl\u00e9ans", "text": "Biografia.\nInfanzia.\nNacque a Siviglia da Antonio d'Orl\u00e9ans e dall'Infanta Luisa Fernanda di Spagna. Antonio era il pi\u00f9 giovane dei figli maschi di Luigi Filippo, ultimo re di Francia, e Maria Amalia di Napoli e Sicilia. L'Infanta Luisa Fernanda era figlia di Ferdinando VII di Spagna e della quarta moglie di suo nonno Maria Cristina delle Due Sicilie. Tutti e quattro i suoi nonni e sette dei suoi otto bisnonni erano membri del Casato di Borbone.\nMatrimonio.\nIl 30 maggio 1864 spos\u00f2 suo cugino Filippo d'Orl\u00e9ans, pretendente al trono francese come Filippo VII.\nEsilio.\nCostretta a lasciare la Francia, Maria Isabella e suo marito vissero in Inghilterra, dove il loro avo Luigi Filippo aveva vissuto dopo la sua abdicazione nel 1848. Nel 1871 fu permesso loro di ritornare in Francia, dove vissero all'H\u00f4tel Matignon a Parigi e allo ch\u00e2teau d'Eu in Normandia.\nUltimi anni e morte.\nNel 1886, furono obbligati a lasciare la Francia per una seconda volta. Nel 1894, suo marito mor\u00ec in esilio a Stowe House nel Buckinghamshire. Maria Isabella visse allo Randan ch\u00e2teau in Francia, e mor\u00ec nel 1919 nel suo palazzo a Villamanrique de la Condesa, vicino a Siviglia.\nDiscendenza.\nMaria Isabella e Filippo ebbero otto figli:\nTitolo, trattamento, onorificenze e stemma.\nTitolo e trattamento.\n Francia\n Spagna\nLa designazione completa della Contessa, dopo il suo matrimonio, era: \"Su Alteza Real la Seren\u00edsma y Egregia Se\u00f1ora Infanta Do\u00f1a Mar\u00eda Isabel de Orleans y Borb\u00f3n, Condesa de Par\u00eds\" (in italiano: \"Sua Altezza Reale la Serenissima e Egregia Signora Infanta Do\u00f1a Mar\u00eda Isabel d'Orl\u00e9ans, Contessa di Parigi\")."}
{"id": "1333893", "revid": "124972378", "url": "https://it.wikipedia.org/wiki?curid=1333893", "title": "The Look of Love (Madonna)", "text": "The Look of Love \u00e8 una canzone della cantante statunitense Madonna.\nIl brano fa parte della colonna sonora del film \"Who's That Girl\", interpretato dalla stessa Madonna e da Griffin Dunne, ed \u00e8 stato pubblicato sull'album \"Who's That Girl - Original Motion Picture Soundtrack\" che contiene le canzoni del film.\nIl singolo della canzone \u00e8 stato pubblicato in Europa e in Giappone.\nIl video.\nIl video della canzone \u00e8 stato realizzato utilizzando spezzoni del film di cui \u00e8 colonna sonora.\nEsecuzioni dal vivo.\nIl brano \u00e8 stato interpretato durante l\"'Who's That Girl Tour\" del 1987.\nClassifiche.\n\"The Look of Love\" entr\u00f2 in molte top 10 europee: Uk, Irlanda, Belgio, Paesi Bassi, Danimarca e Svezia. Inoltre raggiunse la top 20 in Giappone e Svizzera. Fu pubblicata anche in Italia, ma non riusc\u00ec ad entrare in classifica."}
{"id": "1333894", "revid": "122877702", "url": "https://it.wikipedia.org/wiki?curid=1333894", "title": "Leone II il Taumaturgo", "text": "Biografia.\nA 22 anni divenne presbitero, spinto dalla famiglia. Dopo aver vissuto un lungo periodo in un monastero benedettino, il vescovo di Reggio Calabria Cirillo lo nomin\u00f2 arcidiacono. Fu nominato vescovo di Catania nel 765, a circa 55 anni. In Sicilia si dedic\u00f2 a combattere l'eresia.\nLa tradizione narra che Leone comp\u00ec svariati miracoli e per questo ottenne l'appellativo di Taumaturgo. La sua figura \u00e8 legata principalmente alla leggenda del necromante-apostata Eliodoro, con cui entr\u00f2 in contrasto. Si narra che Leone lo condann\u00f2 ad essere bruciato vivo nel 778. Altre fonti riportano che entrambi entrarono in una fornace e Leone si sarebbe salvato per la sua fede in Dio. Si narra anche che con la sua sola presenza avesse fatto incendiare l'antico Tempio di Cerere, ricordato nelle \"Verrine\", anche se molto probabilmente fu semplicemente il mandante della sua distruzione.\nCulto.\nIl culto del santo vescovo \u00e8 rimasto vivo nel ricordo dell'arcidiocesi catanese. Promotori e grandi divulgatori della devozione al santo furono i padri benedettini. Un cenobio dedicato al santo, fondato dallo stesso, denominato San Leone esisteva presso Malpasso, sotto la giurisdizione del I Conte di Patern\u00f2, e fu distrutto dalla lava del 1536. Il culto verso il vescovo taumaturgo esisteva anche a Santa Maria di Licodia, presso la cappella trecentesca situata sotto la torre campanaria.\nPatronati.\n\u00c8 il santo patrono e protettore di Rometta in provincia di Messina. In un bosco di questo comune si trova un eremo a lui dedicato, dove visse in preghiera e penitenza, dopo aver lasciato Catania; eremo che fu anche monastero benedettino e luogo di culto del santo.\n\u00c8 protettore anche di Longi e Sinagra. A lui \u00e8 dedicato un quartiere a Catania, che \u00e8 incluso nella V Circoscrizione. Al vescovo catanese \u00e8 dedicata anche la splendida Basilica di Assoro. \n\u00c8 santo patrono, inoltre, della cittadina di Saracena in provincia di Cosenza. Qui i festeggiamenti in suo onore rappresentano l'appuntamento pi\u00f9 importante dell'anno: la sera della vigilia (19 febbraio) si tiene una festosa fiaccolata (con canti devozionali, musiche tradizionali e folkloristiche) che parte dalla Chiesa di San Leone, attraversa le strade cittadine per poi concludersi nella medesima chiesa. Dopo la fiaccolata, a tramonto inoltrato, in tutti i rioni del paese, vengono accesi enormi e suggestivi fal\u00f2 (detti \"fucarazzi\"), che durano sino al mattino seguente. \"Saracenari\" e \"forestieri\", ovvero i partecipanti alla festa che provengono da tutta la provincia, assieme, percorrono vie e viuzze di rione in rione, ove vengono offerti, in una cornice di sentita ospitalit\u00e0, prodotti tipici locali (su tutti il rinomato \" Moscato di Saracena\" e i \"cannaricoli\").\nDa ricordare che a Saracena si festeggia anche nella seconda domenica di agosto, con grandi paramenti."}
{"id": "1333896", "revid": "438678", "url": "https://it.wikipedia.org/wiki?curid=1333896", "title": "Il grande match (film 2006)", "text": "Il grande match \u00e8 un film commedia del 2006 diretto da Gerardo Olivares.\nTrama.\nNel sud della Mongolia alcuni cacciatori nomadi, cercano di acciuffare una volpe con le loro aquile, che vengono liberate subito dopo aver avvistato la preda. Cacciano con i rapaci e vagano per le gelate e desolate terre dei loro paesi su dei cavalli, vestiti di pellicce ed incappucciati. Nello stesso istante, nel deserto Tener\u00e9 in Nigeria, alcuni tuareg si accampano attorno ad un fuoco scherzando e bevendo, prima di passare la notte nelle loro tende. Cos\u00ec anche nella selva dell'Amazzonia in Brasile alcuni indigeni vanno in cerca di prede e di cibo da portare al villaggio per sfamare le loro famiglie. Scherzando e giocando, tornano a mani vuote; ma la cosa curiosa \u00e8 che uno di loro indossa una maglietta del Brasile di Ronaldo. Tornati al villaggio, gli indigeni si mettono a discutere su chi possa far vincere i mondiali al Brasile, ed intanto cercano di pensare dove potrebbero andare a vedere la finale dei mondiali di calcio in TV.\nArrivati all'accampamento i nomadi mongoli, si riuniscono intorno al fuoco all'interno della tenda, con la famiglia e l'anziana nonna; chiacchierano allegramente, e quando uno dei giovani cacciatori chiede alla nonna come aveva passato la giornata, la vecchia le rispose che aveva passato un altro giorno a contemplare l'esistenza sconcertata. Intanto nel deserto i tuareg sono partiti con la loro carovana di cammelli; sono diretti all'albero per vedere la finale, mentre seguono subito gli avvenimenti tramite una vecchia radio. Ma mentre stanno viaggiando, incontrano sulla loro strada un furgone malandato e rivestito di tappeti dall'esterno con sopra dei tifosi (che indossano maglie di calcio) con le loro famiglie che stanno andando a vedere la finale ad Agadez una citt\u00e0 dall'altro capo del deserto.\nIl furgone si ferma ed il guidatore scende; parla con i tuareg e decidono improvvisamente di cambiare direzione per andare a vedere la partita all'albero quando il capo carovana mostra a loro la Tv. I tuareg decidono cos\u00ec di andare all'albero con il camion, sperando di arrivare in tempo, per vedere la finale insieme ai passeggeri del furgone. Ma lo \u201cZio\u201d, ossia il padrone della carovana, il grande capo, decide che non \u00e8 possibile lasciare i cammelli soli in mezzo al deserto e quindi qualcuno deve restare a controllarli. Allora, visto che nessuno dei carovanieri vuole perdersi la grande partita, decidono di effettuare una gara a bocce per decretare chi dovr\u00e0 custodire i cammelli. Alla fine, perde la gara un goffo tuareg che verr\u00e0 lasciato da solo a sentire la partita alla radio, a cui poi si scaricheranno le pile. In questo momento nella foresta amazzonica, gli indigeni hanno trovato la Tv (una molto vecchiotta simile a quella tuareg, ma in bianco e nero) a cui per\u00f2 \u00e8 stato tolto il filo per la corrente, per costruire delle collane per le mogli o per intrecciarsi i capelli. Intanto in Mongolia, i nomadi mongoli ripiegano le loro enormi tende pronti a spostarsi in un altro luogo. Trasferitesi, i nomadi collegano la loro Tv ai pali della corrente elettrica che si trovano vicino al loro accampamento. Ma appena provano ad accendere la Tv arriva subito una pattuglia delle forze dell'ordine che decide di \u201cregalare\u201d una salata multa ai nomadi perch\u00e9 utilizzavano la corrente statale senza contatore e senza pagare.\nIn quel momento, in Brasile gli indigeni avevano trovato un filo per collegare la Tv. Allora un indigeno, si arrampica su di un grosso albero per prendere il segnale tv con la parabola di ferro sulla schiena, mentre un altro fa girare una turbina a manovella che genera corrente per accendere la tv. Intanto in Niger, i tuareg sono finalmente arrivati all'albero (un vecchio palo metallico assomigliante ad un albero che faceva da antenna) e hanno collegato la Tv al pilone. Ma appena provano ad accenderla, la Tv ha un problema, non si accende e tutti rimangono molto delusi. Il guidatore del furgone sfoggia la sua bravura (a parole) nell'aggiustare le cose e si mette a smontare il televisore. Mentre succede ci\u00f2, un tuareg ed uno della carovana, si mettono a chiacchierare e si viene a sapere che il palo che chiamano albero in realt\u00e0 \u00e8 un sostituto di un vecchio albero che l\u00ec vi si trovava, prima che fosse tirato gi\u00f9 da un furgone; e pensare che era l'unico ostacolo che si potesse trovare da quelle parti! La conversazione continua su uno dei due che era stato convocato con un'elegante lettera, che portava sempre con s\u00e9, dall'Olympique Marsiglia per un provino, solo che lui non era mai andato visto che non aveva disponibilit\u00e0 economiche sufficienti. Intanto in Mongolia, le forze dell'ordine incominciano quasi per caso una partita a calcio in mezzo alla steppa ed alla neve, vestiti di pellicce; le due squadre sono Brasile contro Germania, proprio come nella finale.\nIl televisore \u00e8 stato smontato, e il \u201ctecnico\u201d esige l'ombrello dello Zio per effettuare riparazioni, ma solo suo nipote pu\u00f2 convincerlo, visto che lui non parlava con nessuno perch\u00e9 discendeva da un'importante famiglia araba. Avuto l'ombrello, la Tv \u00e8 stata riparata e finalmente si pu\u00f2 iniziare ad assistere alla partita. Ma lo Zio vuole che tutti tifino per la Germania (visto che il televisore gli venne regalato da un medico tedesco) senn\u00f2 avrebbe spento il televisore. Mentre gli uomini osservano il match, le donne sedute all'ombra del furgone osservano come gli uomini si trasformino davanti al calcio; infatti il prima ammutolito Zio si mette a conversare con un semplice tifoso, su chi possa segnare un gol per la Germania. Intanto in Mongolia, la partita tra amici \u00e8 finita a favore dei nomadi, ed adesso sono tutti seduti dentro la tenda davanti alla Tv a vedere la partita di calcio (a parte un soldato che fa la guardia fuori dalla tenda). Si incomincia a chiacchierare; prima viene cancellata la multa, poi vengono a parlare di un loro nipote che faceva finta di essere ebete per vedere tutto il giorno la tv; poi l'anziana nonna dice che quei 22 uomini che corrono in mutande sono veramente scemi.\nIntanto nella foresta, l'indigeno che gira la manovella che d\u00e0 corrente alla tv, senza farlo apposta sferra un colpo al televisore facendolo cadere e rompendolo. Gli indigeni decidono di correre dal parroco americano che per\u00f2, quando arrivano, li respinge malamente, visto che sta guardando il baseball. Allora corrono alla segheria dove incontrano dei tifosi che stanno guardando la partita e si mettono a tifare con loro. In Mongolia, per\u00f2, la Russia \u00e8 costretta a staccare la corrente, e cos\u00ec non \u00e8 pi\u00f9 possibile finire di vedere la partita. Il match finisce 2-0 per il Brasile con 2 goal di Ronaldo; in Brasile alla fine gli indigeni ed i bianchi della segheria si abbracciano e tornano insieme al villaggio indigeno, mentre in Nigeria tutti si mettono a festeggiare ed a fare cori ed inni insieme anche ad altri nomadi che si erano aggiunti alla visione della finale."}
{"id": "1333899", "revid": "1543377", "url": "https://it.wikipedia.org/wiki?curid=1333899", "title": "Distretto di Derna", "text": "Il distretto di Derna () \u00e8 uno dei 22 distretti della Libia. Si trova nella regione storica della Cirenaica."}
{"id": "1333903", "revid": "124509363", "url": "https://it.wikipedia.org/wiki?curid=1333903", "title": "Spotlight (Madonna)", "text": "Spotlight \u00e8 un singolo della cantautrice statunitense Madonna pubblicato nel 1988 dalla Sire Records.\nAntefatti e produzione.\nIl brano, registrato originariamente per l'album \"True Blue\" nel 1986 ma poi scartato, fu inserito come inedito nell'EP di remix del 1987 \"You Can Dance\".\nLa canzone \u00e8 un invito a ballare da parte della popstar, che ricorda a tutti che \"Ognuno di noi \u00e8 una stella\" e che se una persona vuole diventare famosa e stare sotto i riflettori, dovrebbe cantarlo cosicch\u00e9 ci\u00f2 potrebbe divenire reale.\nPromozione e accoglienza.\nFu pubblicato come singolo in versione \"edit\" in Giappone, dove si piazz\u00f2 in classifica alla posizione numero 3 nei formati in vinile 7\" e in mini cd 3\". Usc\u00ec anche nelle Filippine, stampato unicamente in vinile 7\". Quella nipponica e filippina sono le uniche due versioni ad essere state commercializzate. In Giappone furono per\u00f2 realizzati singoli promo in vari formati con lo stesso \"artwork\" di copertina di \"You Can Dance\", inseriti in un set di presentazione dell'album alla stampa, nonch\u00e9 alcuni altri formati di varie nazionalit\u00e0 per le radio e i juke box. \nIn Giappone, nello stesso anno, il brano fu anche utilizzato in una pubblicit\u00e0 per Mitsubishi."}
{"id": "1333913", "revid": "149587", "url": "https://it.wikipedia.org/wiki?curid=1333913", "title": "Banghazi", "text": ""}
{"id": "1333921", "revid": "1573940", "url": "https://it.wikipedia.org/wiki?curid=1333921", "title": "Distretto di al-Butnan", "text": "Il distretto di al-Butnan () \u00e8 uno dei 22 distretti della Libia. Si trova nella regione storica della Cirenaica, sulle coste del mar Mediterraneo. Il capoluogo \u00e8 la citt\u00e0 di Tobruch. Bardia \u00e8 il secondo centro del distretto e si trova ad est del capoluogo.\nLa citt\u00e0 e la circostante oasi di Giarabub, che dal 2001 al 2007 ha costituito una regione amministrativa autonoma, sono dal 2007 comprese nel territorio del distretto."}
{"id": "1333922", "revid": "1522738", "url": "https://it.wikipedia.org/wiki?curid=1333922", "title": "Pensiero Nazionale", "text": "Pensiero Nazionale \u00e8 stato un periodico italiano, fondato nel 1947, da un gruppo di ex fascisti di sinistra, radunatisi attorno alla figura dell'intellettuale sardo Stanis Ruinas, che diriger\u00e0 la redazione fino alla cessazione delle pubblicazioni, nel 1977."}
{"id": "1333930", "revid": "38120", "url": "https://it.wikipedia.org/wiki?curid=1333930", "title": "La Sfera", "text": ""}
{"id": "1333938", "revid": "125269465", "url": "https://it.wikipedia.org/wiki?curid=1333938", "title": "Ut (gruppo musicale)", "text": "Gli Ut sono stati un gruppo musicale italiano, attivo negli anni settanta. La band ha pubblicato sei dischi singoli e due LP, \"Homo\" e \"La strada era bella\", entrambi contenenti il brano di maggiore successo, \"Homo\". Il sound che caratterizza la loro musica \u00e8 un ibrido fra pop melodico e rock progressivo. La prima formazione portava il nome \"La Rosa dei venti\", successivamente \"The Ghosts of Nottingham\", poi presero definitivamente il nome latino della prima nota della scala musicale (Ut).\nFormazione.\nIl complesso si fuse dal disciolto nucleo della \"La rosa dei venti\", formazione iniziale che comprendeva Adriano Tomassini (voce, chitarra), Jimmy Tamborrelli (voce, chitarra), Franco Tallarita (basso), Maurizio Tomassini (batteria), ai quali successivamente si era aggiunto il tastierista Giancarlo Granieri.\nConclusa l'esperienza del primo nucleo originario, Tallarita e i fratelli Tomassini formarono il complesso UT che pubblic\u00f2 il primo long playing dal titolo \"Homo\".\nOttenuto un buon successo di vendite, per organizzare la tourn\u00e9e ingaggiarono il tastierista Enzo Vinci.\nDiscografia.\nHomo (1974).\nErre (RRL 2013)\nIncarnazione, Mars e Trasmigrazione sono strumentali.\nIl significato delle canzoni \u00e8 la vita di un uomo dalla nascita fino al suo ritorno vista attraverso le esperienze pi\u00f9 significative che ognuno di noi attraversa.\nCio\u00e8: Incarnazione (la nascita), Afrodite (il primo amore), Morfeo (la prima esperienza con la droga che inizialmente ti esalta e poi ti coinvolge in un turbine depressivo), Mars (la guerra), La mia vita (primo bilancio in et\u00e0 matura), Pace (La saggezza della vecchiaia), Trasmigrazione (il ritorno).\nIl singolo \"Homo\" \u00e8 stato per 10 settimane nella classifica vendite 'dischi caldi' \nNel 1976 la cantante francese Sheila ha registrato la versione francese del brano \"Homo\" con il titolo di \"L'amour qui br\u00fble en moi\", che ha dato il titolo all'LP ed ha raggiunto la prima posizione nella classifica delle vendite in Francia..\nLa strada era bella (1976).\nErre (RRL 53001)\n\"Camelot\" \u00e8 una cover ed \u00e8 cantata in inglese.\nHomo/La strada era bella (1977).\nUn album dal titolo \"Homo/La strada era bella\" (sottotitolo: \"version originale de l'amour qui br\u00fble en moi\"), comprendente otto brani da entrambi gli album italiani e con la copertina nera del secondo, \u00e8 stato stampato in Francia dalla CBS nel 1977."}
{"id": "1333940", "revid": "1318658", "url": "https://it.wikipedia.org/wiki?curid=1333940", "title": "Iwami Ginzan", "text": "La \u00e8 un sito che si trova nella prefettura di Shimane, in Giappone. Insieme al suo paesaggio culturale \u00e8 stata aggiunta nel 2007 all'elenco dei Patrimoni dell'umanit\u00e0 dell'UNESCO, bench\u00e9 l'ICOMOS abbia dato parere negativo in quanto non ritenuta di \"evidente valore universale\". Il sito sottoposto a protezione si estende su di una superficie di 442 ettari, con una zona cuscinetto di 3.221 ettari.\nNei pressi della miniera si trova un villaggio ben conservato in cui abitavano i minatori, risalente al periodo di attivit\u00e0 estrattiva (bench\u00e9 alcune costruzioni siano di epoca pi\u00f9 recente, ricostruzioni di edifici andati distrutti in seguito ad incendi). Furono inoltre costruite strade di collegamento a tre citt\u00e0 portuali da cui l'argento veniva commerciato con altre nazioni, soprattutto Cina e Corea.\nStoria.\nLa miniera venne sviluppata nel 1526 da Kamiya Jutei, un mercante giapponese. Agli inizi del XVII secolo venne raggiunta la massima produzione d'argento, circa 38 tonnellate l'anno, che all'epoca erano un terzo dell'intera produzione mondiale.\nL'argento estratto dalla miniera venne largamente usato per coniare monete. Questo sito fu al centro di aspre dispute da parte dei locali signori della guerra fino a che, come risultato della Battaglia di Sekigahara del 1600, lo Shogunato Tokugawa ne prese il controllo. Successivamente il sito venne recintato da una barricata costruita con tronchi di pino e al suo centro venne eretto il \"Castello Yamabuki\".\nNel corso del XIX secolo la produzione della miniera decrebbe in seguito alle difficolt\u00e0 nel contenere i costi di estrazione, sempre maggiori in quanto il minerale si trovava sempre pi\u00f9 in profondit\u00e0; si arriv\u00f2 ad estrarre circa 100 chili d'argento l'anno, fino a giungere alla chiusura definitiva nel 1923."}
{"id": "1333943", "revid": "287204", "url": "https://it.wikipedia.org/wiki?curid=1333943", "title": "Pallacanestro ai XV Giochi del Mediterraneo", "text": "I tornei di pallacanestro ai XV Giochi del Mediterraneo hanno visto scontrarsi 8 squadre per la competizione maschile e 6 squadre per quella femminile. In entrambi i casi vennero creati due gironi per la fase eliminatoria che aveva lo scopo di selezionare le quattro squadre per i quarti di finale. I team non classificati per la fase successiva si sono scontrati nelle finali per 7\u00ba e 8\u00ba posto, e per 5\u00ba e 6\u00ba posto. Vennero premiate con la medaglia d'oro l'Italia per le gare maschili, e la Turchia per quelle femminili.\nTutte le partite di basket furono organizzate nel Palazzetto dello Sport di El Ejido."}
{"id": "1333946", "revid": "1543377", "url": "https://it.wikipedia.org/wiki?curid=1333946", "title": "Bhut jolokia", "text": "Il Bhut Jolokia, (Peperoncino Serpente, in assamese) noto anche come Bih Jolokia (Peperoncino velenoso) o Naga Jolokia (Peperoncino Re Cobra) o anche come Ghost Chili, \u00e8 una \"cultivar\" di peperoncino, probabilmente ibrido tra \"Capsicum chinense\" e\" Capsicum frutescens\".\nNel 2007, il Guinness World Records ha certificato il \"ghost pepper\" come il peperoncino pi\u00f9 piccante del mondo, 401.5 volte pi\u00f9 piccante del Tabasco classico.\nNel 2012, tuttavia, \u00e8 stato superato in piccantezza dal Trinidad Moruga Scorpion e il 26 dicembre 2013 dal Carolina Reaper. Attualmente il record \u00e8 detenuto dal Pepper X, il peperoncino pi\u00f9 piccante del mondo, creato da Ed Currie, lo stesso creatore del Carolina Reaper.\nVariet\u00e0.\n\u00c8 molto simile al Naga Dorset, da cui differisce per\u00f2 per la forma dei frutti, meno conica e pi\u00f9 tondeggiante verso l'estremit\u00e0, e per il minor numero di fiori per ascella. Secondo alcuni, in realt\u00e0 esistono varie cultivar, nello specifico:\nSecondo Leena Saikia della Frontal Agritech, l'azienda indiana che per prima ha offerto il Bhut Jolokia, gli ultimi tre sarebbero nomi regionali dello stesso peperoncino, mentre la variet\u00e0 Naga Dorset creata dai Michaud in Inghilterra deriva dai semi portati dalla comunit\u00e0 del Bangladesh inglese. Altri nomi usati sono:\nBhut Jolokia e Bih Jolokia sono anche scritti \"Bhwt Jolokiya\" e \"Bih Jolkiya\" rispettivamente.\nI peperoncini della Frontal Agritech hanno raggiunto SHU.\nColtivazione.\nCome altri peperoncini tropicali, necessita di temperature medio alte per la germinazione. Il Chili Pepper Institute della New Mexico State University, ha riportato in uno studio difficolt\u00e0 di impollinazione e scarsa produzione di frutti in serra, tanto da dover ricorrere a inseminazione manuale\nPer favorire la germinazione, possono essere utilizzate la germinazione su cotone idrofilo o spugnette in cellulosa."}
{"id": "1333948", "revid": "34928", "url": "https://it.wikipedia.org/wiki?curid=1333948", "title": "White House", "text": ""}
{"id": "1333950", "revid": "68012", "url": "https://it.wikipedia.org/wiki?curid=1333950", "title": "Marin Faliero (enigmista)", "text": ""}
{"id": "1333953", "revid": "22475", "url": "https://it.wikipedia.org/wiki?curid=1333953", "title": "Mini DVD", "text": "Il mini DVD, che si presenta come un DVD di dimensioni ridotte, \u00e8 un supporto di memorizzazione ottico che pu\u00f2 contenere fino a di dati. Vi \u00e8 inoltre anche il formato \"double layer\", capace di contenere fino a grazie alla tecnologia \"a doppio strato\", anche conosciuta come \"DL\".\nViene utilizzato in svariati modelli di telecamere (soprattutto la variante MiniDVD-RW, che pu\u00f2 essere riscritto svariate volte) ove pu\u00f2 contenere fino a 60 minuti di video per il supporto di tipo dual-layer, 30 minuti per quanto riguarda il supporto single-layer.\nGameCube.\nUna variante fu utilizzata dalla Nintendo come supporto per la sua console GameCube per cercare di arginare il fenomeno della pirateria informatica.\nLo standard \u00e8 quello a singolo strato, l'unico gioco prodotto da Nintendo che utilizza la versione a doppio strato \u00e8 \"\"."}
{"id": "1333959", "revid": "767487", "url": "https://it.wikipedia.org/wiki?curid=1333959", "title": "Al passo con gli Stein", "text": "Al passo con gli Stein (\"Keeping Up with the Steins\") \u00e8 un film del 2007 diretto da Scott Marshall.\nTrama.\nBenjamin \u00e8 un ragazzino californiano alla vigilia di un importante momento della sua vita: il Bar Mitzvah, il rito ebraico che segna il passaggio dalla fanciullezza all'et\u00e0 adulta. Un appuntamento reso problematico dalle implicazioni sociali che comporta, ovvero dover salmodiare in ebraico davanti alla comunit\u00e0 e la grande festa, per la quale dovr\u00e0 dimostrare di aver speso almeno quanto il suo amico Zachary Stein. A complicare ulteriormente le cose la presenza del nonno hippie, che il padre non vede da ventisei anni."}
{"id": "1333968", "revid": "1305772", "url": "https://it.wikipedia.org/wiki?curid=1333968", "title": "Calcio ai XV Giochi del Mediterraneo", "text": "Le competizioni calcistiche ai XV Giochi del Mediterraneo si sono svolte solo per la categoria maschile fra 9 squadre, divise per la fase delle qualificazioni in tre gironi da 3 squadre l'uno.\nLe fasi preliminari si sono svolte nei tre stadi di Roquetas de Mar, El Ejido e V\u00edcar. Le prime due strutture hanno anche ospitato i quarti di finale. La finale per il terzo posto \u00e8 stata ospitata a Roquetas de Mar mentre la finale dallo Stadio del Mediterraneo di Almer\u00eda."}
{"id": "1333976", "revid": "1924342", "url": "https://it.wikipedia.org/wiki?curid=1333976", "title": "Hanky Panky", "text": "Hanky Panky \u00e8 una canzone dell'artista Madonna. \u00c8 il secondo e ultimo singolo estratto dall'album \"I'm Breathless\".\nLa canzone, come altre incluse nell'album, \u00e8 ispirata alle atmosfere del film \"Dick Tracy\", interpretato da Warren Beatty, Al Pacino e dalla stessa Madonna. Come b-side venne usato il brano \"More\".\nVideoclip.\nNessun video \u00e8 stato girato per il brano, cos\u00ec fu utilizzata un'esibizione del \"Blond Ambition Tour\" come video.\nEsecuzioni dal vivo.\nLa canzone \u00e8 stata eseguita da Madonna durante il \"Blond Ambition Tour\" (1990) e il \"Re-Invention Tour\" (2004)."}
{"id": "1333978", "revid": "599013", "url": "https://it.wikipedia.org/wiki?curid=1333978", "title": "Carlos Bello", "text": "Carriera.\nCresciuto nel Club social y deportivo Franja de Oro, formazione giovanile del Boca Juniors, venne acquistato dalla nel 1947-1948, insieme ai connazionali Juan Calichio e Oscar Garro. Tutti e tre giocarono poco (Garro non totalizz\u00f2 alcuna presenza): Bello gioc\u00f2 3 partite segnando un gol.\nL'anno successivo si trasfer\u00ec in Riviera al Sestri Levante in Serie C, e nel 1949-1950 disput\u00f2 10 partite, corredate da 2 reti, con l' in Serie B. Stava giocando in Francia: Beziers Nazaires Sanit e la Svizzera, (1950/1952)\nSuccessivamente ha proseguito l'attivit\u00e0 di calciatore in Portogallo, prima allo Sporting e poi al Beira-Mar."}
{"id": "1333979", "revid": "125047031", "url": "https://it.wikipedia.org/wiki?curid=1333979", "title": "Hudson Soft", "text": "La \u00e8 stata una software house giapponese, fondata nel 1973 nella citt\u00e0 di Sapporo.\nStoria.\nL'azienda venne fondata il 18 maggio 1973 dai fratelli Yuji e Hiroshi Kudo. I fondatori avevano una grande passione per i treni: infatti diedero il nome all'azienda ispirandosi alle locomotive Hudson. L'attivit\u00e0 iniziale era di vendita di dispositivi di telecomunicazione e per uso fotografico.\nNel settembre 1975, la Hudson Soft ha iniziato a vendere personal computer e prodotto correlati, e marzo 1978 inizi\u00f2 a sviluppare e vendere videogiochi.\nIl 1\u00ba marzo 2012, ha cessato la sua attivit\u00e0, essendo stata assorbita dalla Konami.\nProdotti famosi e collaborazioni.\nNegli anni ottanta si fece notare per i suoi sparatutto e per le sue serie di platform per le macchine da gioco di quell'epoca (una su tutte, \"Neutopia\").\nLa Hudson cre\u00f2 insieme alla NEC la console PC Engine, la cui mascotte divenne per lungo tempo White Bomber, il protagonista di \"Bomberman\".\nL'azienda \u00e8 stata inoltre il primo sviluppatore terzo per Nintendo, attivit\u00e0 iniziata sin dagli anni ottanta e successivamente, supportando il suo Nintendo Entertainment System.\nNei suoi ultimi anni di attivit\u00e0 la casa nipponica riprese il suo ruolo di sviluppatore per Nintendo occupandosi di molti titoli della serie \"Mario Party\"."}
{"id": "1333982", "revid": "599013", "url": "https://it.wikipedia.org/wiki?curid=1333982", "title": "Kurtis Roberts", "text": "Facente parte di una famiglia di motociclisti, il padre \u00e8 il pluricampione mondiale Kenny Roberts ed il fratello \u00e8 l'altrettanto titolato Kenny Roberts Junior.\nCarriera.\nPer quanto riguarda le competizioni del motomondiale ha fatto il suo esordio nella stagione 1997, disputando la classe 250 in sella a Aprilia e Honda. In un totale di 11 presenze nei gran premi non ha per\u00f2 ottenuto alcun piazzamento in grado di fargli conseguire punti validi per la classifica iridata.\nSi \u00e8 ripresentato al via di un gran premio nel motomondiale 2001, gareggiando come wildcard nel GP della Malesia della classe 500 con la Proton KR3 del team di propriet\u00e0 del padre, il Proton Team KR, senza per\u00f2 portare a termine la gara.\nNel 2004 gareggia con una Proton KR5 sempre nel team gestito dal padre ma, in tutta la stagione riesce ad ottenere un solo risultato valido per le classifiche e termina l'anno con solamente un punto in classifica.\nLe sue ultime presenze nel campionato mondiale risalgono al 2007 quando ha disputato le gare a bordo di una KR212V gestita sempre dal team del padre ed ottenendo 10 punti durante la stagione.\nNel 2006 partecipa al campionato mondiale Superbike con una Ducati 999 RS del Team Pedercini come pilota sostitutivo. Nelle cinque prove in cui gareggia (10 gare) si ritira in 9 occasioni, vedendo il traguardo solo in gara 1 (19\u00ba posto) al gran premio di Germania al Lausitz, non ottiene punti per la classifica mondiale. Nello stesso anno \u00e8 iscritto al campionato mondiale Supersport come pilota sostitutivo solo al gran premio di San Marino a Misano Adriatico con una Suzuki GSX 600R del team Hoegee Suzuki Racing, ma non prende parte all'evento.\nSicuramente di maggior valore \u00e8 stata invece la sua carriera nel mondo delle competizioni statunitensi dove ha ottenuto tre titoli nazionali, nel 1999 vince nella classe Formula Xtreme e nel 2000 si conferma nella Formula Xtreme e vince nella Supersport."}
{"id": "1333985", "revid": "729019", "url": "https://it.wikipedia.org/wiki?curid=1333985", "title": "Strada statale 693 dei Laghi di Lesina e Varano", "text": "La strada statale 693 dei Laghi di Lesina e Varano (SS 693), meglio nota come strada a scorrimento veloce (SSV) del Gargano \u00e8 un'importante strada statale, recentemente classificata. La strada si presenta ad una corsia per senso di marcia affiancata da banchine transitabili, sprovvista di intersezioni a raso e con qualche accesso privato. Dal 13 maggio 2005, la strada a scorrimento veloce del Gargano \u00e8 stata classificata come strada statale 693 dei Laghi di Lesina e Varano e la sua lunghezza \u00e8 stata calcolata in 60,400\u00a0km.\nStoria.\n\u00c8 la pi\u00f9 fluida arteria stradale di penetrazione nel territorio del Gargano, collegando la rete autostradale italiana alle localit\u00e0 settentrionali del promontorio, terminando nei pressi di Vico del Gargano. La strada si snoda essenzialmente lungo l'asse ovest-est. Originariamente quando manteneva ancora la denominazione \"SSV del Gargano\" l'arteria giungeva fino al bivio per Ischitella e Rodi Garganico, successivamente mediante la costruzione di viadotti e lo scavo di gallerie, si \u00e8 provveduto al suo prolungamento fino all'innesto sulla ex strada statale 528 della Foresta Umbra (gi\u00e0 di Vico del Gargano).\nPrima della sua costruzione l'unico collegamento del cosiddetto \"Sperone d'Italia\" con le zone interne della penisola era rappresentato dalla strada statale 89 Garganica, la quale per\u00f2 ha un percorso tortuoso e costringe all'attraversamento di quasi tutti i centri abitati del promontorio rendendo particolarmente dispendioso in termini di tempo il raggiungimento delle localit\u00e0 pi\u00f9 orientali. La rete ferroviaria non rappresentava (e non rappresenta) una valida alternativa, poich\u00e9 costituita dall'unico binario delle Ferrovie del Gargano che peraltro termina in localit\u00e0 Calenella presso Peschici.\nProprio l'idea alla base della costruzione della SSV del Gargano era quella di creare una congiunzione ad anello da San Severo a Foggia avendo come punto estremo orientale Vieste. In tal senso bisogna osservare che di questo anello la SS 693 rappresenta il primo tratto, e l'ammodernamento della SS 89 tra Foggia e Manfredonia e la costruzione in tempi recenti della strada statale 688 di Mattinata fino a Mattinatella ne rappresentano la parte conclusiva. Il collegamento quindi tra Vico del Gargano, Peschici, Vieste e Mattinata risulta garantito solo dalla gi\u00e0 citata SS 89 o dalle strade provinciali litoranee (SP 52 Vieste-Peschici, SP 53 Vieste-Mattinata), entrambe molto tortuose e che costringono all'attraversamento di Vieste. A tal proposito un primo intervento risolutivo potrebbe essere quello di prolungare la Strada statale 693 fino alla localit\u00e0 Mandrione nel comune di Vieste che attualmente \u00e8 in fase di studio.\nSebbene la nomenclatura risalga gi\u00e0 al 2005, solo col decreto del presidente del Consiglio dei ministri dell'8 luglio 2010 \u00e8 stata formalizzata la sua classificazione; l'itinerario che la caratterizza \u00e8 il seguente: \"Casello di Poggio Imperiale dell'A 14 - Lago di Lesina - Innesto con la ex S.S. n. 528 presso Vico del Gargano\".\nPercorso.\nLa strada parte da una rotonda che si collega alla strada statale 16 Adriatica con la provinciale Lesina-Ripalta, alla Marina di Lesina e all'A14, con il casello di Poggio Imperiale-Lesina. La strada si presenta rettilinea e pianeggiante nel suo tratto iniziale di una ventina di km, dove lambisce sul lato settentrionale Lesina e il lago omonimo e sul lato meridionale i centri di Poggio Imperiale e Apricena (con le sue note cave di pietra) raggiungibili mediante 2 svincoli compresi nei primi 10\u00a0km di questa superstrada.\nCon lo svincolo di San Nicandro Garganico si abbandona il lago di Lesina e la strada sfiora i 200 m s.l.m. poco prima di San Nicola Varano. Da questo punto in poi la strada \u00e8 costeggiata sul lato meridionale dal binario delle Ferrovie del Gargano e dalla SS 89. La strada quindi continua a mantenersi sulla quota di 150\u2013200 m s.l.m. curvando verso destra e si pu\u00f2 apprezzare sul lato settentrionale la vista del lago di Varano. La strada quindi supera l'abitato di Cagnano Varano in galleria a circa 40\u00a0km dall'A14, per poi ridiscendere nuovamente e curvare a sinistra sul lato sud-est del lago. Superato lo svincolo di Carpino la strada procede verso il territorio di Rodi Garganico e si allontana dal lago di Varano. Da qui \u00e8 possibile raggiungere la SS 89 con il primo innesto per Rodi Garganico al km 52.\nDa qui la strada continua a salire sfiorando quote prossime ai 400 m s.l.m. virando verso destra e si arriva al secondo collegamento per Rodi Garganico sempre arrivando alla SS 89 ma \u00e8 anche possibile arrivare a Ischitella in un paio di km. La strada prosegue infine rettilinea fino ad innestarsi nella SP 144 dalla quale \u00e8 possibile in direzione nord raggiungere la costa e la SS 89 che funge quindi da litoranea, mentre in direzione sud si possono raggiungere il borgo di Vico del Gargano, la foresta Umbra e anche Monte Sant'Angelo.\nDell'importanza di questa arteria si \u00e8 gi\u00e0 accennato, importanza che ovviamente aumenta nel periodo estivo quando i centri costieri del Gargano diventano meta di numerosi turisti. Soprattutto per questo le amministrazioni locali premono per il completamento dell'asse viario veloce tra Vico del Gargano e Mattinatella, cosa che implica il passaggio attraverso la foresta Umbra incontrando il parere contrario delle associazioni ambientaliste."}
{"id": "1333989", "revid": "1637853", "url": "https://it.wikipedia.org/wiki?curid=1333989", "title": "La voix du Bon Dieu", "text": "La voix du Bon Dieu \u00e8 l'album d'esordio in studio della cantante canadese C\u00e9line Dion, pubblicato il 6 novembre 1981 dall'etichetta discografica Super \u00c9toiles. L'album fu pubblicato in Qu\u00e9bec e fu preceduto dal singolo \"Ce n'\u00e9tait qu'un r\u00eave\". L'album prodotto da Ren\u00e9 Ang\u00e9lil, Eddy Marnay e Daniel H\u00e9tu, contiene sei canzoni inedite e tre cover.\nContenuti.\nC\u00e9line Dion ha collaborato a questo progetto con Eddy Marnay, autore di canzoni per Barbra Streisand, \u00c9dith Piaf, Nana Mouskouri e Claude Fran\u00e7ois, tra gli altri. L'album contiene i primi tre singoli della Dion: \"Ce n'\u00e9tait qu'un r\u00eave\" (canzone scritta dalla stessa Dion e da sua madre e suo fratello Jacques), \"La voix du bon Dieu\" e \"L'amour viendra\" (adattamento francese del \"Dolce fiore\" di Dario Baldan Bembo), e altre due cover: \"T'ire l'aiguille\" di Ren\u00e9e Lebas, \"Les roses blanches\" di Berthe Sylva.\nSuccesso commerciale.\nRen\u00e9 Ang\u00e9lil, manager di C\u00e9line (in seguito marito) ipotec\u00f2 la sua casa per produrre il primo disco della cantante. Decise di pubblicare due album contemporaneamente: \"La voix du bon Dieu\" e \"C\u00e9line Dion chante No\u00ebl\". Insieme vendettero 30.000 copie nel 1981 e successivamente furono vendute altre 125.000 copie circa, l'anno seguente. \"La voix du bon Dieu\" ha venduto 100.000 copie in totale. L'album present\u00f2 i due dei venti singoli del Qu\u00e9bec \"Ce n'\u00e9tait qu'un r\u00eave\" e \"La voix du bon Dieu,\" i quali salirono in classifica rispettivamente alla numero quattordici e alla numero undici. \"Ce n'\u00e9tait qu'un r\u00eave\" fu pubblicato anche in Francia nel 1982 come primo singolo della Dion per la promozione in quel paese. Nel 2005, C\u00e9line incluse \"Ce n'\u00e9tait qu'un r\u00eave\" e \"La voix du bon Dieu\" nella sua pi\u00f9 grande raccolta di hits, \"On ne change pas\".\nRiconoscimenti.\nNel 1982, C\u00e8line Dion venne nominata ai \"F\u00e9lix Award\" nella categoria Rivelazione dell'anno.\nTracce.\n\"La voix du Bon Dieu\".\nLato A\nLato B"}
{"id": "1333993", "revid": "8862", "url": "https://it.wikipedia.org/wiki?curid=1333993", "title": "Herman Heller", "text": ""}
{"id": "1333994", "revid": "124972854", "url": "https://it.wikipedia.org/wiki?curid=1333994", "title": "Fever (singolo Little Willie John)", "text": "Fever \u00e8 una canzone di Eddie Cooley e Otis Blackwell (usando lo pseudonimo \"John Davenport\") del 1956.\nIl brano originale e la cover di Peggy Lee.\nIncisa per la prima volta da Little Willie John, nello stesso anno, diventa di grande successo grazie alla sensuale cover (caratterizzata dalla corposa e swingante linea di basso di Joe Mondragon) di Peggy Lee del 1958 per la Capitol, che raggiunge la quinta posizione nel Regno Unito e l'ottava negli Stati Uniti ed in Olanda vincendo il Grammy Hall of Fame Award 1998.\nMoltissimi artisti hanno realizzato negli anni successivi una cover della canzone: tra essi vi sono Madonna, Elvis Presley (nell'album \"Elvis Is Back!\"), Ray Charles con Natalie Cole, The McCoys (nell'album \"Hang On Sloopy\"), Bob Dylan, Brian Eno (nell'album \"Dali's Car\"), Ella Fitzgerald, James Cotton, Sarah Vaughan, Madleen Kane, Eva Cassidy, Tom Jones, Michael Bubl\u00e9, James Brown, Christina Aguilera, Timi Yuro, Amanda Lear, Beyonc\u00e9, The Cramps (in una versione psychobilly), The Pussycat Dolls, Bette Midler, Halie Loren, George Aaron in una versione trance e nel novembre 2013 una ritmatissima versione mambo e, in Italia, Mina e Bruno Lauzi. C'\u00e8 quindi una versione remix di Adam Freeland sulla versione della Vaughan.\nCover di Bruno Lauzi.\nLa versione di Bruno Lauzi, intitolata \"Garibaldi\", fu incisa nel 1965 con un testo umoristico in italiano, scritto dallo stesso cantautore genovese, e inserita nell'album Lauzi al cabaret, pubblicato a dicembre dalla Compagnia Generale del Disco.\nTre anni dopo, cambiata casa discografica e passato alla Ariston, Lauzi pubblic\u00f2 su 45 giri una nuova versione della canzone, questa volta con il titolo \"Garibaldi blues\"; sul retro fu inserito \"Il poeta\" (anche questo un rifacimento di un successo precedente del cantautore).\nNell'album \"Questo sono io\", pubblicato dalla Ariston Records a novembre del 1971, viene inserita la versione del 45 giri del brano.\nLa canzone \u00e8 stata poi inclusa in molte antologie di Lauzi.\nIl testo in italiano.\nIl testo di Lauzi \u00e8 una bonaria presa in giro della figura di Giuseppe Garibaldi, con vari accenni alle sue imprese ed alle figure di Anita e Nino Bixio. Non manca, ovviamente, il riferimento alla Spedizione dei Mille.\nCover di Madonna.\nTra i tanti artisti che hanno realizzato una cover della canzone c'\u00e8 anche Madonna. La cover di Madonna \u00e8 il quarto singolo estratto dall'album della cantante, \"Erotica\".\nNegli USA il singolo usc\u00ec solo come promozionale.\nIl pesante programma di pubblicazione dei singoli di \"Erotica\" nella chart del Regno Unito \u00e8 stato fatto per aiutare le vendite dell'album genitore e mantenere le canzoni di Madonna nelle radio. Il video non era finito in tempo per la pubblicazione e con \"Bad Girl\" alla numero 10 nelle classifiche UK, la Warner decise di pubblicare prima del previsto \"Fever\". La Warner produsse rapidamente un montaggio del video da sue opere precedenti per promuovere il singolo, ma la versione originale del video \u00e8 quella diretta da St\u00e9phane Sednaoui.\nNel settembre 2008, un remix di \"Fever\" (noto come \"Dance Floor Mix\") \u00e8 stato utilizzato nel promo televisivo per la quinta stagione di \"Desperate Housewives\".\nIl video.\nPer il video del brano \u00e8 stato utilizzata la versione \"Edit One\" . Il video \u00e8 stato diretto e girato da St\u00e9phane Sednaoui tra il 10 e l'11 aprile del 1993, e presenta alternativamente Madonna con i capelli rossi, con una pittura per il corpo d'argento e poi vestita con una variet\u00e0 di costumi tendenti al funky, mentre balla davanti a sfondi caleidocopici. Questo video pu\u00f2 essere considerato la sua prima incursione nel mondo degli effetti speciali, prima che fosse premiato il video della sua hit \"Bedtime Story\" (che \u00e8 stato ideato due anni pi\u00f9 tardi). I costumi nel video si ispirano al film \"Il re ed io\", e da un'influenza balinese, ind\u00f9 e di buddismo.\nEsecuzioni dal vivo.\nUna performance molto famosa ed apprezzata \u00e8 quella del Girlie Show, oppure quella fatta allo show serale americano Saturday Night Live del 1993, che venne cantata insieme a Bad Girl, o quella all'Arsenio Hall Show.\nTracce e formati.\nDisc 1, Side A\nDisc 1, Side B\nDisc 2, Side A\nDisc 2, Side B"}
{"id": "1333995", "revid": "28406", "url": "https://it.wikipedia.org/wiki?curid=1333995", "title": "Guardie Variaghe", "text": ""}
{"id": "1333996", "revid": "1543377", "url": "https://it.wikipedia.org/wiki?curid=1333996", "title": "Sanchi", "text": " \nSanchi \u00e8 una suddivisione dell'India, classificata come \"nagar panchayat\", di 6.785 abitanti, situata nel distretto di Raisen, nello stato federato del Madhya Pradesh, 46 chilometri a nordest di Bhopal. In base al numero di abitanti la citt\u00e0 rientra nella classe V (da 5.000 a 9.999 persone).\nQui si trovano numerosi monumenti buddhisti eretti fra il III secolo a.C. e il XII secolo d.C.\nGeografia fisica.\nLa citt\u00e0 \u00e8 situata a 23\u00b0 28' 60 N e 77\u00b0 43' 60 E e ha un'altitudine di 433 .\nSociet\u00e0.\nEvoluzione demografica.\nAl censimento del 2001 la popolazione di Sanchi assommava a 6.785 persone, delle quali 3.604 maschi e 3.181 femmine. I bambini di et\u00e0 inferiore o uguale ai sei anni assommavano a 1.061, dei quali 536 maschi e 525 femmine. Infine, coloro che erano in grado di saper almeno leggere e scrivere erano 4.516, dei quali 2.712 maschi e 1.804 femmine.\nI primi monumenti.\nIl pi\u00f9 famoso degli edifici religiosi costruiti a Sanchi \u00e8 il cosiddetto \"Grande Stupa\", commissionato originariamente dall'imperatore A\u015boka il Grande nel III secolo a.C., con un nucleo costituito di una semplice struttura emisferica in mattoni a racchiudere le reliquie del Buddha. A racchiudere la costruzione venne posto il cosiddetto chhatra, un tetto con la forma del parasole dell'ombrello che, nell'iconografia religiosa, era un simbolo della dignit\u00e0 regale e della potenza.\nDurante il II secolo a.C. lo stupa venne vandalizzato, un evento posto in correlazione dagli storici con l'ascesa dell'Impero Sunga e in particolare dell'imperatore Pusyamitra, notoriamente ostile al Buddhismo. Si pensa che egli abbia distrutto lo stupa originario e che la costruzione sia stata riedificata dal figlio Agnimitra o dai suoi immediati successori Durante l'ultimo periodo del dominio Sunga lo stupa venne ampliato tramite l'utilizzo di lastre in pietra, fino a raggiungere circa il doppio delle dimensioni originarie. La cupola venne appiattita nella sua zona superiore e al di sopra di essa vennero poste tre pietre scolpite a forma di parasole, racchiuse entro un alto parapetto in pietra di forma quadrata, a simboleggiare il dharma.\nLa cupola venne posta su un tamburo strutturato in modo da permettere ai fedeli di camminare lungo un percorso in pietra alla sua base, accessibile tramite una doppia scalinata. Un secondo sentiero lastricato era posto al livello del terreno, racchiuso da una balaustrata in pietra con quattro porte monumentali erette nelle quattro direzioni cardinali. Si pensa che durante il periodo Sunga siano stati costruiti anche il secondo e il terzo stupa, non per\u00f2 le porte d'accesso a questi ultimi, ornate da numerose decorazioni, che si sa appartenere alla successiva Dinastia Satavahana per le iscrizioni presenti su di esse.\nLa Dinastia Satavahana.\nCome gi\u00e0 accennato, le porte monumentali e la balaustrata vennero costruite dopo il 70 a.C., durante il regno della Dinastia Satavahana. Su una delle architravi della porta meridionale infatti si legge che essa fu donata dagli artigiani del re Satakarni.\nBench\u00e9 costruite in pietra, le porte vennero costruite e ricoperte di sculture a scopo narrativo come se fossero state di legno. Vi si possono vedere scene tratte dalla vita del Buddha, integrate con scene tratte dalla vita di tutti i giorni, facilmente riconoscibili per chi le osservava: questo allo scopo di facilitare la comprensione della dottrina buddhista e della sua importanza per la vita di ognuno.\nA Sanchi, come in molti altri luoghi dell'India, il popolo donava denaro per poter finanziare l'abbellimento degli stupa, col fine anche di ottenere meriti spirituali. Chi donava soldi solitamente sceglieva anche una scena della vita di Buddha, che sarebbe poi stata scolpita nella zona degli stupa; i patrocinatori avevano poi l'onore di veder scolpito il proprio nome sulla scultura. Questa usanza spiega il ripetersi di alcune scene che si osserva negli stupa di Sanchi. La figura di Buddha non venne mai scolpita con sembianze umane poich\u00e9 il corpo umano era considerato troppo restrittivo, bens\u00ec gli scultori scelsero di volta in volta di rappresentarlo con diversi attributi, come il cavallo con cui lasci\u00f2 la casa del padre, le sue impronte oppure un baldacchino sotto l'albero della Bodhi, il luogo in cui Buddha raggiunse l'illuminazione.\nAlcuni dei fregi presenti a Sanchi mostrano alcuni devoti con abbigliamento, atteggiamenti e strumenti musicali greci in atto di rendere omaggio agli stupa di Sanchi.\nI periodi successivi.\nNel corso dei secoli vennero eretti altri stupa, oltre ad altri edifici religiosi buddhisti e strutture dedicate all'induismo, fino al XII secolo. Il tempio 17 \u00e8 probabilmente uno dei primi esempi di tempio buddhista in quanto risale agli inizi dell'Impero Gupta. Esso consiste di un santuario quadrato, ricoperto da un tetto piatto e munito di portico e 4 pilastri. L'interno e 3 lati dell'esterno sono privi di decorazioni, ma la facciata e i pilastri sono elegantemente scolpiti.\nCon il declino del Buddhismo i monumenti di Sanchi vennero progressivamente trascurati e caddero in stato di abbandono.\nLa riscoperta occidentale.\nNel 1818 un ufficiale britannico, il generale Taylor, fu il primo occidentale di cui si abbia notizia che abbia documentato per iscritto l'esistenza di Sanchi. Fino al 1881 il sito fu saccheggiato da cacciatori di tesori ed esplorato da archeologi dilettanti, fino a che non cominci\u00f2 un serio lavoro di restauro. Fra il 1912 e il 1919 le strutture vennero portate al loro aspetto attuale sotto la supervisione di John Marshall.\nOggi, sulla collina di Sanchi restano circa 50 monumenti, fra i quali tre stupa e alcuni templi. Queste strutture sono state inserite nel 1989 nell'elenco dei Patrimoni dell'umanit\u00e0 dell'UNESCO."}
{"id": "1333999", "revid": "28406", "url": "https://it.wikipedia.org/wiki?curid=1333999", "title": "Harald Haardraade", "text": ""}
{"id": "1334001", "revid": "28406", "url": "https://it.wikipedia.org/wiki?curid=1334001", "title": "Guardie variaghe", "text": ""}
{"id": "1334008", "revid": "838137", "url": "https://it.wikipedia.org/wiki?curid=1334008", "title": "Pallamano ai XV Giochi del Mediterraneo", "text": "Entrambe le competizioni di pallamano ai XV Giochi del Mediterraneo sono state vinte dalla Spagna.\nTorneo maschile.\nAl torneo maschile di pallamano parteciparono 10 squadre che per la fase preliminare vennero suddivise in quattro gruppi, due da due squadre, e due da tre. Le ultime classificate dei gruppi da tre squadre si scontrarono per il 9\u00ba e 10\u00ba posto, mentre le restanti entrarono nei quarti di finale. In questa fase le otto squadre restanti affrontarono scontri diretti per essere nuovamente divise in vincenti e perdenti: le prime entrarono in semifinale, le seconde si scontrarono per i posti dal 5\u00ba all'8\u00ba. Il podio finale vide la Spagna in prima posizione, seguita da Croazia e Tunisia; quarto posto per Serbia e Montenegro.\nTorneo femminile.\nNel torneo femminile di pallamano si gioc\u00f2 una fase preliminare a 2 gironi da quattro squadre ciascuno. Le prime due classificate di ogni girone affrontarono le semifinali; le terze si scontrarono per il 5\u00ba e 6\u00ba posto; le ultime per il 7\u00b0 e 8\u00b0. Anche la squadra femminile spagnola vinse l'oro, seguita da quella serba e da quella francese in terza posizione."}
{"id": "1334009", "revid": "39224", "url": "https://it.wikipedia.org/wiki?curid=1334009", "title": "200 Po Vstrechnoy", "text": ""}
{"id": "1334020", "revid": "1444886", "url": "https://it.wikipedia.org/wiki?curid=1334020", "title": "La sfida del secolo", "text": "La sfida del secolo \u00e8 un libro scritto da Piero Angela in collaborazione con Lorenzo Pinna sul problema dell'energia. Composto in forma di dialogo per rendere pi\u00f9 scorrevole la lettura, \"La sfida del secolo\" intende lanciare un appello ai politici, ai \"media\" e ai cittadini, perch\u00e9 si dedichino con urgenza alla sfida improcrastinabile di trovare nuove fonti di energia, dato che quelle attuali sono oramai in via di estinzione.\nStruttura del libro.\nSecondo Angela, per capire il mondo in cui viviamo bisogna capire l'energia: la gente non si renderebbe conto che tutto ci\u00f2 di cui usufruiamo ha un prezzo. Se venisse a mancare l'energia di cui attualmente disponiamo, si tornerebbe praticamente a una societ\u00e0 contadina arcaica: \nI combustibili fossili.\nNei primi capitoli Angela si sofferma sui combustibili fossili (petrolio, carbone, gas). Il mondo moderno va avanti grazie all'energia fornita soprattutto da queste fonti. \nIl problema riguarda in particolare il petrolio: per ogni due barili di petrolio consumato, infatti, oggi se ne scopre solo uno nuovo. Secondo Angela, tra non molto tempo dovrebbe verificarsi il cosiddetto \"picco del petrolio\", quando cio\u00e8 la domanda superer\u00e0 l'offerta: a quel punto ci sar\u00e0 una concorrenza sempre pi\u00f9 agguerrita per accaparrarsi le riserve rimaste, con costi sempre pi\u00f9 alti e inevitabili ricadute geopolitiche, dato che molti giacimenti si trovano in zone critiche e instabili come il medio Oriente. I mercati del petrolio entreranno quindi in agitazione ben prima che si esaurisca del tutto l'ultima goccia, tanto pi\u00f9 che adesso stanno entrando in scena anche i colossi asiatici, come l'India e la Cina, giganti sempre pi\u00f9 affamati di energia.\nLa situazione del gas \u00e8 invece pi\u00f9 confortante, dato che ce ne sono ancora parecchie riserve, e il \"picco\" dovrebbe verificarsi tra circa 30 anni. Il problema del gas riguarda per\u00f2 soprattutto i trasporti, che sono molto costosi, ed avvengono o tramite lunghi gasdotti, oppure tramite apposite navi metaniere: in quest'ultimo caso il metano andrebbe prima liquefatto portandolo a bassissime temperature, e poi una volta giunto a destinazione andrebbe riportato allo stato gassoso mediante dei rigassificatori, che in Italia sono pochissimi e oltretutto sono in genere mal visti dalle popolazioni presso cui andrebbero costruiti.\nPi\u00f9 promettente \u00e8 la situazione del carbone, le cui riserve sembra potranno durare addirittura per 200 anni (ai ritmi di consumo attuali). I costi sono bassi, ma c'\u00e8 il problema dell'inquinamento, molto maggiore rispetto a quello di gas e petrolio. Ci sono ragionevoli speranze, per\u00f2, che la tecnologia riesca a ridurlo del tutto, riuscendo persino a riciclare delle scorie tutt'oggi inutilizzate aumentando cos\u00ec notevolmente le sue potenzialit\u00e0 energetiche. Gi\u00e0 adesso comunque la tecnologia ha reso il carbone assai pi\u00f9 \"pulito\" rispetto a un secolo fa.\nI benefici e i danni procurati dall'energia.\nNei capitoli successivi, prima di passare all'esame di altre fonti, Angela fa una panoramica generale sul \"ruolo invisibile\" che svolge l'energia nella nostra societ\u00e0, soffermandosi anche sulla situazione dell'Italia e sul numero dei danni che le varie fonti possono produrre. Egli spiega come tutti i settori della societ\u00e0 moderna assorbono energia, sia diretta che indiretta. Basti pensare ad esempio alle operazioni per produrre un singolo libro di scuola, che richiede: abbattimento di alberi, trasporto tramite camion alle cartiere, trasformazioni, trasferimento alle tipografie, uso di inchiostri, colori e colle, eccetera, senza contare il combustibile per i camion, fabbriche per costruire tali camion, elettricit\u00e0 per la stampa, officine per fabbricare macchine stampanti, cibo ed energie di supporto per gli addetti ai lavori, ecc. \nOgni singolo processo ha insomma dietro di s\u00e9 una lunga catena energetica. \u00c8 per questo che in nessuna civilt\u00e0 del passato sono potuti esistere tanti mestieri, tipici del settore terziario: tutti vanno avanti solo perch\u00e9 le macchine-energia hanno moltiplicato la capacit\u00e0 di produrre per loro cibo e oggetti. Nel passato, invece, all'incirca due persone su tre erano costrette a zappare la terra e mungere le mucche per mancanza di macchine che facessero automaticamente tutto il lavoro. Lo sviluppo tecnologico dovuto all'abile sfruttamento di fonti energetiche ha reso superfluo l'impiego di tante persone non solo nell'agricoltura, ma anche nell'industria. \nTutto questo per\u00f2 ha aumentato il grado di vulnerabilit\u00e0 delle persone, rendendole meno autonome e sempre pi\u00f9 dipendenti dalla catena energetica mondiale: Per questo motivo la scarsit\u00e0 di energia \u00e8 un problema cruciale che andrebbe affrontato seriamente, ma in Italia mancano completamente delle politiche lungimiranti che lo affrontino: si va avanti alla giornata, senza progetti a lungo termine.\nLa situazione dell'Italia di certo non \u00e8 buona: dipendiamo dall'estero per l'80% dell'energia che consumiamo. La produzione nazionale di energia consiste in fonti idroelettriche, geotermia, piccole percentuali di biomasse, di eolico e di solare. Per l'idroelettrico e la geotermia difficilmente si potr\u00e0 riuscire a incrementare quel poco che si produce, dato che si \u00e8 ormai arrivati a raschiare il fondo del barile. All'inizio del miracolo economico italiano sembrava che il nucleare potesse essere la soluzione al problema energetico: l'Italia allora era il terzo paese al mondo per produzione di energia elettro-nucleare, con tre centrali nucleari in funzione. C'erano piani per incrementare questa produzione, ma poi l'incidente di Chernobyl ha fermato tutto. E il fatto curioso \u00e8 che dopo vent'anni continuiamo a usare energia nucleare non nostra, ma francese, svizzera e slovena. Sull'episodio di Chernobyl Angela aggiunge che i nostri reattori erano molto pi\u00f9 sicuri di quelli sovietici, dove nell'incidente furono determinanti particolari difetti progettuali ed errori umani. Quantificare i morti di Chernobyl non \u00e8 facile, perch\u00e9 almeno il 25% dei decessi per tumori e leucemie avviene anche senza incidenti nucleari. Probabilmente piccole dosi di radiazioni, differite nel tempo, fanno aumentare il rischio di decessi, ma non c'\u00e8 nulla di sicuro. Anche perch\u00e9 siamo tutti immersi in un fondo naturale di radioattivit\u00e0; a Roma ad esempio la dose di radioattivit\u00e0 sembra essere addirittura pi\u00f9 alta di quella di \u010cernobyl'.\nIl nucleare tra l'altro fa pi\u00f9 notizia, mentre del gran numero di morti provocate da gas, petrolio e carbone si parla poco. Eppure il carbone \u00e8 la fonte in assoluto che provoca il numero pi\u00f9 alto di vittime, spesso differite nel tempo. Anche gas e petrolio (il cosiddetto Chanel n\u00ba 5) provocano incidenti mortali, soprattutto a seguito di esplosioni e incendi agli impianti. E il fatto che i composti cancerogeni emessi da questi combustibili fossili non facciano ticchettare nessuno strumento non vuol dire che non esistano. Anche l'idroelettrico ha fatto molti danni (si pensi al disastro del Vajont). Angela spiega a questo punto come i rischi legati alle varie fonti di energia vengano percepiti diversamente e spesso in maniera distorta. Per questo le scelte in campo energetico andrebbero fatte secondo criteri razionali, tenendo presente come ognuna abbia i suoi vantaggi e i suoi svantaggi. Spesso invece ci si lascia guidare dall'emozione del momento. La gente inoltre sembra preoccuparsi meno dei rischi che ha sotto gli occhi e crede di poterli controllare, come i pericoli della guida al volante, o del fumo di sigaretta, o degli ossidi di azoto prodotti dal metano della propria cucina, di cui vede solo i benefici; mentre non accetta i rischi \"imposti\", come nel caso delle centrali elettriche o degli inceneritori, nonostante essi permettano di vivere con tutte le comodit\u00e0 e di avere i rifiuti smaltiti. Si tratta del fenomeno \"NIMBY\", acronimo di \"not in my back-yard\" (\"non nel mio giardino\"), che ha paralizzato la costruzione di numerose opere in Italia, a causa dell'ostruzionismo delle popolazioni locali. Eppure non si possono fare scelte in contraddizione tra loro: se si vuole l'energia, occorre anche accettare gli inconvenienti che essa implica; spesso ci si comporta invece come se l'energia fosse infinita e il pianeta capace di metabolizzare per sempre tutti gli inquinanti che gli riversiamo.\nIl nucleare.\nPiero Angela passa quindi a esaminare da vicino la situazione del nucleare. L'energia nucleare \u00e8 alimentata ad uranio, di cui ci sono grandi disponibilit\u00e0, e il cui costo \u00e8 molto pi\u00f9 basso rispetto al petrolio. Il vero costo dell'elettricit\u00e0 nucleare in effetti sono le centrali, cio\u00e8 i soldi che occorrono per costruire reattori, sistemi di sicurezza, di contenimento, ecc. Il costo consiste quindi nei tassi di interesse per recuperare tali investimenti, il che avviene all'incirca in un periodo di 5-10 anni.\nI reattori oggi utilizzati sono molto sicuri: vengono fatti funzionare con dell'acqua che funge da \"moderatore\", cio\u00e8 una sostanza che permette l'innesco della reazione nucleare. Dato che il reattore produce molto calore, l'acqua serve anche a raffreddarlo. Se per un incidente l'acqua non dovesse pi\u00f9 arrivare a raffreddarlo, la mancanza d'acqua provocherebbe pure l'arresto automatico del reattore stesso. E anche se i prodotti radioattivi della fissione dell'uranio continuano pur sempre a produrre calore, si innesca un sistema di emergenza azionato da una caduta di acqua per forza di gravit\u00e0: la sicurezza quindi \u00e8 garantita da semplici leggi naturali sempre valide, e non da interventi umani che potrebbero fallire. Inoltre, a differenza di quello di \u010cernobyl', tutto il reattore \u00e8 chiuso dentro un doppio cupolone di cemento armato che evita anche le pi\u00f9 piccole fughe di radioattivit\u00e0 e sa resistere persino ad eventuali attacchi terroristici.\nAngela spiega quindi che dell'uranio grezzo estratto in natura solo lo 0,7% pu\u00f2 essere usato nei reattori. Per utilizzarlo bisogna prima \"arricchirlo\", cio\u00e8 portarlo ad una concentrazione del 3-5% (l'arricchimento che serve per le bombe atomiche \u00e8 tutta un'altra cosa, in tal caso andrebbe portato all'85%). Il restante tipo di uranio \u00e8 considerato una scoria, ma potrebbe essere trasformato anch'esso in combustibile diventando plutonio, tramite passaggi pi\u00f9 complicati con cui si riuscirebbe addirittura a produrre pi\u00f9 combustibile di quanto se ne consuma. In tal modo l'uranio diverrebbe una risorsa quasi illimitata e gratuita, ma per ora i reattori in grado di usarlo sono solo dei prototipi.\nIl problema del nucleare \u00e8 soprattutto quello delle scorie, che per\u00f2 sono relativamente poche; ad esempio, una centrale da 1000 \"megawatt\" ne produce solo 3 metri cubi in un anno. Per renderle inoffensive vengono rinchiuse dentro \"barriere multiple\": prima dentro materiali insolubili come vetro o ceramica, poi dentro contenitori di acciaio speciale, e infine portati in strutture geologiche profonde e impermeabili, come i depositi di salgemma. Certamente i costi dello smantellamento sono alti, ma differiti nel tempo, e quindi sempre pi\u00f9 convenienti del petrolio.\nC'\u00e8 infine la speranza della fusione nucleare (il cosiddetto \"motore delle stelle\"), diversa dalla fissione vista finora, dove invece di spezzare gli atomi li si fondono insieme. \u00c8 un progetto ancora di l\u00e0 da venire, che risolverebbe d'un colpo non solo tutti i problemi energetici ma anche di inquinamento, dato che gli elementi necessari per la fusione si ricavano dal mare (il deuterio) e dalla crosta terrestre (il litio): sono abbondantissimi e non radioattivi. Il problema sarebbero solo le altissime temperature a cui questi elementi andranno portati.\nLe fonti rinnovabili.\nPer quanto riguarda le fonti rinnovabili, come il sole, il vento, o le biomasse, anche qui ci sono i pro e i contro. Il lato debole delle energie rinnovabili \u00e8 il fatto che sono discontinue e intermittenti, perch\u00e9 dipendono dalle condizioni meteorologiche: ci\u00f2 comporta che il sistema di distribuzione di energia elettrica (che deve saper gestire la richiesta di elettricit\u00e0 a seconda dei \"picchi\" di richiesta nell'arco della giornata) pu\u00f2 avere dei buchi, cio\u00e8 dei \"black out\". \u00c8 stato calcolato che il contributo massimo che queste fonti possono fornire, senza creare problemi alla rete, \u00e8 solo del 10%.\nAngela le passa in rassegna una per una, cominciando dalle maree italiane, che per\u00f2 sono troppo piccole perch\u00e9 si possa sfruttare il moto delle onde marine.\nAnche la situazione del vento in Italia non \u00e8 molto sfruttabile, perch\u00e9 la penisola non \u00e8 tanto ventosa (rispetto ad esempio ad altri paesi che si affacciano sugli oceani). E inoltre sarebbe impossibile sfruttare tutto il potenziale, perch\u00e9 spesso le torri eoliche andrebbero installate in luoghi inaccessibili o di forte richiamo turistico. Anche per l'eolico, tra l'altro, si ripresenta il fenomeno \"NIMBY\", stavolta per ragioni estetiche: le popolazioni locali infatti spesso non accettano di veder deturpato il paesaggio dei luoghi dove abitano. E le pale delle eliche fanno anche rumore e possono creare interferenze nelle telecomunicazioni. N\u00e9 si pu\u00f2 costruirle sul mare, perch\u00e9 i nostri fondali sono troppo profondi.\nRiguardo al solare (escludendo i pannelli solari termici, utilissimi ma che servono solo a scaldare l'acqua per gli usi domestici), ci sono due modi per produrre energia: \nAnche per le biomasse, cio\u00e8 l'energia prodotta dalle piante, occorrerebbero superfici enormi da dedicare alla coltivazione. Il Brasile \u00e8 un paese che produce molto etanolo, il comune alcol del vino, che per il 20% viene addizionato alla benzina. Ma pensare di far muovere il parco macchine italiano a etanolo \u00e8 impossibile. In Italia, al massimo, si pu\u00f2 cercare di arrivare a mezzo milione di ettari da coltivare a cereali, cos\u00ec almeno si risparmierebbe il 5% della benzina. Poi c'\u00e8 il biodiesel, un prodotto chimico derivato da oli vegetali, che per\u00f2 ha una resa ancora pi\u00f9 bassa del bioetanolo. Infine Angela aggiunge che le biomasse sono usate anche per produrre elettricit\u00e0, semplicemente bruciando i residui agricoli o industriali, e in tal caso i famigerati inceneritori avrebbero una doppia utilit\u00e0: smaltire rifiuti e produrre energia.\nCosti e bilanci.\nOgni energia ha dei costi non solo in termini economici, ma anche di salute, di inquinamento, e di guerre per procurarsi le materie prime. Dovendo fare un bilancio per calcolare su quali energie conviene puntare, occorre tener presente di tutti questi fattori: le fonti rinnovabili e nucleari non emettono fumi o polveri, e non hanno tutti gli altri inconvenienti dei combustibili fossili. Il problema oggi riguarda soprattutto l'effetto serra. Ma la gente sembra non preoccuparsi del futuro: l'Italia, che sottoscrivendo il protocollo di Kyoto si \u00e8 impegnata a ridurre le emissioni di gas serra del 6,5% rispetto al 1990, finora (invece di ridurle) le ha addirittura aumentate dell'11,5% !\nLa gente continua a sprecare le energie come se queste fossero illimitate; ma poich\u00e9 siamo su un pianeta che ha risorse finite, \u00e8 abbastanza evidente che la crescita non potr\u00e0 continuare all'infinito.\nPer mantenere in pareggio la bilancia dei costi e benefici, Angela offre tre suggerimenti:\nE per cercare di migliorare la situazione energetica suggerisce:\nE poi costruire ad esempio case coibentate, cio\u00e8 con un buon isolamento termico; acquistare automobili pi\u00f9 efficienti, mentre invece oggi le macchine sono spesso sovradimensionate rispetto alle nostre esigenze (si pensi ai tanto inutili SUV). Si parla tanto anche dell'idrogeno, ma Angela ricorda che non si tratta di una fonte energetica, bens\u00ec di una tecnologia: non se ne trova in natura, per produrlo occorre spendere energia, comunque pu\u00f2 servire per usare le altre fonti in modo pulito. Per questo l'idrogeno potrebbe essere usato molto vantaggiosamente come carburante per le automobili, e sarebbe una benedizione per le nostre citt\u00e0. Purtroppo i costi dell'idrogeno sono alti, ma si spera in futuro di riuscire a costruire dei batteri artificiali in grado di estrarre l'idrogeno dall'acqua. Anche certe alghe sembrano promettenti per arrivare a produrlo biologicamente.\nIl caso Italia.\nL'Italia \u00e8 un paese privo di energie e materie prime. Per inserirsi nella lotta ad accaparrarsi risorse energetiche occorrerebbe sapersi sviluppare nei settori pi\u00f9 avanzati, in modo da avere qualcosa da offrire in cambio, ma purtroppo abbiamo perso parecchi treni in questi campi. Negli anni sessanta c'erano le premesse per uno sviluppo in tecnologie strategiche, come la Olivetti e la Montecatini, e primeggiavamo in due grandi settori: la microelettronica e la chimica, ma anche nella farmaceutica, nel nucleare, nell'aeronautica, nelle telecomunicazioni. Oggi tutti questi settori ad alta tecnologia o sono scomparsi, o sono finiti in mano allo straniero, e cos\u00ec il massimo che abbiamo sono settori a media-bassa tecnologia, settori cio\u00e8 poco competitivi, che non possiamo far valere sul mercato dell'energia. Inoltre abbiamo imprese troppo piccole, con richiesta di manodopera poco qualificata, che rendono difficili gli investimenti in ricerca e le innovazioni.\nPer migliorare le cose occorre puntare sulla ricerca scientifica, valorizzando di pi\u00f9 i nostri cervelli, ed individuando almeno un settore strategico ad alta tecnologia nel quale inserirsi. La cosa peggiore sarebbe navigare a vista; occorre invece sapersi prefiggere almeno un obiettivo sicuro, e impegnarsi al massimo per raggiungerlo, finalizzando ad esso la scuola e la ricerca. \u00c8 quello che hanno fatto paesi come la Finlandia e l'Irlanda. Occorre istruire e preparare i giovani a vivere in un mondo competitivo, con programmi di insegnamento migliori di quelli attuali. Il ritardo educativo della scuola italiana \u00e8 grave soprattutto nel settore della matematica.\nSi parla tanto di come distribuire la ricchezza in modo pi\u00f9 equo e solidale, ma si dimentica spesso che per poter essere distribuita la ricchezza va prima prodotta. E per produrla occorre investire in ricerca, innovazione, energia, educazione, ecc. La torta della ricchezza italiana invece sta diventando sempre pi\u00f9 piccola.\nEppure l'Italia \u00e8 piena di talenti e di intelligenze, basta farle emergere con una cultura che premi il merito, valorizzando ad esempio il \"petrolio\" che abbiamo, cio\u00e8 l'immenso patrimonio artistico lasciatoci in eredit\u00e0 dai nostri avi.\nProspettive finali.\nA conclusione del libro Angela esamina la prospettiva dell'energia nel breve, medio, e lungo periodo: nel breve periodo \u00e8 finita l'era del petrolio a buon mercato; ancora non ci sono problemi di risorse, per\u00f2 stanno aumentando non solo i consumatori, ma anche i consumi. C'\u00e8 inoltre il problema della rigidit\u00e0 del sistema industriale, per cui le fonti energetiche non sono facilmente intercambiabili. Per spostare il pi\u00f9 in l\u00e0 il \"picco\" del petrolio si sta pensando che la produzione e il consumo dovrebbero diminuire secondo il tasso di esaurimento, cercando di liberarsi gradualmente dalla dipendenza dal petrolio, sostituendolo man mano con altre fonti.\nNel medio termine sar\u00e0 forse il carbone a fare la parte del leone, e nel frattempo anche gli scisti e le sabbie bituminose potrebbero compensare la scarsit\u00e0 via via crescente del petrolio. Occorrerebbero per\u00f2 investimenti spropositati per convertire capillarmente tutto il sistema energetico odierno che va avanti a petrolio. Per questo il problema dell'energia non si pu\u00f2 gestire giorno per giorno ma va programmato in anticipo. Le fonti rinnovabili potranno dare soltanto un contributo modestissimo: secondo uno studio, da qui al 2030 potranno fornire un incremento solo dell'1% del fabbisogno totale di energia. Ci vorrebbe pertanto un \"nuovo progetto Manhattan\": solo la ricerca scientifica e la tecnologia ci potranno salvare. E comunque sarebbe folle continuare a sprecare energia in maniera insensata come facciamo oggi: ridurre gli sperperi \u00e8 attualmente la cosa pi\u00f9 urgente.\nA lunga scadenza \u00e8 impossibile fare previsioni, ma si pu\u00f2 immaginare un grafico impressionante riguardante la storia dell'umanit\u00e0, che vede i primi duemila anni senza avvenimenti di rilievo, e poi di colpo l'oscillazione improvvisa di un terremoto: sono gli anni frenetici della nostra epoca, nella quale si consumano in un batter d'occhio tutte le risorse energetiche del pianeta, e dopo la quale c'\u00e8 l'ignoto. L'unica nota positiva \u00e8 che a quel punto l'umanit\u00e0 avr\u00e0 consumato tutti i combustibili fossili e quindi smetter\u00e0 almeno di inquinare. La speranza allora sar\u00e0 riposta in soluzioni tuttora fantascientifiche: fusione nucleare (il famoso \"motore delle stelle\"), miglioramento delle tecnologie solari, idrogeno dai batteri.\nPer rendere quindi meno traumatica la fine delle risorse energetiche, in attesa dell'energia del futuro, bisogna cercare assolutamente di spostare pi\u00f9 in l\u00e0 la fase di discesa, cio\u00e8 rallentare il pi\u00f9 possibile i tempi del consumo delle fonti oggi ancora disponibili. Lo dobbiamo ai nostri figli. \u00c8 pi\u00f9 facile gestire le situazioni di emergenza quando c'\u00e8 ancora tempo per farlo, che non quando saremo arrivati con l'acqua alla gola."}
{"id": "1334027", "revid": "1573940", "url": "https://it.wikipedia.org/wiki?curid=1334027", "title": "Chrysomya putoria", "text": "Chrysomya putoria , \u00e8 un insetto dell'Ordine dei Diptera Brachycera, superfamiglia Oestroidea, famiglia dei Calliphoridae. L'adulto ha il corpo con colori a riflessi metallici blu e verdi.\nCome molte altre specie della famiglia, questo insetto rappresenta un problema sotto l'aspetto igienico-sanitario: le larve, carnivore, si sviluppano sulla carne di animali a sangue caldo morti, ma spesso le deposizioni avvengono anche sui tessuti di animali viventi, in particolare attraverso piaghe e ferite, attaccando anche l'uomo.\nHabitat e distribuzione.\nLa specie \u00e8 diffusa nelle regioni tropicali dell'Africa e del Sudamerica ed \u00e8 frequente in zone sottosviluppate ad alta densit\u00e0 di popolazione e in condizioni igieniche precarie ."}
{"id": "1334034", "revid": "729019", "url": "https://it.wikipedia.org/wiki?curid=1334034", "title": "Battaglia di Catraeth", "text": "La battaglia di Catterick, conosciuta anche come battaglia di Catraeth, fu combattuta dai votadini attorno al 600 contro gli invasori anglosassoni di Deira e Bernicia. La battaglia \u00e8 stata cantata e resa celebre dal poema epico \"Y Gododdin\".\nSir Ifor Williams nel suo \"Canu Aneirin\", pubblicato per la prima volta nel 1938, interpret\u00f2 \"mynydawc mwynvawr\" che compare nel testo dell\"'Y Goddodin\" come riferito a una persona, Mynyddog Mwynfawr (in moderno gallese. Mynyddog, nella sua versione, era sovrano di Gododdin, con capitale a \"Din Eidyn\" (Edimburgo). Attorno al 600 Mynyddog raccolse 300 dei migliori guerrieri, alcuni anche da terre lontane come il Gwynedd. E dopo un anno di preparativi lanci\u00f2 un attacco su \"Catraeth\", che Williams, come anche Thomas Stephens, identifica con Catterick, nello Yorkshire settentrionale, che era in mano agli anglosassoni.\nQuesta battaglia \u00e8 stata interpretata come un tentativo di resistere all'avanzata degli invasori, che avevano occupato l'ex territorio dei votadini del Bryneich (nell'odierna Inghilterra nord-orientale), trasformandolo nel regno di Bernicia. Tempo dopo la battaglia, gli anglosassoni assorbirono il regno di Gododdin, probabilmente dopo la caduta della loro capitale \"Din Eidyn\" nel 638, che entr\u00f2 a far parte della Northumbria."}
{"id": "1334036", "revid": "599013", "url": "https://it.wikipedia.org/wiki?curid=1334036", "title": "Caetano Calil", "text": "Caratteristiche tecniche.\nIl suo ruolo naturale \u00e8 seconda punta, per\u00f2 pu\u00f2 giocare anche nel ruolo di trequartista. Tuttavia pu\u00f2 giocare anche come esterno alto, mentre fisicamente unisce una discreta prestanza ad una buona velocit\u00e0.\nCarriera.\nClub.\nDi origine italiana, Calil comincia a giocare a calcio nelle giovanili del San Paolo, con cui raggiunge anche la convocazione nella selezione giovanile Under-17 della Nazionale brasiliana. \u00c8 compagno di squadra di Kak\u00e1. I due si assomigliano per qualit\u00e0 e caratteristiche fisiche. Con i verdeoro partecipa anche al Mondiale 2001 di categoria, segnando quattro reti in altrettante partite ma non superando, con i compagni, i quarti di finale del torneo.\nDopo aver segnato centotr\u00e9 reti nelle giovanili dei \"Tricolor\" fino al 2002, passa a giocare con quelle del Corinthians, per poi essere infine ingaggiato come professionista dal Cruzeiro la stagione successiva ed infine dal Santos nel 2004. Qui per\u00f2 non trova spazio nella rosa dei titolari, cos\u00ec nel gennaio 2005 viene ceduto al Roma Apucarana, societ\u00e0 partecipante al Campionato Paranaense 2005, dove comincia a giocare da professionista segnando otto reti in dodici presenze.\nSuccessivamente, nel maggio dello stesso anno, Calil passa all'Atl\u00e9tico Paranaense, dove inizia il Campeonato Brasileiro S\u00e9rie A segnando due gol in cinque partite, prima che un grave infortunio lo costringa ad un lungo stop. Il club decide quindi di mandarlo in prestito nella Serie B brasiliana all'Ava\u00ed per la stagione successiva, per poi cederlo definitivamente, nel gennaio 2007, al Guaratinguet\u00e1, squadra partecipante al Campionato Paulista 2007. Non avendo qui molte possibilit\u00e0 di giocare, viene ceduto a met\u00e0 maggio all'Ipatinga, nuovamente nella Serie B brasiliana.\nIl 4 luglio viene poi annunciato l'acquisto di Calil da parte di Fiorentina e in compartecipazione, sulla base della quale il giocatore militer\u00e0 nella squadra bianconera nella stagione seguente. L'esordio in Serie A avviene il 26 agosto 2007, quando il trequartista subentra a Enrico Chiesa nel secondo tempo della sconfitta casalinga della sua squadra per 1-2 contro la Sampdoria; disputa poi un altro spezzone di partita contro il Cagliari.\nIl 7 agosto 2008 il Crotone compra la met\u00e0 del cartellino del giocatore dalla e si assicura le sue prestazioni per la stagione successiva, quando ottiene la promozione in Serie B.\nIl 2 luglio 2009 il Frosinone di Francesco Moriero, che lo ha allenato al Crotone, acquista la met\u00e0 del cartellino del giocatore dal Crotone. Il 6 settembre 2009 Calil segna due gol nella partita Lecce-Frosinone 1-3.\nNel gennaio 2011 fa definitivamente ritorno al Crotone, sua ex squadra, nell'operazione che ha portato ai ciociari Nicola Beati.\nLa stagione seguente in Serie B 2011-2012 realizza la sua miglior stagione da professionista segnando 17 volte (2 volte su rigore) contribuendo alla salvezza (anche se alla fine la squadra arriver\u00e0 undicesima): grazie a questi risultati diventa inoltre oggetto di mercato insieme ai compagni Alessandro Florenzi e Denilson Gabionetta.\nIl 1\u00ba luglio 2013 si svincola dal Crotone e viene ingaggiato dal .\nIl 23 agosto 2014 firma un contratto biennale con la Salernitana. Con la squadra granata segna il suo primo goal alla seconda di campionato, contro il , su calcio di rigore.\nAlla fine della stagione si ritrova con 35 presenze e 16 gol diventando capocannoniere della squadra ma non del campionato, grazie anche a queste reti si aggiudica la vittoria del campionato e la promozione nella stagione di Serie B 2015-2016.\nIl 31 agosto 2015 passa a titolo definitivo al Calcio Catania, da cui va in presto all'Associazione Sportiva Livorno Calcio, nel corso del mercato invernale 2017. Rientrato al Calcio Catania, dopo una prima met\u00e0 di stagione ai margini della rosa viene ceduto al Siracusa Calcio.\nNell'agosto 2018 si trasferisce a Malta, nell'\u0126amrun Spartans Football Club, club militante nella BOV Premier League, massimo livello del campionato maltese di calcio.\nStatistiche.\nPresenze e reti nei club.\n\"Statistiche aggiornate al 13 ottobre 2019.\""}
{"id": "1334038", "revid": "1543377", "url": "https://it.wikipedia.org/wiki?curid=1334038", "title": "050 (prefisso)", "text": "050 \u00e8 il prefisso telefonico del distretto di Pisa, appartenente al compartimento omonimo.\nIl distretto comprende la parte nord-occidentale della provincia di Pisa. Confina con i distretti di Viareggio (0584) e di Lucca (0583) a nord, di Pontedera (0587) a est e di Livorno (0586) a sud-ovest.\nAree locali e comuni.\nIl distretto di Pisa comprende 12 comuni compresi nelle 2 aree locali di Cascina (ex settori di Cascina e Fauglia) e Pisa. I comuni compresi nel distretto sono: Calci, Cascina, Castellina Marittima, Crespina, Fauglia, Lorenzana, Orciano Pisano, Pisa, San Giuliano Terme, Santa Luce, Vecchiano e Vicopisano."}
{"id": "1334048", "revid": "599013", "url": "https://it.wikipedia.org/wiki?curid=1334048", "title": "Neil Hodgson", "text": "Pi\u00f9 che per i risultati ottenuti nelle gare del motomondiale \u00e8 maggiormente conosciuto per la sua attivit\u00e0 sportiva nelle Superbike, sia nel campionato britannico sia nel campionato mondiale, culminata con la conquista del titolo iridato in sella alla Ducati 999F03 nel 2003.\nCarriera.\nDopo qualche competizione di motocross e un periodo di apprendistato al di fuori dei campionati di rilievo, debutta nel campionato britannico arrivando a vincere, nel 1992, il titolo nazionale classe 125. Nello stesso anno gli viene concesso di partecipare alla prova di casa nel motomondiale 125 come wild card.\nL'avventura nelle \"ottavo di litro\" continua per due stagioni (tutte corse su Honda) prima di passare, sul finire della stagione '94, alla classe 500. Nel 1995, ingaggiato dal team World Champ Motorsports, termina la stagione all'undicesimo posto in classifica generale prima di passare al mondiale per derivate di serie.\nLa sua avventura nel campionato mondiale Superbike comincia nel 1996 in sella ad una Ducati 916 nel team Ducati Corse, con la quale conquista il suo primo podio sul circuito di Laguna Seca e chiude la stagione al 10\u00ba posto. Non vanno molto meglio le due stagioni successive, l'ultima delle quali a bordo di una Kawasaki ZX-7RR del team Kawasaki Racing, con un 9\u00ba e un 11\u00ba posto nella classifica generale.\nDecide cos\u00ec di tornare al campionato Britannico Superbike nel team GSE Racing, con il quale nel 2000 fa suo il titolo nazionale, dopo un duello con Chris Walker su Suzuki. Nella stessa stagione corre anche come wild card nel mondiale Superbike nei circuiti britannici, cogliendo 2 successi, uno a Donington ed uno a Brands Hatch.\nNel 2001 torna cos\u00ec nel mondiale Superbike, sempre con la Ducati 996 RS del team GSE Racing, con cui conquista il 5\u00ba posto in quella stagione ed il 3\u00ba in quella successiva.\nNel 2003, complice anche il passaggio di Troy Bayliss in MotoGP, il team Fila Ducati gli affida una delle 999 F03 ufficiali e lui sfrutta subito l'occasione conquistando il titolo mondiale con 489 punti, frutto di 13 vittorie e 7 secondi posti dopo un duello con il compagno di squadra Rub\u00e9n Xaus.\nDopo la poco felice stagione in MotoGP nel 2004, nel 2005 Hodgson, essendo gi\u00e0 al completo la squadra ufficiale Ducati nel WSBK e non avendo intenzione di tornare nel campionato britannico, decide di tentare l'avventura statunitense nel campionato AMA Superbike nel team ufficiale Ducati Parts Unlimited. Chiudendolo sesto nel 2005 e quinto nel 2006.\nNel 2007, complice il ritiro della squadra ufficiale Ducati, Hodgson rimane appiedato. Gareggia come wild card nel campionato AMA Superbike con il team Corona Honda nella gara di Laguna Seca.\nRimane legato alla Honda anche per i due anni successivi. Nel 2008 termina la stagione al sesto posto collezionando anche due podi. L'anno seguente \u00e8 invece undicesimo anche a causa di un grave incidente subito durante un allenamento di motocross che lo costringe a saltare alcune gare.\nNel 2010 abbandona gli Stati Uniti per tornare in Gran Bretagna e partecipare al campionato che lo aveva lanciato quasi 20 anni prima. Un incidente durante la prima prova del campionato a Brands Hatch, per\u00f2, aggrava le condizioni della spalla gi\u00e0 pesantemente infortunata la precedente stagione e lo costringe al ritiro dalle corse, annunciato il 23 aprile 2010. Il suo posto nel team Motorpoint Yamaha viene preso da Ian Lowry."}
{"id": "1334053", "revid": "767487", "url": "https://it.wikipedia.org/wiki?curid=1334053", "title": "Arizona Colt", "text": "Arizona Colt \u00e8 un film del 1966 diretto da Michele Lupo.\nTrama.\nGordon Watch, capo di una banda chiamata \"Gli Sterminatori\" (hanno tutti una \"S\" marchiata a fuoco sul braccio) assalta un carcere con lo scopo di far aggregare i detenuti alla sua gang. Tra i galeotti c'\u00e8 il giovane pistolero \"Arizona Colt\" che, dopo aver eliminato alcuni \"Sterminatori\", rifiuta di unirsi agli uomini di Gordon. Giunto a Blackstone Hill, l'eroe accetta di vendicare la morte di Dolores, figlia del barista Pedro, uccisa da Clay in quanto aveva scoperto la di lui identit\u00e0 di fuorilegge. Oltre ai soldi Arizona chiede di poter passare una notte con Jane, sorella della defunta, che accetta la scabrosa richiesta per vedere vendicata Dolores.\nIl pistolero uccide il bandito ma viene violentemente pestato dagli uomini di Gordon. Soccorso dall'ubriacone \"Doppio Whisky\" ex sgherro del capobanda, Arizona torna in paese ma, dopo essere stato curato, viene scacciato per la sua scandalosa offerta a Jane. Torner\u00e0 per affrontare definitivamente la gang e sconfiggere Gordon. Nonostante l'amore di Jane Arizona Colt lascia il villaggio, promettendo di ritornare un giorno.\nProduzione.\nScritto da Ernesto Gastaldi, coadiuvato per il soggetto da Luciano Martino, il film, che in origine si doveva intitolare \"Il pistolero di Arizona\", \u00e8 uno dei 46 western prodotti in Italia nel 1966. Giuliano Gemma interpreta il ruolo dell'eroe, lo affiancano Roberto Camardiel, Nello Pazzafini, il cattivo, Fernando Sancho, il bandito messicano, Corinne Marchand, la fanciulla innamorata dell'eroe.\nAlcune scene furono girate in Spagna (Almeria e dintorni); la colonna sonora di Francesco De Masi cantata da Raoul."}
{"id": "1334054", "revid": "767487", "url": "https://it.wikipedia.org/wiki?curid=1334054", "title": "Wildside (gruppo musicale)", "text": "I Wildside sono un gruppo musicale heavy metal, formatosi a Los Angeles nel 1991.\nBiografia.\nNel 1988, durante il picco del hair metal di Hollywood, il gruppo venne fondato dal chitarrista Benny Rhynedance ed il cantante Drew Hannah. Entrambi provenivano dalla scena di Seattle, che sarebbe stata poi teatro dell'esplosione del grunge. Nel 1988, dopo aver suonato nei club di L.A. con il gruppo Rogue, Benny e Drew decisero di abbandonare la band di Seattle. I due fondarono gli Young Gunns e reclutarono il secondo chitarrista Brent Woods dalla pop metal band Alrisha, musicista che nella sua infanzia aveva preso lezioni di chitarra nientemeno che dall'ex chitarrista di Quiet Riot e Ozzy Osbourne Randy Rhoads, ed il bassista Marc Simon dai St. Valentine (gruppo composto anche dai membri dei London Lizzy Grey e Nigel Itson, ed il cantante dei D'Molls Desi Rexx). Il quartetto, alla ricerca di un batterista stabile, inizi\u00f2 a farsi notare nella Sunset Strip suonando frequentemente al locale Whisky a Go Go. Dopo un anno e mezzo di ricerche, reclutarono il batterista Jimmy D., proveniente da San Bernardino, California. Trovata finalmente una formazione stabile, composta da Drew Hannah (voce), Brent Woods (chitarra), Benny Rhynedance (chitarra), Marc Simon (basso), Jimmy D. (batteria), la band inizi\u00f2 a farsi notare nel circuito di Hollywood. Seguirono diversi show tutto esaurito presso noti club della zona come Roxy Theatre, Whisky a Go Go, Gazzarri's, Xposeur 54, e Spice on Sunset. Grazie alle frequenti esibizioni, il quintetto cominci\u00f2 ad essere notato. Dennis Rider, segu\u00ec il gruppo ad uno show al Whisky, e offr\u00ec loro un supporto per trovare un contratto discografico. Rider era lo stesso uomo che l'anno precedente aveva procurato un contratto ai Love/Hate con la Columbia Records. I Wildside acconsentirono alla proposta di Rider, e vennero cos\u00ec introdotti alla Capitol Records tramite le sue conoscenze. A questo punto il gruppo aveva bisogno di un nuovo nome. Inizialmente erano conosciuti come Young Gunns dal '88 al 1990, ed il titolo \"Wildside\" venne trovato da Benny Rhynedance, dando inizio alla vera e propria carriera del gruppo. Tramite Dennis Rider, la Capitol Records si disse interessata e contatt\u00f2 il gruppo nell'agosto del 1990, trovandosi per\u00f2 ostacolata dalla Polygram, anch'essa interessata ad un eventuale accordo, tuttavia infine fu la Capitol ad aggiudicarsi la formazione grazie ad un contratto di 5 album. Sotto la guida dello storico produttore dei Led Zeppelin Andy Johns (Van Halen, M.S.G., Cinderella, Autograph, L.A. Guns), i Wildside iniziarono le sessioni di registrazione in segreto agli studi personali di Eddie Van Halen, i 5150 Studios, e agli A&amp;M studios di Hollywood durante il 1991. Steve Thompson e Michael Barbierio mixarono il disco per ulteriori perfezionamenti. Questi avevano mixato e prodotto diverso materiale di molte hair metal band degli anni 80. Tuttavia nel 1992, la scena musicale stava aprendo le porte ad un nuovo sound. I Nirvana influirono notevolmente sulle nuove direzioni musicali, e le \"hair bands\" vennero ormai ritenute fuori moda. Prima della pubblicazione del loro debutto discografico, il gruppo inizi\u00f2 le date live al fianco dei The Four Horsemen in gennaio. Il debutto discografico, \"Under the Influence\", vide la luce il 22 maggio 1992. Questo, includeva inoltre la traccia \"Clock Strikes\" scritta assieme a Paul Stanley, celebre cantante/chitarrista dei Kiss. Dal disco vennero estratti i singoli \"\"Hang On Lucy\" e \"Just Another Night\"\". Subito dopo la pubblicazione intrapresero un tour con i Babylon A.D. e i Roxy Blue in estate. Le vendite del disco incrementarono durante le date, fino alla fine del 1992. Tuttavia, a causa delle nuove tendenze, il disco pass\u00f2 quasi completamente inosservato. Rimasero impegnati in un altro tour come \"headliner\" tra il dicembre del '92 e il marzo 1993. Nel tardo '93, la Capitol decise di scaricare la band. I Wildside continuarono a suonare nel 1994 e comporre nuovo materiale per un altro album, con una nuova etichetta. A causa dell'abbandono da parte della Capitol, ed i recenti cambiamenti di tendenze musicali, Brent Woods abbandon\u00f2 il gruppo non lasciandosi scappare l'opportunit\u00e0 di poter raggiungere il progetto solista dell'ex cantante dei M\u00f6tley Cr\u00fce Vince Neil sostituendo il precedente Steve Stevens (Billy Idol, Atomic Playboys). Anche Benny Rhynedance poco dopo annunci\u00f2 la sua dipartita. I Wildside, senza Benny e Brent, decisero di continuare comunque l'attivit\u00e0 arruolando il nuovo chitarrista Bruce Draper, proveniente dai The Graveyard Train, gruppo che pubblic\u00f2 nel 1993 un disco per la Geffen Records. Il quartetto registr\u00f2 un nuovo cd per una piccola etichetta, la TNT Records. L'omonimo \"Wildside\", pubblicato nel 1995 e prodotto da Dito Godwin, vedeva un cambio di rotta orientato proprio sullo stile grunge e alternative rock. Il disco ottenne vendite molto basse, ed i vecchi fan rimasero delusi dalle nuove sonorit\u00e0. Questa serie di eventi convinse il gruppo ad annunciare lo scioglimento nel 1995.\nWoods con Vince Neil pubblic\u00f2 il disco \"Carved in Stone\" (1995) ed il live album \"Live at the Whiskey - One Night Only\" (2003), mentre l'ex cantante Drew Hannah si dedic\u00f2 alla produzione di film porno. Ironicamente egli vinse un award per \"miglior musica in un film per adulti\" nel 2002.\nReunion.\nI Wildside, composti da Drew Hannah, Brent Woods, Marc Simon e Jimmy Darby, si riformarono nel 2004 per promuovere la pubblicazione della loro nuova raccolta chiamata \"The Wasted Years\", comprendente demo, tracce live e materiale irrealizzato. Il disco venne prodotto dalla RLS Records, etichetta di propriet\u00e0 di Stevie Rachelle, frontman dei Tuff. Inclusa nel disco era anche la traccia \"Crash Diet\", cover dei Guns N' Roses composta da Wes Arkeen e Axl Rose, che per\u00f2 da questi non venne mai pubblicata. Questa traccia venne scritta attorno al 1990 e registrata come demo dai Guns N' Roses, ed originariamente doveva far parte del disco \"Use Your Illusion\". Il brano per\u00f2 venne infine scartato. I Wildside continuano tuttora le esibizioni live occasionalmente attorno all'area di Los Angeles."}
{"id": "1334056", "revid": "767487", "url": "https://it.wikipedia.org/wiki?curid=1334056", "title": "Toccata, adagio e fuga in Do maggiore", "text": "La Toccata, adagio e fuga in do maggiore (BWV 564) \u00e8 un brano per organo composto da Johann Sebastian Bach, presumibilmente negli ultimi anni di Weimar, oppure in quelli di K\u00f6then.\nStoria.\nSebbene Bach abbia composto un numero decisamente ridotto di brani organistici durante la sua permanenza nella citt\u00e0 di K\u00f6then, non \u00e8 da escludere che \"Toccata, adagio e fuga\" sia uno di questi. Diversi sono gli indizi a supporto di questa tesi: innanzitutto la tripartizione del brano nella tipica struttura veloce-lento-veloce, del tutto simile a quella dei concerti cameristici (non va dimenticato, infatti, che proprio a K\u00f6then Bach compose musica da camera con profusione); secondariamente \u00e8 da notare come in essa compaia un re molto acuto alla tastiera (per l'esattezza il re della quinta ottava). \u00c8 quasi certo che lo strumento di cui disponeva Bach a Weimar non avesse una tale estensione dei manuali, al contrario dei due strumenti conosciuti e suonati da lui a K\u00f6then (cfr. Wijnand van de Pol, \"La registrazione organistica dal '500 all'800\").\nToccata.\nLa toccata si apre con un passaggio virtuosistico eseguito ai manuali, cui segue un assolo del pedale tra i pi\u00f9 lunghi in assoluto dell'intera produzione organistica (eccetto, ovviamente, brani scritti per pedale solo). A seguito di tale assolo, la toccata si sviluppa alternando, concatenando e permutando fra di loro tre figurazioni principali.\nLa prima figurazione \u00e8 di tipo prettamente accordale. La seconda \u00e8 una figurazione costituita dall'accostamento di note secondo la struttura semicroma-biscroma-biscroma-semicroma-biscroma-biscroma; essa \u00e8 tra le pi\u00f9 utilizzate dal musicista tedesco per esprimere gioia dirompente (come nei corali tratti dall'Orgelb\u00fcchlein \"Wer nur den lieben Gott l\u00e4sst walten\" e \"Mit Fried' und Freud' ich fahr dahin\"). La terza figurazione \u00e8, caratterizzata come \u00e8 da progressioni di terza discendenti, di carattere decisamente pi\u00f9 drammatico rispetto alla solennit\u00e0 della prima o alla vivacit\u00e0 della seconda. La continua alternanza dei tre contrastanti motivi, unitamente alle ardite (per l'epoca) modulazioni di tonalit\u00e0, creano un brano che trasporta e tiene in sospensione l'ascoltatore sino alla sua maestosa conclusione.\nAdagio.\nL'adagio riprende la tipica struttura del brano per strumento solo e basso continuo: il tema, di carattere piuttosto malinconico, \u00e8 affidato alla mano destra, da eseguire con un registro solistico. Il pedale esegue, invece, una tipica linea di basso continuo cembalistico o violoncellistico, sulla quale gli accordi della mano sinistra realizzano il basso numerato. Questo pezzo termina con una pagina di polifonia a sette voci, che fa da collegamento tra l'adagio propriamente detto e la conseguente fuga.\nFuga.\nLa fuga prende corpo a partire da un tema assai vivace, di stampo quasi violinistico. Il virtuosistico e leggiadro andamento della fuga stessa, rispecchiano il carattere intrinseco dell'intero brano, che, considerato nella sua interezza appare, come gi\u00e0 accennato, molto prossimo al concetto di concerto orchestrale-cameristico. Tale peculiarit\u00e0 lo distacca in modo piuttosto marcato dall'archetipo del severo preludio e fuga rigorosamente bipartito, facendone un unicum nella intera produzione organistica bachiana."}
{"id": "1334060", "revid": "339392", "url": "https://it.wikipedia.org/wiki?curid=1334060", "title": "Mrs. Tremond", "text": ""}
{"id": "1334061", "revid": "1543377", "url": "https://it.wikipedia.org/wiki?curid=1334061", "title": "Lucky for Some", "text": "Lucky for Some (anche nota, per esteso, come Boy George presents Lucky for Some: A DJ Mix Compilation) \u00e8 una doppia DJ compilation, pubblicata dall'artista anglo-irlandese Boy George, nel novembre del 2001, su etichetta J-Birds Records. Il primo dei due CD \u00e8 costituito da un album di tracce mixate tra loro, senza soluzione di continuit\u00e0, che rientra nella definizione canonica di \u00abDJ compilation\u00bb, vale a dire un mix propriamente detto; il secondo CD \u00e8 invece un bonus disc, a tiratura limitata, che contiene, per lo pi\u00f9, brani a cappella ed altri brani cantati supplementari, che non figurano nella prima parte del set.\nRipercorrendo gli 11 anni dell'etichetta personale del neo-DJ, l'ormai storica More Protein (che ripubblicher\u00e0 la compilation esattamente tredici mesi dopo, nel dicembre del 2002, sulla propria label), Lucky for Some si presenta come una raccolta pi\u00f9 o meno omogenea di musica genericamente dance, che alterna momenti pi\u00f9 originali ad altri maggiormente derivativi. Il primo CD inizia nel migliore dei modi, con \"Aquarius\" di Freddy &amp; Herman, caratterizzata da una melodia ipnotica, su cui s'innesta una bella linea vocale, ma la conclusione del disco non soddisfa forse appieno le aspettative, con \"Freedom\" degli Armchair Resistance, interpretata da Amanda Ghost (recentemente protagonista di un duetto, \"Time Machine\", che rappresenta una delle ultimissime produzioni pi\u00f9 tradizionalmente musicali di Boy in veste di cantante), nonostante la canzone contenga un'aggiunta piuttosto creativa, costituita dalle parole tratte dal classico senza tempo \"Motherless Child\" (di cui una versione interessante \u00e8 la cover realizzata dal musicista-compositore dei Depeche Mode, Martin Lee Gore, inserita nel suo primo EP di rivisitazioni di pezzi altrui, \"Counterfeit EP\", del 1989).\nNella parte centrale della compilation, risaltano \"Doors to Manual\", accreditata a The RAG Dolls (\u00abbambole di pezza\u00bb; o semplicemente RAG, \u00abstraccio\u00bb - gran parte dei nomi sono pseudonimi fittizi, che nascondono l'identit\u00e0 di Boy George, sia come solista che assieme a vari altri artisti), connotata da una splendida melodia, e \"See Through\". Quest'ultima, qui attribuita ad un generico quanto misterioso \u00abCD:UK\u00bb, rappresenta una versione notevolmente remixata del brano originario, praticamente omonimo, anche se non omografo, dei Culture Club, \"See Thru\", tratto dall'album della riunione del gruppo, \"Don't Mind If I Do\", del 1999, che non fa che mettere ancora di pi\u00f9 in risalto la calda voce soul di Boy George, la quale, rispetto all'originale, ha per\u00f2 sub\u00ecto un trattamento notevolmente distorto e altrettanto velocizzato, che provoca un effetto generale leggermente comico (sia per il timbro, quasi da avanzamento veloce di un nastro, che per la velocit\u00e0 stessa, che non stonerebbe come colonna sonora di un film di Charlie Chaplin), ma la rende comunque perfetta per lo stile diva house che caratterizza il nuovo mix trasformato.\nC'\u00e8 poi il brano dance rockeggiante, \"Liberation\", di Lippy Lou, con la cantante che insiste ripetutamente nel testo, continuando ad incitare un giovane represso a un liberatorio coming out: \"Come out of the closet boy!\" (\u00abForza, ragazzo, esci allo scoperto, dichiara la tua omosessualit\u00e0!\u00bb). E c'\u00e8 anche \"A Kind of Loving\", accreditata a \u00abFrostyBoy featuring Eve Gallagher\u00bb - nonostante il nome parlante del performer, \"ragazzo ghiacciato\", si tratta in realt\u00e0 degli autori originari del pezzo, lo stesso Boy George e Kevan Frost, uno dei pi\u00f9 fedeli tra i suoi collaboratori pi\u00f9 recenti, con la potente voce della cantante, grande amica del DJ. Anche Eve \u00e8 gi\u00e0 stata l'apprezzata interprete di uno splendido duetto con il Boy in \"Spooky Truth\" (canzone che doveva dare il titolo al s\u00e9guito di \"Cheapness and Beauty\", album del 1995, ma che non ha mai visto la luce, a causa della momentanea separazione, all'epoca, tra l'artista e la sua etichetta storica, la Virgin, e che \u00e8 stata poi inserita su \"The Unrecoupable One Man Bandit\", album del 1999, che ha praticamente preso il posto del mai realizzato \"Too Spooky\"), in cui \u00e8 veramente difficile distinguere le due voci, finch\u00e9 la Gallagher non emette uno dei suoi urli pi\u00f9 potenti. In \"A Kind of Loving\", forte della composizione di un duo collaudato, quale quello formato da Kevan e George, ritmi cadenzati e tracce vocali sovrapposte evidenziano una performance gi\u00e0 di per s\u00e9 tendente al dramma teatrale, completando cos\u00ec un perfetto tormentone da discoteca.\nIl \u00abTomislav Remix\u00bb di \"Let Love Come Down\", attribuito all'ormai misteriosamente usuale Colein (altro pseudonimo di Boy, utilizzato in quasi tutte le sue DJ compilation) presenta invece un testo universale, una melodia trascinante, e una voce che sembra quasi galleggiare a mezz'aria. Al contrario, per quanto riguarda il classico \"Generations of Love\", dei Jesus Loves You, una delle tracce pi\u00f9 remixate della storia, quella personale di Boy George (con tutti i suoi vari pseudonimi) e della musica in generale, il lungo \u00abTimeWriter Remix\u00bb, qui riproposto in una versione poco pi\u00f9 breve (6:48), rispetto a quella, ancora pi\u00f9 lunga (8:44), sottotitolata \u00abTimeWriter Bootleg Remix\u00bb, comparsa nel doppio album raccolta/live, intitolato \"Greatest Moments - VH1 Storytellers Live\", dei Culture Club, del 1998, non \u00e8 uno dei remix pi\u00f9 innovativi, n\u00e9 del brano in particolare, n\u00e9 pi\u00f9 in generale, ma decisamente high energy e davvero, letteralmente, molto energico. Quanto invece a \"Everything Starts With an E\" degli E-Zee Possee, canzone piuttosto controversa, all'epoca della sua prima uscita, per via del testo, che sembrava incoraggiare apertamente l'uso di ecstasy, citando, tra l'altro versi del gi\u00e0 di per s\u00e9 controverso Jimi Hendrix, lo \u00abShuffle Remix\u00bb proposto qui presenta una traccia che, considerata un classico da molti, non \u00e8 invecchiata neanche un po'.\nPer il resto, la raccolta contiene alcune canzoni, quali \"Zing\" degli Yo2Go (scritta, tra l'altro, dallo stesso Boy George), che non riescono ad uscire dal clich\u00e9 dance pi\u00f9 tipico e abusato, ed altri momenti degni di nota, dei quali bisogna menzionare almeno \"Dreamtime\", composta sempre da George, con la nuova corista principale dei Culture Club, Zee \"Asha\" Cowling, unica vera erede della mai abbastanza rimpianta Helen Terry (cos\u00ec la presenta il cantante stesso, nell'imbarazzata introduzione al concerto della riunione della band, svoltosi a New York, nel 1998, e confluito poi nella citata doppia raccolta/live, dove si \u00e8 visto costretto a specificare il fatto, per non deludere le aspettative, ma conscio, al contempo, di farlo). Quanto alla Terry, prima in rotta con il Boy, per averla dichiarata lesbica nella sua prima autobiografia del 1995 (\"Take It Like A Man\", scritta con Spencer Bright, e pubblicata dalla Sidgwik &amp; Jackson, a Londra), poi sempre pi\u00f9 impegnata nella sua nuova carriera di regista di film, documentari e programmi TV, variamente correlati alla musica (prima su tutti, la celebre trasmissione che riprende la premiazione britannica dei cosiddetti \"Brit Awards\"), non sembra avere alcuna intenzione di rubare il posto alla Cowling, che sta incominciando cos\u00ec a radunare un s\u00e9guito sempre pi\u00f9 ampio di fans, a tal punto che, spesso, qualcuno si \u00e8 lamentato della sua assenza, in veste di cantante solista o di corista che sia, sulle compilation di mix di DJ George. Il brano qui interpretato da Zee, compare nella versione remix di Quivver, coerentemente intitolata \u00abQuivver Remix\u00bb, remixer di talento che, di recente, ha lavorato frequentemente con Boy George, nonch\u00e9 per il suo ex gruppo (un lunghissimo extended remix di \"Do You Really Want to Hurt Me\" figura infatti sul CD singolo del singolo del comeback dei Culture Club, \"I Just Wanna Be Loved\", che, grazie al Numero 4 raggiunto dalla traccia, nella relativa classifica del Regno Unito, ha goduto di un'estesissima diffusione (almeno nella madrepatria, anche se non \u00e8 mai uscita negli USA).\nLe prime 10.000 copie di Lucky for Some includevano, come accennato, un CD bonus, contenente una serie di pezzi a cappella, pensati per chi desiderasse realizzare i propri personali mix, utilizzando i brani proposti, e un altro paio di bonus tracks cantate. Il libretto accluso al CD contiene, invece, la storia dell'etichetta indipendente More Protein, dalla creazione al successo, passando per la lunga e faticosa gavetta degli anni pi\u00f9 oscuri, raccontata dallo stesso Boy George, con il suo solito umorismo e un'arguzia che, dopo lo scetticismo iniziale e l'incredulit\u00e0 generale, \u00e8 diventata ormai uno dei suoi connotati pi\u00f9 distintivi, quasi un marchio di fabbrica caratteriale.\nComprendendo, per la maggior parte, una serie di groove classici, come detto, in perfetto ed armonico equilibrio tra dance, house e pop rock in generale, e i corrispettivi sottostili in particolare, questa collection rappresenta un'eccellente introduzione al catalogo, ormai ben fornito, della More Protein, che, dall'uscita del primo timido tentativo, rappresentato dall'esperimento di \"After the Love\", scritta da George (assieme al batterista, ex Culture Club ed ex amante - non out, uno di quei giovani incoraggiati ad uscire allo scoperto dalla Lou nel primo CD - Jon Moss, all'epoca momentaneamente ritrovato) e celato dietro il doppio pseudonimo di Angela Dust (ad indicare il compositore/neo-produttore) e Jesus Loves You (a connotare, invece, il nuovo, fittizio gruppo, pi\u00f9 che altro, un progetto parallelo, anche se ne conseguir\u00e0 un'eredit\u00e0 a dir poco fondamentale per il Boy George relativamente pi\u00f9 recente, costituita dal chitarrista cipriota auto-didatta, vero e proprio mostro sacro dello strumento, che comporr\u00e0 e produrr\u00e0 un notevole numero di brani dell'ultima decade e mezzo di storia musicale del Boy), di strada ne ha fatta parecchia, tanto che ormai i numerosi nomi d'arte che George O'Dowd continua ad usare non hanno pi\u00f9 lo stesso significato di una volta.\nInfatti, all'epoca di \u00abAngela Dust\u00bb, questo stesso pseudonimo e quello correlato di \u00abJesus Loves You\u00bb, al di l\u00e0 delle discutibilmente \"poetiche\" associazioni (tra l'altro, fra loro apertamente contrastanti: l'accenno agli stupefacenti in \"la polvere degli angeli\", per la singola persona, e il suggerimento religioso di \"Ges\u00f9 ti ama\", per la band), servivano, di fatto, soprattutto ad evitare di compromettersi irrimediabilmente, in caso di disastroso fallimento (che disastroso, nonostante alti e bassi, non \u00e8 mai stato veramente). Oggi, invece, i vari \u00abColein\u00bb, \u00abCultural Diversion\u00bb e quant'altro non fanno che aggiungere altri strati di creativit\u00e0 formale a dei contenuti indipendentemente originali e musicalmente liberat\u00f2ri, ormai apprezzati dalla maggior parte dei fans, vecchi e nuovi, compresi i detrattori del George cantante soul, che sia blue-eyed o white soul, che hanno trovato nel DJ dance/house una nuova fonte di espressione artistica, genericamente veicolata dall'elettronica, spesso criticabile per un eclettismo, nella selezione dei mix, che rasenta, a tratti, la follia schizofrenica, ma che qui raggiunge, forse, il suo apice massimo."}
{"id": "1334064", "revid": "767487", "url": "https://it.wikipedia.org/wiki?curid=1334064", "title": "Beyond Re-Animator", "text": "Beyond Re-Animator \u00e8 un film horror fantascientifico del 2003 diretto e prodotto da Brian Yuzna. \u00c8 il terzo capitolo delle famigerate imprese del dottor Herbert West, il rianimatore di cadaveri, dopo \"Re-Animator\" (1985) e \"Re-Animator 2\" (1991).\nTrama.\nIl folle dottor Herbert West si ritrova rinchiuso in carcere, quando il medico della prigione gli permette di rianimare un detenuto con il magico fluido verde. Naturalmente la situazione sfuggir\u00e0 di mano ed il carcere si trasformer\u00e0 in un carnaio di morti viventi."}
{"id": "1334081", "revid": "767487", "url": "https://it.wikipedia.org/wiki?curid=1334081", "title": "L'uomo caffelatte", "text": "L'uomo caffelatte (\"Watermelon Man\") \u00e8 un film del 1970, diretto da Melvin Van Peebles.\n\u00c8 il secondo film di Van Peebles, l'unico prodotto da una \"major\" quale la Columbia Pictures. Il protagonista \u00e8 interpretato da Godfrey Cambridge, un attore afroamericano che per interpretare Jeff all'inizio del film si dipinse il viso di bianco, in netto contrasto con i \"black face\", ossia i film degli anni venti in cui attori bianchi interpretavano dei neri dipingendosi il volto.\nIl film non ebbe il successo di pubblico sperato, cos\u00ec Van Peebles dovette prodursi da solo il suo film successivo: \"Sweet Sweetback's Baadasssss Song\", considerato il primo film del genere blaxploitation.\nTrama.\nJeff Gerber \u00e8 un assicuratore bianco, che vive in una zona borghese con la moglie apparentemente \"liberal\", Althea, e i due figli, Burton e Janice.\nOgni mattina, Jeff si sveglia e sta molto tempo sotto la lampada solare ed effettua molti esercizi fisici. Fatto questo, esce di casa per andare al lavoro e compie una sfida con l'autobus, correndo per arrivare prima alla sua fermata.\nJeff non nasconde agli occhi degli altri la propria felicit\u00e0 e la propria serenit\u00e0, ma \u00e8 anche antipatico e razzista. Ogni sera ha con Althea accese discussioni su quelli che lui chiama \"negri\", mentre Althea assiste con interesse alle rivolte razziali trasmesse dalla televisione.\nUna mattina Jeff si sveglia e guardandosi allo specchio nota che la sua pelle \u00e8 diventata nera. Profondamente scioccato, Jeff pensa sia solo un incubo e si rimette a letto, convinto che si sveglier\u00e0 nuovamente bianco. Ma non \u00e8 cos\u00ec. Agitato, si reca nuovamente in bagno e si lava pi\u00f9 volte, quindi pensa sia il risultato di un uso smodato della lampada solare. Intanto Althea si reca in bagno e quando vede Jeff si mette ad urlare, scambiandolo per un estraneo.\nJeff trascorre la giornata interamente a casa, impaurito e depresso. Il giorno seguente si decide ad uscire. Rincorre come sempre l'autobus, ma viene inseguito a sua volta da una folla inferocita che pensa sia un ladro. In sua difesa interviene l'autista del bus, un afroamericano. I poliziotti, vedendo che \u00e8 tutto a posto e che Jeff si sta solo recando al lavoro, lo lasciano andare. In ufficio, Jeff saluta come se niente fosse successo i suoi colleghi, che lo guardano sconcertati e sorpresi, tranne la segretaria tedesca che non rivolgeva alcuna parola al Jeff \"bianco\", mentre adesso gli d\u00e0 addirittura il suo numero di telefono. Il capo di Jeff, invece, gli parla non notando il suo cambiamento, ma quando si allontana crede siano le lenti a contatto errate. Jeff si reca dal suo medico, che non sa cosa diagnosticargli, infine lo indirizza da un medico \u00abdella sua razza\u00bb.\nIntanto, a casa, Jeff le tenta tutte per tornare bianco. Beve litri di latte e si fa anche il bagno con esso, ma senza alcun risultato. La moglie, intanto riceve minacciose telefonate da anonimi che consigliano la famiglia a lasciare il quartiere.\nIn ufficio, il capo chiama Jeff e gli propone di lavorare solo per gli afroamericani. A casa, Althea non \u00e8 pi\u00f9 cos\u00ec \"liberal\" come sembrava, e rifiuta di far sesso con Jeff, fino a quando non torner\u00e0 bianco. Jeff si reca cos\u00ec dalla segretaria tedesca, che lo accoglie caldamente e fa l'amore con lui. Jeff si sente trattato come un oggetto sessuale e lascia la casa della segretaria, che lo insulta e grida che \u00e8 stata violentata da lui.\nTornato a casa, Jeff vi trova i suoi vicini, che gli offrono dei soldi per andarsene via. Jeff riesce ad alzare il prezzo, e alla fine ottiene 100.000 $, dai 50.000 inizialmente offerti.\nIntanto la situazione con Althea precipita, tanto che la donna lascia il marito e torna dai suoi genitori portandosi dietro i bambini. Jeff si licenzia dal lavoro e apre un suo studio per soli afroamericani. Va ad abitare in un quartiere afroamericano e socializza con loro, accettando il fatto di essere uno di loro."}
{"id": "1334084", "revid": "125050997", "url": "https://it.wikipedia.org/wiki?curid=1334084", "title": "Cristiana di Georgia", "text": "Secondo le sue fonti agiografiche pi\u00f9 diffuse, era originaria di Colastra in Cappadocia, nonch\u00e9 parente di San Giorgio, e giunse in Georgia (l'antica Iberia) proveniente da Costantinopoli. Altre fonti la indicano come di Gerusalemme, di Roma, o gallica. Dopo aver compiuto diverse guarigioni miracolose convert\u00ec dapprima la regina Nana e successivamente il re pagano Mirian III di Iberia, che, perso in un bosco fitto ed immerso dalle tenebre durante una battuta di caccia, trov\u00f2 la strada della salvezza solo dopo aver invocato il \"Dio di Nino\". Mirian dichiar\u00f2 quindi il Cristianesimo religione ufficiale (c. 327) e Cristiana continu\u00f2 le proprie attivit\u00e0 missionarie tra i georgiani fino alla sua morte.\nLa sua tomba \u00e8 ancora presente nel monastero di Bodbe a Kakheti, nella Georgia orientale. Santa Cristiana \u00e8 diventata una dei santi pi\u00f9 venerati della Chiesa apostolica autocefala ortodossa georgiana e uno dei suoi attributi, la croce di tralci di vite, \u00e8 il simbolo della cristianit\u00e0 georgiana.\nTuttavia i resoconti agiografici cattolici e ortodossi divergono sulle sue origini e sulla sua famiglia. Per questi ultimi infatti sarebbe stata figlia del generale romano Zabulone ed imparentata, da parte di padre con San Giorgio, mentre da parte di madre con Giovenale I, Patriarca di Gerusalemme.\nAgiografia.\nGiovinezza.\nAl suo dodicesimo anno di vita il padre prese i voti monastici e si rec\u00f2 a vivere presso il fiume Giordano. Appena partito, il Patriarca ordin\u00f2 la madre diacona.\nRimasta senza il sostegno dei genitori, Cristiana fu quindi cresciuta dai propri parenti e da una anziana donna, Sara Niaphor; attraverso i racconti di quest'ultima venne a conoscenza dei primi rudimenti del cristianesimo e dell'esistenza di una terra abitata da pagani, l'Iberia, dove sarebbero state custodite le vesti di Ges\u00f9. Lo zio Giovenale la port\u00f2 con s\u00e9 ancora giovane a Roma, dove Cristiana prese la decisione di predicare il Vangelo in Georgia; narra infatti la leggenda che nella citt\u00e0 le apparve in visione la Vergine Maria che, dopo averle dato una croce composta da tralci di vino intrecciati, profer\u00ec queste parole:\n\u00abVai in Iberia e annuncia l\u00e0 i Buoni Precetti del Vangelo di Ges\u00f9 Cristo, cos\u00ec facendo acquisterai benevolenza avanti a Dio e io sar\u00f2 per te uno scudo contro tutti i nemici visibili e invisibili. Con la forza della croce tu erigerai in quelle terre il vessillo salvificante della fede nel mio amato Figlio e Signore Nostro.\u00bb\nMentre era in viaggio verso l'Iberia, al confine tra Anatolia e Caucaso, Cristiana avrebbe inoltre convertito le genti di diversi villaggi tra l'Anatolia settentrionale e l'Armenia.\nAlcune fonti ritengono poi che il suo viaggio fosse stato anche propiziato da un evento leggendario, che di fatto la \"costrinse\" a fuggire da Roma. Si narra infatti che Cristiana fosse stata l'artefice del battesimo della principessa Ripsima, donna bellissima di cui era innamorato lo stesso imperatore Diocleziano. Per sfuggire alle proposte di matrimonio di quest'ultimo la principessa, che voleva mantenersi illibata, fugg\u00ec con le ancelle e con Cristiana verso l'Armenia dove tuttavia non riusc\u00ec a sfuggire alla propria sorte. Il re Tiridate III, infatti, dopo averla scoperta, se ne innamor\u00f2 perdutamente e, davanti al rifiuto di quest'ultima di unirsi con lui, la fece torturare e uccidere dai propri soldati. Cristiana riusc\u00ec tuttavia a fuggire dalla persecuzione.\nAl contrario la tradizione cattolica ritiene che Cristiana si rec\u00f2 in Iberia non di propria spontanea volont\u00e0, ma perch\u00e9 schiava. A differenza di quella ortodossa inoltre, quest'ultima non ritiene che la santa fosse di nobile lignaggio.\nPredicazione in Iberia.\nCristiana raggiunse i confini dell'antico Regno georgiano di Iberia intorno al 320 d.C. Qui eresse una croce cristiana nel piccolo abitato di Akhalkalaki e inizi\u00f2 a predicare la propria fede nelle regioni circostanti. Unitasi a un gruppo di pellegrini in marcia per adorare la statua di un dio pagano a Urbnis, la santa rimase sbalordita dal credo della popolazione locale e, per estirparlo, preg\u00f2 Dio affinch\u00e9 abbattesse tale statua la quale, secondo l'agiografia, cadde dopo poco colpita da un forte vento. A Mtskheta (la capitale dello Stato), si stabil\u00ec nel giardino del palazzo reale convertendo alla fede cristiana i giardinieri dello stesso. Il Re Mirian III e la sua nazione adoravano, in una sorta di sincretismo religioso con il vicino Impero Persiano, gli Dei Armazi e Zaden. Subito dopo l'arrivo di Cristiana a Mstkheta, la Regina di Iberia Nana (figlia del Re Asphagor) chiese di avere un colloquio con lei.\nLa regina, che soffriva di una grave malattia, era a conoscenza dei precetti cristiani ma non si era voluta convertire a tale credo. Cristiana, dopo averla guarita riusc\u00ec a convincere lei, le sue due figlie e l'intera sua corte, che includeva un sacerdote giudaico, a convertirsi al cristianesimo ed a essere battezzati. Il Re Mirian dopo avere saputo della conversione della moglie si dimostr\u00f2 tollerante con il nuovo credo, pur rifiutando ogni sorta di contatto con la fede cristiana. Secondo la leggenda, tuttavia, mentre si trovava in una battuta di caccia, fu sorpreso dalle tenebre (o, per altre fonti cattoliche, da un branco di animali) e si trov\u00f2 a vagare per la foresta solo e senza alcun punto di riferimento. Disperato il Re profer\u00ec allora una preghiera al \"Dio di Nino\":\n\u00abSe quel Cristo che la Prigioniera ha predicato a Sua moglie \u00e8 veramente Dio, allora lo liberi dalla sua cecit\u00e0, cos\u00ec che lui possa abbandonare gli altri dei per adorarlo.\u00bb.\nAppena finita la preghiera la luce apparve e il Re torn\u00f2 in fretta al suo palazzo di Mtskheta. Come promesso il Re rinunci\u00f2 all'idolatria e, battezzato dalla santa stessa, divenne il primo Re cristiano di Iberia. Su suo ordine tutta la sua corte e gli abitanti del suo Stato si convertirono alla nuova religione e, nel 327, il Cristianesimo fu proclamato religione di Stato, facendo dell'Iberia il secondo Stato cristiano dopo l'Armenia. Secondo altre fonti, di origine ortodossa, Mirian, tutt'altro che tollerante verso i fedeli del nuovo culto, aveva appena ordinato l'uccisione degli adepti (compresa la propria moglie) quando vide calare intorno a s\u00e9 delle tenebre fittissime, dalle quali riusc\u00ec a riemergere solo pregando il Dio cristiano.\nNel 334 Mirian commission\u00f2 la costruzione della prima chiesa cristiana in Iberia, la quale fu completata nel 379 sul punto dove oggi sorge la cattedrale Svetitskhoveli di Mstkheta.\nCristiana, dopo essere stata testimone della conversione dell'Iberia alla Cristianit\u00e0 si ritir\u00f2 sul passo montano di Bodbe, dove mor\u00ec poco dopo; il Re Mirian commission\u00f2 in loco la costruzione di un monastero, dove la tomba della santa \u00e8 esposta alla venerazione dei fedeli."}
{"id": "1334095", "revid": "110157", "url": "https://it.wikipedia.org/wiki?curid=1334095", "title": "Strasatti", "text": "Strasatti \u00e8 una frazione di del comune di Marsala, in provincia di Trapani.\nSi trova a 11,14\u00a0km dalla citt\u00e0 di Marsala, al confine con il comune di Petrosino. \nNel 1978 la frazione \u00e8 stata elevata in circoscrizione amministrativa.\nVi sono due pregevoli edifici religiosi: il santuario di San Francesco da Paola e la chiesa omonima.\nSport.\nLa principale squadra di calcio della frazione \u00e8 l\"'A.P.D. M.F. Strasatti Calcio\" che milita nel girone A della prima categoria"}
{"id": "1334096", "revid": "189296", "url": "https://it.wikipedia.org/wiki?curid=1334096", "title": "Real Illusions Reflections", "text": ""}
{"id": "1334100", "revid": "767487", "url": "https://it.wikipedia.org/wiki?curid=1334100", "title": "Brekovo", "text": "Brekovo (Serbo: \u0411\u0440\u0435\u043a\u03bf\u0432\u043e) \u00e8 un villaggio situato nel nordovest della Serbia. \u00c8 parte della municipalit\u00e0 di Arilje nel distretto di Zlatibor. Brekovo ha 671 abitanti (censimento del 2002), di cui 667 di etnia Serba."}
{"id": "1334106", "revid": "287204", "url": "https://it.wikipedia.org/wiki?curid=1334106", "title": "Villa Catena", "text": ""}
{"id": "1334107", "revid": "232", "url": "https://it.wikipedia.org/wiki?curid=1334107", "title": "Bourgas", "text": ""}
{"id": "1334109", "revid": "92723", "url": "https://it.wikipedia.org/wiki?curid=1334109", "title": "Ba\u010dko Novo Selo", "text": "Ba\u010dko Novo Selo (Serbo: \u0411\u0430\u0447\u043a\u043e \u041d\u043e\u0432\u043e \u0421\u0435\u043b\u043e) \u00e8 un villaggio della Serbia situato nella municipalit\u00e0 di Ba\u010d nel Distretto della Ba\u010dka Meridionale, nella provincia di Voivodina. Il villaggio ha 1.228 abitanti, secondo il censimento del 2002."}
{"id": "1334115", "revid": "697352", "url": "https://it.wikipedia.org/wiki?curid=1334115", "title": "50 Canale", "text": "50 Canale \u00e8 una rete televisiva italiana regionale con sede a Pisa.\nStoria.\nL\u2019emittente nacque nel 1983 per iniziativa degli imprenditori edili Giuseppe Rossi, Walter Pucci e Franco Forti e dei loro gruppi Rossi Costruttori, Gruppo Pucci e Forti Holding S.p.A., gruppo imprenditoriale collegato anche a Ecofor Service S.p.A., Geofor S.p.A. e Valdera Acque S.p.A., operanti nell'ambito dei rifiuti solidi e liquidi. La presidenza fu assunta da Giuseppe Rossi. La sede si trovava in largo Ciro Menotti, 19 e da l\u00ec irradiava il proprio segnale sulla frequenza UHF 50, da cui prese il nome.\nInizialmente denominata R.T.P. Canale 50 (Radio Tele Pisa Canale 50), la rete intendeva essere l\u2019ideale prosecuzione di Tv Pisa - Canale 55. Fin dall'inizio 50 Canale si radic\u00f2 nel territorio dando particolare attenzione all'informazione, allo sport e alla manifestazioni popolari.\nPer lo sport l\u2019emittente si assicur\u00f2 la collaborazione di Aldo Paradossi, che aveva gi\u00e0 lavorato a Tv Pisa - Canale 55. In quegli anni infatti il Pisa Calcio, diretto da Romeo Anconetani, si trovava in serie A e vari programmi dedicati alla squadra di calcio, oltre alle partite, contribuirono al successo dell\u2019emittente. Nacque in merito anche la trasmissione \"Parliamo con Romeo\", andata in onda dal 1984 al 1994, condotta da Massimo Marino. Ma molta attenzione veniva posta anche sulle serie minori, fino ai dilettanti. Altri programmi sportivi erano \"La voce degli spogliatoi\" e \"Gli avvenimenti della domenica\", condotti da Aldo Orsini, \"Anteprima sport\", \"L'altro calcio\", sul calcio a cinque, \"Telesport\", \"Speciale C2\", \"Cascina Calcio\", \"La partita del Pontedera\", \"Oggi le corse\", \"Tackle\".\nIl canale offriva un tg locale, approfondimenti e dibattiti politici. Il tg \"50 News\", in cinque edizioni quotidiane (14,15; 16,15; 19,00; 20,15; 00,00), copriva in tempo reale gli avvenimenti pi\u00f9 significativi del territorio. La redazione era formata da cinque giornalisti professionisti: Stefano Ceccarelli, Chiara Cini, Silvano Gentili, Alessio Capri e Alessandro Santarelli. Il caporedattore della testata giornalistica era Alessandro Turrini. Dall'1 di notte fino alla mattina successiva, inoltre, venivano proposte notizie non stop, che riproponevano i servizi andati in onda nell'arco della giornata.\nAltri programmi di informazione erano: \"Contromano\", programma di attualit\u00e0 politica e approfondimento; \"Focus\", rubrica di approfondimento giornalistico a cura della redazione; \"La civetta\", trasmissione di denuncia sociale. \nLa tv si contraddistingueva anche per la messa in onda in diretta degli eventi legati al \"giugno pisano\" e per il rapporto con la cittadinanza locale.\nNel 1987 50 Canale dedic\u00f2 una lunga diretta all'alluvione che port\u00f2 allo straripamento dell\u2019Arno. Nel 1988 segu\u00ec l\u2019intera visita di Papa Giovanni Paolo II a Pisa.\nNegli anni Novanta part\u00ec la rubrica \"L'impallato\", ideato e condotto da Andrei Buscemi, programma di intrattenimento su storia, arte, teatro e attualit\u00e0, che ebbe fra gli ospiti Giorgio Panariello, Tosca D'Aquino, Nathaly Caldonazzo, Oreste Lionello, Vittorio Sgarbi e Paolo Villaggio. Con la morte di Romeo Anconetani la trasmissione dedicata alla squadra di calcio cittadina ha preso il nome de \"Il nerazzurro\", affiancata da \"La voce degli spogliatoi\", interviste a fine partita del Pisa Calcio. Aldo Orsini \u00e8 diventato un punto di riferimento per il giornalismo sportivo a Pisa.\nNegli anni Duemila sono partiti i programmi \"L\u2019iconoclasta\", condotto da Guido Genovesi, ex de \"Il grande fratello\", rubrica satirica sulle problematiche giovanili, \"Amaranto\", rubrica dedicata al Livorno Calcio, condotta da Aldo Agroppi e da Alessandro Santarelli, \"Buon pomeriggio\", contenitore pomeridiano quotidiano curato e condotto da Pierluigi Cioli, con giochi, ospiti in studio, oroscopo e altro, \"Comici\", trasmissione condotta da Niki Giustini, in onda dal Teatro Canovaccio di Pisa, nella quale si alternano vari comici toscani con gag, battute e siparietti, \"Diario nerazzurro\", \"L'impallato\" e \"Luci della citt\u00e0\", due talk show condotti da Andrea Buscemi, \"Rotociclo\", trasmissione dedicata al ciclismo, e \"Zanzibar\", contenitore del sabato e della domenica. Nel palinsesto sono presenti anche cartoni animati, film e telefilm. Dopo un primo trasferimento in via Pindemonte al numero civico 3, 50 Canale si \u00e8 stabilita fuori Pisa, in localit\u00e0 Montacchiello, in via E. Giannessi.\nNel 2006 la rete ha sperimentato le diffusione sul satellite tramite la LCN 897 della piattaforma televisiva di Sky Italia. Ha anche ottenuto la concessione per operare sulla propria frequenza dall'avvento del digitale terrestre. Da allora sul proprio mux propone i 5 canali 50 Canale (LCN 12), 50 Canale Galileo (LCN 615), 50 Young 3DT (LCN 671), TtNews 24 \u2013 50 Social Network (LCN 672) e 50 News (LCN 673), trasmettendo in tutta la Toscana, bench\u00e9 il suo pubblico di riferimento sia prevalentemente quello di Pisa e Livorno. \nHa anche aderito all\u2019Aeranti-Corallo, associazione di imprese radiotelevisive locali, satellitari e via internet.\nNel settembre 2014 50 Canale ha aperto ufficialmente il nuovo canale News 50 Versilia (LCN 673), curato da Gabriele Altemura e dedicato interamente ai sette comuni della Versilia in provincia di Lucca (Viareggio, Massarosa, Camaiore, Pietrasanta, Forte dei Marmi, Seravezza e Stazzema). Nelle varie edizioni giornaliere del Tg e nella trasmissione \"Versilia in linea\", interamente in diretta esterna, la tv focalizza si occupa del Consiglio comunale, del Carnevale, del Festival Pucciniano e delle manifestazioni pi\u00f9 importanti.\nIl 15 ottobre 2018 \u00e8 nata anche Antenna 50, canale dedicato alla citt\u00e0 di Empoli e al suo circondario."}
{"id": "1334116", "revid": "35707", "url": "https://it.wikipedia.org/wiki?curid=1334116", "title": "Callisto Tanzi", "text": ""}
{"id": "1334121", "revid": "729019", "url": "https://it.wikipedia.org/wiki?curid=1334121", "title": "Scienza straordinaria", "text": "La scienza straordinaria \u00e8 un concetto epistemologico espresso da Thomas Kuhn in \"La struttura delle rivoluzioni scientifiche\".\nTale concetto si contrappone a quello di scienza normale.\nL'espressione si riferisce ad una delle fasi proprie di una rivoluzione scientifica. Tali rivoluzioni possono riguardare settori pi\u00f9 o meno ampi della ricerca scientifica. Esse sono precedute da un periodo in cui il paradigma scientifico dominante soffre una progressiva perdita di presa sulla realt\u00e0, evidenziata, soprattutto, dalla difficolt\u00e0 degli scienziati nel risolvere i problemi scientifici contemporanei mediante il \"vecchio\" paradigma. Ci\u00f2 impone agli scienziati di impegnarsi in un dibattito circa la validit\u00e0 delle teorie scientifiche generalmente accettate dalla comunit\u00e0. In questa fase, diversi scienziati o gruppi di ricerca propongono nuove teorie per spiegare quei fenomeni che il vecchio paradigma non riesce a inserire nel proprio sistema. Successivamente, il conseguimento di una serie di successi parziali determina il formarsi di una condizione di fiducia nei riguardi di una delle nuove teorie. Quando tale fiducia \"contagia\" gran parte degli scienziati del settore, la nuova teoria si trasforma in nuovo paradigma e la fase di scienza straordinaria lascia il posto a un nuovo periodo di scienza normale"}
{"id": "1334124", "revid": "125757563", "url": "https://it.wikipedia.org/wiki?curid=1334124", "title": "Calisto Tanzi", "text": "Biografia.\nOrigini e formazione.\nNato da una famiglia di piccoli imprenditori (il padre Melchiorre gestiva una piccola azienda di commercio di prodotti alimentari fondata a Parma dal nonno Calisto senior), si diplom\u00f2 in ragioneria e all'et\u00e0 di 21 anni interruppe gli studi universitari per aiutare il padre, gravemente malato, a gestire l'impresa. \nLa fondazione di Parmalat, l'attivit\u00e0 imprenditoriale e le amicizie politiche.\nDopo averne acquisito pieno controllo, nel 1961 Calisto Tanzi ampli\u00f2 le attivit\u00e0 aprendo un piccolo caseificio e impianto di pastorizzazione in localit\u00e0 Collecchio, che battezz\u00f2 prima \"Dietalat\" e successivamente \"Parmalat\". Grazie a un uso sistematico della vendita porta a porta, .\nDesideroso di sperimentare nuove soluzioni commerciali, nel corso di un viaggio in Svezia vide per la prima volta, in un negozio di Stoccolma, il latte venduto in confezioni Tetra Pak. Intuendo la versatilit\u00e0 ed economicit\u00e0 di tale imballaggio, Tanzi decise di investirvi e parallelamente di sviluppare il procedimento UHT per rendere il latte a lunga conservazione. Sull'onda del successo avuto da tale soluzione, presto estese il medesimo principio a conserve alimentari e succhi di frutta, consentendo a Parmalat di crescere ed affermarsi come azienda alimentare leader a livello internazionale, capace di aprire poli produttivi in diverse parti del mondo. Entro il 1975 il fatturato di Parmalat era gi\u00e0 lievitato a 100 miliardi di lire annui.\nSempre al fine di supportare la crescita della sua impresa, tra gli anni 1970 e 1980 Tanzi invest\u00ec massicciamente nella promozione commerciale dei propri marchi, con campagne pubblicitarie multimediali e programmi di sponsorizzazione sportiva: tra gli altri, il nome Parmalat venne associato ai campioni di sci alpino Gustav Th\u00f6ni e Ingemar Stenmark, ai piloti di Formula 1 Niki Lauda e Nelson Piquet e alla scuderia Brabham, nonch\u00e9 in ulteriori discipline.\nPer consolidare le proprie attivit\u00e0 e metterle al riparo da eventuali rovesci del mercato, l'imprenditore parmigiano trov\u00f2 un fondamentale appoggio nella Democrazia Cristiana, segnatamente nella persona di Ciriaco De Mita, di cui divenne intimo amico. Tanzi concesse infatti al politico l'uso dei mezzi di trasporto di sua propriet\u00e0 e arriv\u00f2 finanche ad aprire uno stabilimento a Nusco, paese natale del \"leader\" democristiano. Sempre su sollecitazione di De Mita appose alcuni dei suoi marchi sulle maglie dell' e nel 1982 rilev\u00f2 un pacchetto di emittenti televisive locali che organizz\u00f2 nella \"syndication\" Euro TV, allo scopo dichiarato di inserirla a pieno titolo nel consesso dell'emittenza televisiva nazionale.\nL'indebitamento di Parmalat e l'acquisizione del Parma Calcio.\nLa politica di copiose acquisizioni in rapida successione, condotte tutte a debito e non sostenute da adeguate ricapitalizzazioni, fece crescere a dismisura il passivo delle imprese di Tanzi: gi\u00e0 nel 1989 (come verr\u00e0 successivamente appurato) la Parmalat era quindi vista con sospetto dalle banche d'affari, dubbiose riguardo alla natura delle risorse su cui si fondava il gruppo. Secondo talune fonti, la voragine debitoria era cos\u00ec pesante che l'azienda poteva gi\u00e0 essere considerata tecnicamente fallita. \nLa principale voce di spesa era costituita proprio dalla televisione, che a fronte di una spesa di circa 80 milioni di euro in meno di dieci anni era rimasta poco remunerativa, con un indice d\u2019ascolto medio attorno al 3,5%. Sul finire del 1987 si cerc\u00f2 di risollevarne le sorti stringendo una partnership col gruppo Acqua Marcia di Vincenzo Romagnoli (a seguito della quale la syndication venne ridotta - alcune emittenti fuoriuscite si riorganizzarono in Italia 7 - e rinominata Odeon TV); dopo pochi mesi quest'ultimo vendette le sue quote al costruttore Edoardo Longarini. L'obiettivo dichiarato di raggiungere almeno l'8% di share nazionale rimase per\u00f2 sulla carta: Odeon infatti non era un network integrato e non trasmetteva in contemporanea su tutto il territorio italiano, a differenza della maggior concorrente Fininvest, che inoltre attir\u00f2 nella sua orbita Italia 7, garantendole raccolta pubblicitaria e produzione di alcuni programmi. Sempre nel 1987, su sollecitazione di De Mita, Tanzi tratt\u00f2 invano con Silvio Berlusconi l'acquisizione di Retequattro.\nCooper\u00f2 al dissesto della Parmalat la sistematica distrazione di risorse dalle casse sociali, poi riversate nella societ\u00e0 SATA, controllata dalla famiglia Tanzi: si calcola che tra il 1997 e il 2003 173 milioni di euro fossero stati deviati dall'azienda al patrimonio personale del patron e dei suoi congiunti. In aggiunta Parmalat accumulava debiti esorbitanti acquisendo aziende straniere (6,8 miliardi di euro nel 2003) e distribuiva ricchi dividendi a fine anno ai propri soci, ivi compresa la famiglia Tanzi, per un totale di 16 milioni di euro annui.\nSul finire del 1989 Tanzi, per consolidare le depresse casse aziendali, chiese un prestito di 120 miliardi di lire al Monte dei Paschi di Siena, tramite la merchant bank Centrofinanziaria; l'istituto toscano accett\u00f2, allargando la sottoscrizione anche ad altri soggetti e istituti di credito, imponendo tuttavia la vendita di Odeon TV (gravata da debiti per 100 miliardi di lire, che effettivamente venne di l\u00ec a poco ceduta alla Sasea di Florio Fiorini) e la restituzione dell'importo in tre anni, pena la cessione alla banca di oltre il 50% delle quote dell'azienda, che sarebbero poi state ulteriormente rivendute (su di esse vi era gi\u00e0 una manifestazione d'interesse della multinazionale Kraft Foods). L'iniezione di liquidit\u00e0 non fu tuttavia sufficiente a risolvere i problemi finanziari di Parmalat, sicch\u00e9 nel 1990 Tanzi e il suo entourage decisero di quotare l'azienda presso la Borsa di Milano; tale operazione era per\u00f2 ostacolata dalla nomea di cattiva pagatrice dell'azienda di Collecchio: quindi il finanziere Gianmario Roveraro sugger\u00ec a Tanzi di entrare a Piazza Affari mediante l'acquisizione di una societ\u00e0 gi\u00e0 quotata, che venne individuata nella Finanziaria Centronord di Giuseppe Gennari.\nNei primi anni 1990 Tanzi, uscito rafforzato dall'operazione di quotazione (nella quale il valore delle azioni era stato artificiosamente sovrastimato), estese significativamente le proprie attivit\u00e0 in settori terzi, acquisendo la propriet\u00e0 della squadra di calcio del , neopromossa in Serie A (che grazie alle risorse Parmalat conquist\u00f2 i pi\u00f9 grandi successi della sua storia), e alcuni tour operator, poi fusi nel gruppo Parmatour grazie al supporto della Banca di Roma. Entro il 2003 ambedue le societ\u00e0 gli erano costate circa 500 milioni di euro l'una, andando ad aggravare ulteriormente la situazione debitoria della struttura aziendale. \nNel 1992 Tanzi si trov\u00f2 nuovamente bisognoso di liquidit\u00e0 e contatt\u00f2 nuovamente Roveraro, che gli sugger\u00ec di effettuare un aumento di capitale di 430 miliardi di lire, di cui 215 miliardi garantiti da Tanzi stesso. La ricapitalizzazione arriv\u00f2 e l'imprenditore disse al finanziere di averli attinti dal patrimonio della moglie, salvo poi chiedere sia a lui che all'avvocato Sergio Erede e a Renato Picco (rappresentante di Eridania-Ferruzzi) di dimettersi dal consiglio di amministrazione di Parmalat, in cui rimasero solo esponenti della famiglia Tanzi e dipendenti. Come appurarono le indagini dei primi anni 2000, da quel momento il gruppo inizi\u00f2 a falsificare i bilanci.\nNel 1993, desideroso di espandersi ulteriormente a livello internazionale, Tanzi si rivolse a Chase Manhattan Corporation (antesignana di JPMorgan Chase), che introdusse Parmalat nel mercato dei bond. I risultati ottenuti dal gruppo di Collecchio furono lusinghieri (la domanda di obbligazioni Parmalat superava ampiamente l'offerta) e consentirono al patr\u00f2n, tra il 1994 e il 1996, di avviare una nuova campagna di acquisizioni estere e di tentare anche l'acquisizione dei marchi Cirio-Bertolli-De Rica dalla SME, in societ\u00e0 con Saverio Lamiranda. Quest'ultimo affare non fu realizzat\u00f2 per l'arrivo di Sergio Cragnotti, imprenditore con cui Tanzi intrattenne rapporti privilegiati, compartecipandone alcune societ\u00e0 e infine rilevando le attivit\u00e0 casearie di Cirio per 765 miliardi di lire; entrambi inoltre sedettero nel CDA di Capitalia, ebbero partecipazioni azionarie nel Mediocredito Centrale e nella Banca Mediterranea e conclusero lucrosi affari di compravendita di calciatori tra Parma e Lazio.\nIl gruppo, ormai divenuto centro di enormi interessi finanziari coinvolgenti i maggiori istituti di credito americani ed europei, era sempre pi\u00f9 in rosso: nel 1996 l'indebitamento lordo superava 1 miliardo e euro, e l'aumento di capitale di 370 miliardi di lire effettuato di l\u00ec a poco venne onorato da Calisto Tanzi grazie ai fondi ottenuti tramite un prestito dell'UBS. In aggiunta la penetrazione della Parmalat sui mercati americani si stava rivelando faticosa e anche in Italia la quota di mercato detenuta dal colosso parmigiano (ormai da tempo dominante, sfiorando talora il monopolio) si andava riducendo.\nL'associazione con Citigroup, sul finire degli anni 1990, diede per\u00f2 il via a un rilancio delle campagne di acquisizione e di emissione di bond. Le voci sulle difficolt\u00e0 dell'azienda si facevano tuttavia sempre pi\u00f9 insistenti, ma rimasero inizialmente sopite: Parmalat era infatti divenuta uno strumento nelle mani delle banche, che si servivano di essa per riscuotere i crediti presso imprenditori insolventi mediante operazioni di finanza derivata. La procedura seguita in tali casi prevedeva che Tanzi rilevasse l'azienda \"morosa\" con soldi ricavati mediante l'emissione di un bond: in tal modo l'imprenditore insolvente poteva saldare il suo debito girando i soldi pagati da Tanzi alla banca di turno, che a sua volta lucrava sulle commissioni legate a tale operazione. In tal modo il debito della societ\u00e0 insolvente passava attraverso Parmalat e, a seguito dell'emissione dei bond, al pubblico. A titolo d'esempio, tale operazione venne condotta nel 2002 sulla Ciappazzi, azienda produttrice di acque minerali, che Tanzi rilev\u00f2 per 35 miliardi di lire su sollecitazione della Banca di Roma di Cesare Geronzi (successivamente incriminato per usura in relazione a questo caso), creditrice nei confronti del proprietario Giuseppe Ciarrapico.\nIl crac della societ\u00e0 nel 2003.\nNel 2003 i continui rilanci nell\u2019emissione di obbligazioni da parte di Parmalat, che pure dichiarava di possedere grandi risorse liquide, fece sorgere diffuse perplessit\u00e0 sull\u2019effettiva solidit\u00e0 dei conti del gruppo, al punto da spingere la Consob ad avviare degli accertamenti.\nAi primi di dicembre di quell'anno, a seguito del mancato rimborso di un bond da 150 milioni di euro, si scopr\u00ec un primo ammanco di 600 milioni di euro nel patrimonio dichiarato della societ\u00e0. Tanzi a quel punto inizi\u00f2 ad ammettere alle banche creditrici l'esistenza di falsificazioni di bilancio, ma nell'immediato non fu oggetto di alcun provvedimento. Dal canto loro, i revisori dei conti di Parmalat continuarono a professare tranquillit\u00e0, avendo ricevuto dal management di Collecchio un estratto conto della Bank of America, sul quale era riportata la presenza di un deposito di 3,95 miliardi di euro intestato alla controllata Bonlat, con sede alle isole Cayman. \nIl 15 dicembre, dopo che le azioni Parmalat (sospese precauzionalmente dalle contrattazioni per tre giorni) ebbero perso il 46,8% del loro valore, con Standard &amp; Poor's che declass\u00f2 due volte i rating delle obbligazioni dell'azienda, l'intero consiglio d'amministrazione si dimise e al vertice del gruppo venne nominato il commissario Enrico Bondi, che Tanzi stesso aveva contattato nei primi giorni del mese come consulente per la ristrutturazione del gruppo, nel tentativo di ripagare il summenzionato bond.\nIl 18 dicembre Bank of America sment\u00ec l'esistenza del conto Bonlat: l'estratto conto miliardario era stato creato negli uffici Parmalat con l'ausilio di uno scanner. L'indomani la notizia divenne di dominio pubblico e accese i riflettori sul \"crac\".\nProcedimenti giudiziari.\nCon la scoperta del crac Parmalat, il 22 dicembre 2003 Tanzi venne iscritto nel registro degli indagati e arrestato cinque giorni dopo. Tornato libero il 27 settembre 2004, dopo 275 giorni trascorsi tra la prigione e gli arresti domiciliari, venne poi rinviato a giudizio con vari capi d'accusa.\nProcedimento per aggiotaggio per lo scandalo Parmalat.\nIl 18 dicembre 2008 venne condannato dal Tribunale di Milano a 10 anni di reclusione per aggiotaggio, in relazione alle vicende del crac Parmalat; successivamente, il 26 maggio 2010, la Corte d'appello di Milano conferm\u00f2 la condanna comminata in primo grado.\nIl 4 maggio 2011 la Corte di Cassazione conferm\u00f2 in via definitiva la condanna, riducendo tuttavia la pena inflitta a 8 anni e un mese di reclusione per intervenuta prescrizione del reato, limitatamente agli episodi contestati fino al 18 giugno 2003. All'indomani del passaggio in giudicato della condanna, la Guardia di Finanza arrest\u00f2 Tanzi, conducendolo nel carcere di Parma; in considerazione dell'et\u00e0 di Tanzi e di quanto previsto dalla legge ex-Cirielli, si riteneva che all'ex-cavaliere sarebbero stati concessi gli arresti domiciliari, ma in un primo momento i giudici furono di diverso avviso, ragion per cui Tanzi inizi\u00f2 a scontare in carcere la condanna inflittagli. Tuttavia dopo circa due anni, anche a seguito dell'aggravarsi delle sue condizioni di salute, a Tanzi sono stati concessi gli arresti domiciliari in ospedale.\nProcedimento per bancarotta fraudolenta.\nIl processo \"principale\", per bancarotta fraudolenta, celebrato presso il tribunale di Parma, si concluse il 9 dicembre 2010 con la condanna a 18 anni di reclusione.\nIl 23 aprile 2012 la Corte d'Appello di Bologna condann\u00f2 Tanzi alla pena di 17 anni e 10 mesi di reclusione.\nIl 7 marzo 2014 la Corte di Cassazione conferm\u00f2 sostanzialmente la sentenza d'appello, salvo lievi riduzioni di pena collegate allo scattare della prescrizione per il reato di associazione per delinquere: in particolare, per Tanzi la condanna definitiva fu dunque di 17 anni e 5 mesi di reclusione, da sommare alle ulteriori condanne subite da Tanzi per le altre vicende relative al crac Parmalat. Nello stesso giorno, Tanzi perse il fratello e fidato braccio destro Giovanni, deceduto a causa di problemi cardiaci, a sua volta sottoposto ad arresto domiciliare dal 17 febbraio 2004.\nProcedimento per il crac di Parmatour.\nIl 20 dicembre 2011 il tribunale di Parma condann\u00f2 Calisto Tanzi alla pena di 9 anni e 2 mesi di reclusione per il filone del processo relativo al crac di Parmatour, holding di tour operator del gruppo di Collecchio.\nMorte.\nDopo aver sofferto negli ultimi anni della sua vita di alcuni problemi di salute, anche cagionati dai problemi giudiziari, fu ricoverato presso l'Ospedale Maggiore di Parma a met\u00e0 dicembre 2021 a causa di una grave infezione polmonare che lo port\u00f2 alla morte il 1\u00ba gennaio 2022 all'eta di 83 anni."}
{"id": "1334126", "revid": "92723", "url": "https://it.wikipedia.org/wiki?curid=1334126", "title": "Bo\u0111ani", "text": "Bo\u0111ani (\u0411\u043e\u0452\u0430\u043d\u0438) \u00e8 un villaggio della Serbia situato nella municipalit\u00e0 di Ba\u010d nel Distretto della Ba\u010dka Meridionale, in provincia di Voivodina. La cittadina conta 1.113 abitanti (censimento del 2002).\nPopolazione.\nGruppi etnici:"}
{"id": "1334133", "revid": "1543377", "url": "https://it.wikipedia.org/wiki?curid=1334133", "title": "Abgar VII", "text": "All'epoca della campagna partica di Traiano, Abgar gli invi\u00f2 dei doni, poi gli forn\u00ec del sostegno, divenendone alleato."}
{"id": "1334134", "revid": "270833", "url": "https://it.wikipedia.org/wiki?curid=1334134", "title": "Grand Prix de Fourmies", "text": "Il Grand Prix de Fourmies \u00e8 una corsa in linea maschile di ciclismo su strada che si svolge nel territorio intorno alla citt\u00e0 di Fourmies, in Francia, ogni anno in settembre. Dal 2005 fa parte del circuito UCI Europe Tour, classe 1.HC. Nasce come corsa a tappe.\nStoria.\nViene disputata sin dal 1928 e negli ultimi anni, a partire dal 2001, ha cambiato denominazione estendendo il proprio nome in \"Gp. de Fourmies - La Voix du Nord\".\nAlbo d'oro.\n\"Aggiornato all'edizione 2021.\""}
{"id": "1334137", "revid": "289247", "url": "https://it.wikipedia.org/wiki?curid=1334137", "title": "Gp. Fourmies", "text": ""}
{"id": "1334141", "revid": "1543377", "url": "https://it.wikipedia.org/wiki?curid=1334141", "title": "NBA All-Star Weekend 2006", "text": "L'NBA All-Star Weekend 2006, svoltosi a Houston, vide la vittoria finale della Eastern Conference sulla Western Conference per 122 a 120.\nLeBron James, dei Cleveland Cavaliers, fu nominato MVP della partita. Nate Robinson, dei New York Knicks, si aggiudic\u00f2 l'NBA Slam Dunk Contest. Dirk Nowitzki, dei Dallas Mavericks vinse l'NBA Three-point Shootout.\nL'NBA Rookie Challenge venne vinto dai \"Sophomores\" (giocatori al 2\u00ba anno) sui \"Rookies\" (giocatori al 1\u00ba anno) per 106 a 96. MVP della partita fu Andre Iguodala dei Philadelphia 76ers.\nL'NBA Skills Challenge venne vinto da Dwyane Wade dei Miami Heat; mentre l'NBA Shooting Stars Competition venne vinto dai San Antonio Spurs."}
{"id": "1334150", "revid": "339392", "url": "https://it.wikipedia.org/wiki?curid=1334150", "title": "Santa Nina", "text": ""}
{"id": "1334159", "revid": "110157", "url": "https://it.wikipedia.org/wiki?curid=1334159", "title": "In with the Out Crowd", "text": "In With the Out Crowd \u00e8 un album del gruppo ska punk statunitense Less Than Jake, pubblicato il 23 maggio 2006. Durante le sessioni di studio sono state registrate sedici canzoni, delle quali ne sono state pubblicate dodici. La copertina del disco \u00e8 un collage di foto spedite dai fan e del gruppo stesso. Il primo singolo tratto dall'album \u00e8 un doppio lato A, \"Overrated (Everything Is)\"/\"A Still Life Franchise\", pubblicato nel Regno Unito l'8 maggio 2006. Il primo singolo pubblicato negli Stati Uniti, sempre un doppio lato A, \u00e8 invece \"The Rest of My Life/Don't Fall Asleep on the Subway\", uscito nei negozi il 31 agosto 2006. L'album si differenzia dai precedenti per un minore utilizzo di fiati, come fatto notare spesso dal gruppo nei concerti. Il prossimo singolo sar\u00e0 \"P.S. Shock the World\".\nLa traccia \"The Rest of My Life\" \u00e8 stata sciritta con Mark Hoppus, cantante e bassista dei +44 e precedentemente dei blink-182.\nTracce.\nEsiste anche una versione limitata con tre dischi:\nB-side.\nEsiste anche una quarta canzone attualmente inedita e dal titolo non confermato."}
{"id": "1334167", "revid": "767487", "url": "https://it.wikipedia.org/wiki?curid=1334167", "title": "Distretto di Sofia", "text": "Il distretto di Sofia (in bulgaro: \u0421\u043e\u0444\u0438\u0439\u0441\u043a\u0430 \u043e\u0431\u043b\u0430\u0441\u0442) \u00e8 uno dei 28 distretti della Bulgaria, situato nella parte sud-occidentale del paese. Il capoluogo \u00e8 Sofia, che tuttavia non ne fa parte, essendo un'autorit\u00e0 unitaria.\nIl territorio \u00e8 prevalentemente montuoso.\nComuni.\nLa provincia \u00e8 divisa in 22 comuni:"}
{"id": "1334168", "revid": "47843", "url": "https://it.wikipedia.org/wiki?curid=1334168", "title": "Radiazione del corpo nero", "text": ""}
{"id": "1334172", "revid": "436907", "url": "https://it.wikipedia.org/wiki?curid=1334172", "title": "Sound Theories", "text": "Sound Theories vol. I &amp; II \u00e8 un album del chitarrista italo americano Steve Vai. \u00c8 stato registrato con la Metropole Orchestra nei Paesi Bassi nel periodo 2004-2005. Pubblicato il 26 giugno del 2007, Sound Theories \u00e8 un doppio CD dal vivo che documenta la collaborazione tra la Metropole Orchestra e Vai.\nLe tracce del primo CD (Volume I) vedono Vai alla chitarra con l'Orchestra, che ha ricevuto complimenti da tutto il mondo da parte di artisti come Mike Keneally, Terry Bozzio, Tony Bennett, Natalie Cole, Nancy Wilson e i Yellowjackets. Ne \u00e8 nata una nuova interpretazione di pezzi sia vecchi che inediti di Vai, tra cui \"For the Love of God\", \"Liberty\", \"The Murder\" e \"The Attitude Song\".\nNel secondo CD (Volume II) l'Orchestra esegue composizioni scritte da Vai, tra cui \u201cShadows and Sparks\u201d e \u201cBledsoe Bluvd.\u201d\nVai ha dichiarato di aver voluto essere un compositore sin da quando era ragazzino e che, sebbene non avesse trovato problemi nell'approccio alla chitarra, aveva studiato composizione e notazione musicale sin da molto prima di iniziare a suonare lo strumento. Nel corso dei suoi studi musicali successivi, mai avrebbe immaginato che un'orchestra avrebbe eseguito dei suoi brani. Ritiene inoltre che sentire la propria musica eseguita \u00e8 quanto di meglio un compositore possa sperare. Questo progetto in particolare, non poteva che concepirlo come un sogno.\nTracce.\nTutte le tracce scritte da Steve Vai.\nDVD.\nAll'album si accompagna l'uscita del DVD \"Visual Sound Theories\" pubblicato da Epic/Sony il 18 settembre 2007. Il DVD contiene le esecuzioni dal vivo dei concerti del \"The Aching Hunger Tour\" con la Holland Metropole Orchestra del luglio 2005.\nPer una durata totale di oltre 2 ore, il DVD include 14 tracce con suono sia in stereo che in surround 5.1:"}
{"id": "1334174", "revid": "339392", "url": "https://it.wikipedia.org/wiki?curid=1334174", "title": "Governo USA", "text": ""}
{"id": "1334186", "revid": "62004", "url": "https://it.wikipedia.org/wiki?curid=1334186", "title": "Victor Hugo Pe\u00f1a Grisales", "text": ""}
{"id": "1334189", "revid": "256896", "url": "https://it.wikipedia.org/wiki?curid=1334189", "title": "SELM", "text": ""}
{"id": "1334190", "revid": "33751", "url": "https://it.wikipedia.org/wiki?curid=1334190", "title": "Non chiederci la parola", "text": ""}
{"id": "1334191", "revid": "729019", "url": "https://it.wikipedia.org/wiki?curid=1334191", "title": "North Somerset", "text": "Il North Somerset \u00e8 un'autorit\u00e0 unitaria del Somerset, Inghilterra, Regno Unito, con sede a Weston-super-Mare.\nNota come distretto di Woodspring prima del 1996, l'autorit\u00e0 fu creata con il Local Government Act 1972, il 1\u00ba aprile 1974 dalla fusione dei municipal borough di Weston-super-Mare col Distretto urbano di Clevedon, il Distretto urbano di Portishead, il Distretto rurale di Long Ashton e parte del Distretto rurale di Axbridge."}
{"id": "1334192", "revid": "201640", "url": "https://it.wikipedia.org/wiki?curid=1334192", "title": "Femminile", "text": "Il femminile \u00e8 un genere grammaticale, presente in molte lingue che possiedono il genere grammaticale. Esso si applica di norma agli animati di sesso femminile, ma spesso viene usato anche con inanimati.\nPer esempio, in italiano sono sostantivi femminili \"donna\" (animato femminile) e \"tovaglia\" (inanimato).\nNel caso si accosti il termine femminile al sostantivo \"voce\" si intende tipicamente un tipo di voce suadente e acuta, detta anche voce bianca. La voce femminile \u00e8 tipica delle donne e pertanto \u00e8 difficile che un uomo possa riprodurla."}
{"id": "1334195", "revid": "2149966", "url": "https://it.wikipedia.org/wiki?curid=1334195", "title": "Non chiederci la parola che squadri da ogni lato", "text": "Non chiederci la parola che squadri da ogni lato \u00e8 una poesia scritta nel 1923 da Eugenio Montale. Apre l'omonima sezione nell'opera \"Ossi di seppia\".\nCommento.\nMontale si rivolge al consueto interlocutore invitandolo a meditare sulla crisi di certezze dell'uomo contemporaneo, che spesso cade nell'inganno di poter trovare una formula risolutiva (\"la parola che squadri da ogni lato\") o una spiegazione sicura alle sue inquietudini e alle vicende della storia.\nCelebre rimase il monito finale: \"Codesto solo oggi possiamo dirti, / ci\u00f2 che \"non\" siamo, ci\u00f2 che \"non\" vogliamo\". In ultima analisi l'unica verit\u00e0 che \u00e8 data all'uomo \u00e8 la coscienza dell'impossibilit\u00e0 di avere qualche certezza, ovvero una coscienza in negativo, in un mondo indecifrabile e inconoscibile.\nSignificativa \u00e8 in tale ottica la scelta dell'autore di utilizzare i verbi al plurale, per sottolineare la condivisione di questa consapevolezza con l'intero genere umano. "}
{"id": "1334197", "revid": "1318658", "url": "https://it.wikipedia.org/wiki?curid=1334197", "title": "Nuoto ai Giochi della XXVII Olimpiade - 100 metri rana femminili", "text": "Si sono svolte 6 batterie di qualificazione. Le prime 16 atlete si sono qualificate per le semifinali.\nBatterie.\n17 settembre 2000\nSemifinali.\n17 settembre 2000\nFinale.\n18 settembre 2000"}
{"id": "1334205", "revid": "1953061", "url": "https://it.wikipedia.org/wiki?curid=1334205", "title": "Bath and North East Somerset", "text": "Bath and North East Somerset \u00e8 un distretto non metropolitano del Somerset, Inghilterra, Regno Unito, con sede a Bath. Formalmente \u00e8 anche un\u2019autorit\u00e0 unitaria essendo indipendente dal suo consiglio di contea, ma il suo inserimento nell\u2019autorit\u00e0 combinata dell\u2019Ovest dell'Inghilterra la mette in una posizione atipica.\nIl distretto nacque nel 1996 dopo l'abolizione della contea di Avon.\nCitt\u00e0 e parrocchie.\nI maggiori centri del distretto sono:\nLe parrocchie civili del distretto sono:"}
{"id": "1334206", "revid": "80117951", "url": "https://it.wikipedia.org/wiki?curid=1334206", "title": "Spazio totalmente limitato", "text": "In matematica, uno spazio metrico si definisce totalmente limitato se, fissato un raggio arbitrario, \u00e8 possibile ricoprirlo con un numero finito di palle di quel raggio. \nDefinizione.\nUno spazio metrico formula_1 si dice totalmente limitato se per ogni raggio formula_2 esiste una collezione finita di palle formula_3 tali che:\nSpazi limitati e totalmente limitati.\nLa nozione di spazio totalmente limitato \u00e8 molto simile a quella di spazio limitato, ma \u00e8 in realt\u00e0 pi\u00f9 forte: \u00e8 infatti facile dimostrare che ogni spazio totalmente limitato \u00e8 limitato. D'altro canto, esistono esempi di insiemi limitati che non sono totalmente limitati; ad esempio, considerando il piano formula_5 con la metrica discreta:\nsi ha che per qualunque raggio formula_7, occorrono infinite palle per ricoprire il piano, in quanto ogni punto dista 1 da tutti gli altri punti. Esistono tuttavia molti casi in cui le due nozioni coincidono, ad esempio uno spazio euclideo \u00e8 totalmente limitato se e solo se \u00e8 limitato.\nRelazioni con gli spazi compatti.\nUno spazio metrico \u00e8 compatto se e solo se \u00e8 completo e totalmente limitato. Questa propriet\u00e0 \u00e8 una estensione del teorema di Heine-Borel, che caratterizza gli spazi euclidei compatti. \u00c8 inoltre possibile dimostrare che uno spazio \u00e8 totalmente limitato se e solo se lo \u00e8 il suo completamento; sugli spazi euclidei questo equivale a dire che uno spazio \u00e8 limitato se e solo se lo \u00e8 la sua chiusura. Dalle due precedenti propriet\u00e0 segue che uno spazio \u00e8 totalmente limitato se e solo se il suo completamento \u00e8 compatto: quest'ultima caratterizzazione pu\u00f2 venire considerata come definizione di spazio totalmente limitato. \nEstensioni a spazi topologici.\nLa definizione sopra data pu\u00f2 essere estesa anche a spazi non dotati di una distanza, ma di una pi\u00f9 generica struttura di spazio topologico.\nUn sottoinsieme formula_8 di uno spazio vettoriale topologico o un gruppo abeliano topologico \u00e8 detto totalmente limitato se, per ogni intorno formula_9 dell'elemento neutro formula_10, esiste un ricoprimento finito formato da traslazioni di sottoinsiemi di formula_9. Definire l'intorno formula_9equivale a fissare la \"dimensione\" degli insiemi che formano il ricoprimento, \"dimensione\" che non \u00e8 alterata traslando l'insieme stesso. In simboli si pu\u00f2 scrivere:\nSe formula_14 non \u00e8 abeliano, \u00e8 possibile definire due nozioni separate di spazio totalmente limitato a sinistra o a destra, sostituendo nella definizione sopra formula_15 rispettivamente con le traslazioni sinistre e destre formula_16 e formula_17.\nInfine \u00e8 possibile estendere la definizione per qualunque struttura che possieda la definizione di compattezza e completezza, usando la caratterizzazione definita nel paragrafo precedente e definendo pertanto gli spazi totalmente limitati come spazi il cui completamento \u00e8 compatto. Se vale l'assioma della scelta, questa definizione \u00e8 anche equivalente a quella di spazio precompatto."}
{"id": "1334215", "revid": "2161976", "url": "https://it.wikipedia.org/wiki?curid=1334215", "title": "Love Is a Woman", "text": "Love Is a Woman \u00e8 il primo album di Junie Russo (nome d'arte poi trasformatosi in Giuni Russo), pubblicato nel 1975 dall'etichetta discografica BASF.\nLa riedizione in vinile dell'album, nel 2019, raggiunge la posizione #7 della classifica FIMI.\nIl disco.\nNel 1974 la BASF, propone alla Russo di incidere il suo primo 33 giri, scegliendole un nome d'arte che potesse essere accattivante anche sul mercato internazionale: nasce cos\u00ec lo pseudonimo \"Junie Russo\", per via di un legame affettivo al nome \"Junie\", nome di una giovane amica americana, morta per droga, mentre il \"Russo\", per essere un cognome assai diffuso nella terra di origine, Sicilia.\nCon questo disco, inizia il sodalizio artistico, tra l'artista e l'amica Maria Antonietta Sisini, con la quale inizia a scrivere e a comporre i testi dei suoi brani.\nTra i brani utilizzati per la promozione del disco viene scelto oltre a \"Milk of Paradise\", scritto insieme alla paroliera e giornalista Donata Giachini, anche \"Carol\", intensa dedica ad un'amica di Giuni e di Maria Antonietta morta per droga, e presentata nello storico programma \"Adesso musica\".\nIl 24 aprile 2012, a 37 anni di distanza dalla sua uscita, l'album viene stampato per la prima volta su compact disc, distribuito da Edel Music.\nLa riedizione in vinile dell'album, nel 2019, raggiunge la posizione #7 della classifica FIMI.\nAlla realizzazione dell'album, d'ispirazione anglosassone e interamente scritto in inglese, partecipano: il trombettista jazz Enrico Rava (seppur non accreditato); il tastierista e cantante inglese Mike Logan; lo scrittore Dino Cafaro; la scrittrice e paroliera Donata Giachini; il musicista Alessandro Stragliati; il pianista Giorgio Sabelli, sotto lo pseudonimo di Cabildo."}
{"id": "1334217", "revid": "287204", "url": "https://it.wikipedia.org/wiki?curid=1334217", "title": "South Somerset", "text": "Il South Somerset \u00e8 un distretto del Somerset, Inghilterra, Regno Unito, con sede a Yeovil.\nNoto come distretto di Yeovil prima del 1985, esso fu creato con il Local Government Act 1972, il 1\u00ba aprile 1974 dalla fusione dei municipal borough di Chard e Yeovil col Distretto urbano di Crewkerne, il Distretto urbano di Ilminster, il Distretto rurale di Chard, il Distretto rurale di Langport, il Distretto rurale di Wincanton e il Distretto rurale di Yeovil."}
{"id": "1334220", "revid": "76963", "url": "https://it.wikipedia.org/wiki?curid=1334220", "title": "Kamo no Ch\u014dmei", "text": "Biografia.\nKamo no Ch\u014dmei, conosciuto anche come \"Nagaakira\", nasce nel 1155, figlio secondogenito di un sacerdote shint\u014d operante presso il santuario di Shimogamo, Kamo no Nagatsugu, di cui per\u00f2, causa una lite in famiglia, non seguir\u00e0 le orme.\nAncora bambino, viene accolto in casa dalla seconda moglie del nonno paterno, e grazie all'ottima condizione economica della sua casata di appartenenza, trascorre una giovinezza decisamente agiata. All'et\u00e0 di sette anni, grazie all'intercessione della seconda moglie dell'imperatore Nij\u014d (\u4e8c\u6761\u5929\u7687, Nij\u014d-tenn\u014d), Takamatsu'in, entra a far parte dell'aristocrazia di corte, ottenendo il quinto grado inferiore.\nNel 1173 il padre muore appena trentacinquenne, lasciando la carica di \"negi\" (oratore) ad un parente, mentre nel 1176 scompare Takamatsu'in, sua \"protettrice\" a corte: Ch\u014dmei si ritrova cos\u00ec sia privo di un appoggio rispetto alla possibilit\u00e0 di intraprendere la carriera sacerdotale, sia impossibilitato a proseguire l'avanzamento di rango all'interno della corte. Decide cos\u00ec di dedicarsi completamente allo studio della musica e della poesia, affidandosi a due grandi maestri dell'epoca, il poeta Shun'e ed il musico Nakahara no Ariyasu, entrambi ricordati da Ch\u014dmei nel suo \"Mumy\u014dsh\u014d\". Grazie ai duri anni di studio, Ch\u014dmei riesce a mettersi in mostra completando la raccolta di versi \"Kamo no Nagaakirash\u016b\" nel 1181 e vedendo selezionato un suo waka per il Senzai Wakash\u016b (\u5343\u8f09\u548c\u6b4c\u96c6, \"Collezione dei millenni\"), l'antologia commissionata nel 1183 dall'imperatore Go-Shirakawa (\u5f8c\u767d\u6cb3\u5929\u7687, Go-Shirakawa-tenn\u014d) e completata nel 1187 da Fujiwara no Shunzei.\nDopo il divorzio dalla moglie e la perdita dei privilegi economici connessi al suo matrimonio, si ritira a vivere in una capanna lungo il fiume Kamo, continuando a dedicarsi alla poesia e ritagliandosi un posto tra i poeti di spicco del periodo. Nel 1201 entra a far parte, in qualit\u00e0 di \"censore\" e non di \"selettore\", dello \"Wakadokoro\" (Ufficio della poesia di corte) voluto dall\"'ex\" imperatore Go-Toba ((\u5f8c\u9ce5\u7fbd\u5929\u7687, Go-Toba-tenn\u014d) per compilare una nuova antologia di \"waka\" capace di raggiungere il livello poetico del Kokin Wakash\u016b (\u53e4\u4eca\u548c\u6b4c\u96c6): il progetto sfocer\u00e0 nel 1205 nel Shinkokinsh\u016b (\u65b0\u53e4\u4eca\u96c6).\nDeluso dalla mancata nomina a \"negi\" del santuario \"Tadasu\", Ch\u014dmei decide di ritirarsi definitivamente dal mondo e prende i voti: si stabilisce dapprima ad \"\u014chara\", nei pressi di Kyoto, zona abitata da molti eremiti e santoni; successivamente, nel 1208, si trasferisce a Toyama, ultima sua dimora, dove scrive tra il 1209 e il 1212 il Mumy\u014dsh\u014d (\u7121\u540d\u6284) e lo H\u014dj\u014dki (\u65b9\u4e08\u8a18).\nMuore nel 1216.\nIl suo nome \u00e8 incluso nella raccolta dei Trentasei nuovi immortali della poesia.\nPensiero.\nL'uomo che avrebbe voluto integrarsi con la societ\u00e0 aristocratica, ma che non c'era riuscito, guarda con acuti giudizi alla societ\u00e0 di Ky\u014dto e al mondo dello waka, e questa sua sensibilit\u00e0 scaturisce dalle sue opere. Il crollo del vecchio regime significa per lui la scoperta di un nuovo modo di vivere attraverso il romitaggio e il buddhismo. Proprio questa scoperta gli offre il distacco necessario per osservare le cose in modo impersonale.\nKamo no Ch\u014dmei non \u00e8 del tutto integrato nella dottrina di H\u014dnen: la capisce, ma continua a comporre waka e a fare musica nonostante si disprezzi per ci\u00f2. Il suo punto di vista su questi due argomenti, che, in quanto atteggiamenti laici egli considera senza alcun rapporto col buddhismo, \u00e8 esposto nel Mumy\u014dsh\u014d (opera composta di ottanta paragrafi di diversa lunghezza, indipendenti uno dall'altro, stesi alla rinfusa, dove discute di poesia e di aneddoti riferiti a poeti del passato e del presente).\nIl contrasto tra questo lavoro e la chiara struttura dello H\u014dj\u014dki sottolinea ancor di pi\u00f9 la dipendenza di quest'ultimo dal Chiteiki. Nella stesura del Mumy\u014dsh\u014d, Ch\u014dmei non utilizza come modello nessuna opera precedente, ma scrive solo di cose che conosce bene. Questo lo porta a non prestare attenzione alla struttura generale dell'opera, bens\u00ec ad ogni paragrafo visto come parte del tutto."}
{"id": "1334223", "revid": "287204", "url": "https://it.wikipedia.org/wiki?curid=1334223", "title": "Taunton Deane", "text": "Taunton Deane \u00e8 un Borough del Somerset, Inghilterra, Regno Unito, con sede a Taunton.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Taunton col Distretto urbano di Wellington, il Distretto rurale di Taunton e il Distretto rurale di Wellington."}
{"id": "1334232", "revid": "253269", "url": "https://it.wikipedia.org/wiki?curid=1334232", "title": "Branscombe Richmond", "text": "Biografia.\nFiglio di Leo C. Richmond, attore e stuntman originario di Tahiti (recit\u00f2 con Marlon Brando ne \"Gli ammutinati del Bounty\"), ha origini francesi, tahitiane, inglesi, hawaiiane, spagnole e Aleuti.\nCarriera.\nTra i suoi ruoli pi\u00f9 importanti quello di Klingon nel film \"\" e il cacciatore di taglie Bobby Sixkiller nella serie televisiva \"Renegade\".\n\u00c8 il portavoce nazionale della Indian Motorcycles; \u00e8 anche cantante in un gruppo chiamato \"The Renegade Posse\"."}
{"id": "1334235", "revid": "889336", "url": "https://it.wikipedia.org/wiki?curid=1334235", "title": "Simone Osygus", "text": "Specializzata nello stile libero ha vinto due medaglie di bronzo nelle staffette 4x100m sl alle Olimpiadi di Barcellona 1992 e di Atlanta 1996."}
{"id": "1334236", "revid": "729019", "url": "https://it.wikipedia.org/wiki?curid=1334236", "title": "West Somerset", "text": "Il West Somerset \u00e8 un distretto del Somerset, Inghilterra, Regno Unito, con sede a Williton.\nNoto come distretto di Yeovil prima del 1985, esso fu creato con il Local Government Act 1972, il 1\u00ba aprile 1974 dalla fusione del Distretto urbano di Minehead col Distretto urbano di Watchet, il Distretto rurale di Dulverton e il Distretto rurale di Williton."}
{"id": "1334237", "revid": "22414", "url": "https://it.wikipedia.org/wiki?curid=1334237", "title": "Bosco Maltese", "text": ""}
{"id": "1334244", "revid": "767487", "url": "https://it.wikipedia.org/wiki?curid=1334244", "title": "A1 (gruppo musicale)", "text": "Gli a1 sono una boy band britannica il cui primo singolo, \"Be The First To Believe\", \u00e8 uscito nel 1999. La formazione era composta da Mark Read, Paul Marazzi, Ben Adams e Christian Ingebrigtsen (originario della Norvegia). A partire dal 2009, Marazzi ha abbandonato il complesso per poi rientrare nel 2017.\nHanno riscosso parecchio successo nell'autunno del 2000 grazie ai singoli \"Take on Me\", cover degli a-ha, e \"Same Old Brand New You\".\nBiografia.\nGli esordi.\nLa band era stata creata dal manager Tim Byrne, creatore anche degli STEPS. La caratteristica pi\u00f9 reclamizzata del gruppo consisteva nel fatto che essi producevano e suonavano da soli gran parte dei propri pezzi, visto che tre componenti su quattro del complesso suonavano un proprio strumento.\nHanno debuttato nel 1999 con il disco \"Here We Come\", pubblicato per l'etichetta discografica Sony BMG e promosso dai singoli \"Be the First to Believe\", \"Summertime of Our Lives\", \"Everytime\", \"Ready or Not\" e \"Like a Rose\". Il disco riscosse un discreto successo, piazzandosi al ventesimo posto della classifica britannica e al quarto di quella norvegese, riscuotendo consensi anche con i singoli brani, tutti entrati tra le prime dieci posizioni della classifica britannica.\nIl successo.\nHanno raggiunto il culmine del loro successo nell'autunno del 2000, con la pubblicazione di \"Take on Me\", cover dell'omonimo noto brano degli a-ha che ha raggiunto la vetta della classifiche del Regno Unito e della Norvegia, riscuotendo successo anche in altri paesi europei, ottenendo anche lo \"smash hits award\" per il miglior videoclip. Supportato anche dal successo del secondo singolo \"Same Old Brand New You\", che ha bissato le prime posizioni in Regno Unito e Norvegia e il successo europeo del precedente, \u00e8 stato pubblicato il loro secondo disco, \"The A List\", che ha ottenuto il quattordicesimo posto della classifica britannica e il quarto nella norvegese, entrando anche in quella danese. La promozione dell'album \u00e8 terminata nel 2001 con l'uscita del singolo \"No More\". Nello stesso anno, il gruppo si \u00e8 aggiudicato il BRIT Awards come \"British breakthrough act\" e ha eseguito una tourn\u00e9e in Asia; la tappa indonesiana di questo tour, a Giacarta, \u00e8 apparsa sulle pagine di cronaca nera a causa della morte di quattro ragazzine, rimaste uccise nella ressa di persone che assistevano all'evento.\nIl terzo disco e lo scioglimento.\nNel maggio 2002 \u00e8 stato pubblicato il loro terzo album, intitolato \"Make It Good\", uscito sempre per la Sony BMG e anticipato dal singolo \"Caught in the Middle\". Da questo disco, dalle sonorit\u00e0 pi\u00f9 mature dei precedenti, \u00e8 stato estratto anche un secondo singolo, anch'esso intitolato \"Make It Good\".\nIl disco ha riscosso gli stessi buoni risultati di vendita dei precedenti. \u00c8 stato tuttavia l'ultimo disco prima dello scioglimento del gruppo, avvenuto sempre nel 2002. L'8 ottobre di quell'anno, Paul Marazzi ha infatti lasciato il gruppo per motivi personali, sancendo la definitiva scissione del gruppo.\nNel 2004, due anni dopo il loro scioglimento, la Sony BMG ha pubblicato nella sola Asia la raccolta \"The Best of a1\", contenente registrazioni live inedite, i loro brani pubblicati come singoli e due inediti.\nDurante questo lasso di tempo, durante il quale il gruppo \u00e8 risultato inattivo, uno dei loro componenti, Ben Adams, ha esordito come solista pubblicando il singolo \"Sorry\", che ha raggiunto il diciottesimo posto nella classifica britannica nel giugno 2005. Un altro di loro, Christian, \u00e8 divenuto molto popolare nel suo paese originario, mentre Mark ha messo a disposizione le sue doti di autore scrivendo brani per altri artisti.\nLa reunion e il nuovo album.\nIl 2009 \u00e8 stato l'anno della riformazione del gruppo, tornato insieme senza Paul Marazzi. Nello stesso anno \u00e8 stata pubblicata una seconda raccolta, intitolata \"A1 Greatest Hits\", accompagnata dal singolo \"Take You Home\", brano di successo in Norvegia. Esclusivamente in Norvegia \u00e8 stato pubblicato il loro quarto album di inediti, uscito nel 2010 e intitolato \"Waiting for Delight\", che ha riportato il gruppo al quinto posto della classifica locale degli album. Questo nuovo lavoro di inediti, uscito a otto anni di distanza dall'ultimo, \u00e8 stato promosso dai singoli \"Don't Wanna Lose You Again\" e \"In Love and I Hate It\"."}
{"id": "1334246", "revid": "287204", "url": "https://it.wikipedia.org/wiki?curid=1334246", "title": "Viva", "text": ""}
{"id": "1334247", "revid": "827882", "url": "https://it.wikipedia.org/wiki?curid=1334247", "title": "Sedgemoor", "text": "Sedgemoor \u00e8 un distretto del Somerset, Inghilterra, Regno Unito, con sede a Bridgwater.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Bridgwater col Distretto urbano di Burnham-on-Sea, il Distretto rurale di Bridgwater e parte del Distretto rurale di Axbridge."}
{"id": "1334249", "revid": "123640266", "url": "https://it.wikipedia.org/wiki?curid=1334249", "title": "Poggio Umbricchio", "text": "Poggio Umbricchio (\"Lu Puj\" in dialetto teramano) \u00e8 una frazione del comune di Crognaleto, in provincia di Teramo.\nIl paese \u00e8 abbarbicato su uno sperone di roccia a forte declivio, nel territorio dei Monti della Laga, sul versante sinistro del Vomano.\nSi raggiunge per mezzo di una strada in salita che si dirama dalla Statale 80 del Gran Sasso d'Italia (la vecchia strada L'Aquila-Teramo recentemente ribattezzata Strada maestra del Parco).\nSituato in un'area di media montagna a circa 700 m s.l.m., confina con le frazioni di Santa Croce e Altavilla.\nStoria.\nSede di un precedente insediamento romano, testimoniato dai resti rinvenuti, l'abitato \u00e8 attestato dal 1239 come \"Podio Ymbreccle\". Fu feudo degli Acquaviva, dei Valignani, dei Cantelmo e degli Orsini, dei signori di Poggio Ramonte nel XV secolo e dal 1506 dei Castiglione di Penne, che dal 1710 ebbero il titolo di marchesi di Poggio Umbricchio. Fu quindi comune autonomo tra il 1806 e il 1813.\nNumerosi sono i nomi con i quali Poggio Umbricchio \u00e8 stato citato nei documenti storici: Podio de Ymbreccle, Podium de Umbreo, Umbreco, Podii Unbriculis, Podio, Podium Rimbrochi, Podii Moreschi, Poyo Ombrecchio, Podio Umbricoli, Poyo d'Umbricchio.\nA partire dall'11 giugno 1356 Poggio Umbricchio fu legato fraternamente alla neo repubblica di Senarica, la pi\u00f9 piccola del mondo, che mantenne per oltre quattro secoli la sua indipendenza (dal 1356 al 1797).\nIl 2 aprile 1799, un gruppo di briganti uccide don Giovanni Cesarini parroco di Poggio Umbricchio nativo di \u201cVilla Macchia Umana\u201d (Macchia Vomano), e suo nipote Berardo, medico.\nNel 1804, vi risultano 251 abitanti, come indicato sul Dizionario di Luigi Ercole.\nNel 1813 il paese entra a far parte del comune di Crognaleto.\nIl paese, arrivato a contare circa 700 abitanti nel Secondo dopoguerra, seguendo le sorti di molte localit\u00e0 di montagna, ha subito dagli anni cinquanta ad oggi un progressivo spopolamento, arrivando negli ultimi anni ad essere quasi disabitato, soprattutto nei mesi invernali.\nChiesa di Santa Maria Lauretana.\nLa chiesa, sita all'interno del paese, \u00e8 ad unica navata e con tetto a capanna. All'interno si conserva un cippo miliare romano di et\u00e0 imperiale (con scolpito in numero progressivo CIIII) che fa da base all'acquasantiera, a testimonianza della presenza di una strada romana, probabilmente la via Caecilia (numerose sono le prove della presenza di costruzioni romane e sulla relativa viabilit\u00e0 nel territorio circostante).\nIl soffitto a cassettoni \u00e8 datato 1664. Vi sono ben 4 altari dorati, un quinto venne distrutto da un incendio. Dietro l'altare affreschi del Cinquecento e del Seicento."}
{"id": "1334259", "revid": "184755", "url": "https://it.wikipedia.org/wiki?curid=1334259", "title": "Mendip", "text": "Mendip \u00e8 un distretto del Somerset, Inghilterra, Regno Unito, con sede a Shepton Mallet.\nIl distretto fu creato con il Local Government Act 1972, il 1\u00ba aprile 1974 dalla fusione dei municipal borough di Glastonbury e Wells col Distretto urbano di Frome, il Distretto urbano di Shepton Mallet, il Distretto urbano di Street, il Distretto rurale di Frome, il Distretto rurale di Shepton Mallet, il Distretto rurale di Wells e parte dei distretti rurali di Axbridge e Clutton."}
{"id": "1334260", "revid": "1610933", "url": "https://it.wikipedia.org/wiki?curid=1334260", "title": "Talpa marsupiale del sud", "text": ""}
{"id": "1334262", "revid": "1222", "url": "https://it.wikipedia.org/wiki?curid=1334262", "title": "Psammoryctes typhlops", "text": ""}
{"id": "1334278", "revid": "94902", "url": "https://it.wikipedia.org/wiki?curid=1334278", "title": "Mauro de Mauro", "text": ""}
{"id": "1334279", "revid": "1573940", "url": "https://it.wikipedia.org/wiki?curid=1334279", "title": "Liu Chengyou", "text": "Importante esponente dello stile Yingzhaoquan. Nipote di Liu Shijun.\nStudi\u00f2 anche con Liu Dekuan, Yang Yishang e Pong Xianzhou.\nOriginario del villaggio Guzhuang nel distretto di Xiongxian nella provincia di Hebei.\nTra i suoi allievi spiccarono Li Qiwen (\u5289\u555f\u6587, suo figlio), Chen Zizheng (\u9673\u5b50\u6b63, suo nipote) e Zhang Zhanwen."}
{"id": "1334289", "revid": "1573940", "url": "https://it.wikipedia.org/wiki?curid=1334289", "title": "Lamiinae", "text": "I Lamiinae , sono una sottofamiglia di coleotteri cerambicidi, la pi\u00f9 vasta delle sottofamiglie comprendendo da sola oltre la met\u00e0 di tutte le specie mondiali di cerambicidi.\nMorfologia.\nAdulto.\nSolitamente facile da riconoscere tra gli altri cerambicidi per l'apparato masticatore ipognato (con le mandibole rivolte verso il basso), i Lamiinae presentano tuttavia alcune trib\u00f9 tropicali che si discostano da questo aspetto, risultando cos\u00ec di difficile identificazione.\nL'elemento diagnostico che permettere di riconoscere i rappresentanti di questa sottofamiglia sono invece i palpi mascellari di forma ovale (appuntiti all'estremit\u00e0), invece che triangolare (allargata all'estremit\u00e0), come in tutti i Cerambycoidea.\nAltri elementi diagnostici tipici pressoch\u00e9 dei soli Lamiinae, sono i solchi sulle mesotibie (per la pulizia delle antenne) e la carena sullo scapo.\nNinfa.\nLa ninfa dei Lamiinae, completamente bianca e ricoperta da una delicata cuticola, pu\u00f2 essere facilmente distinta da quella degli altri cerambicidi per il fatto di presentare un capo largo e a lati paralleli.\nAli e zampe sono ripiegate in avanti, come nelle altre sottofamiglie.\nLe antenne, se molto lunghe, girano pi\u00f9 volte attorno al corpo (Acanthocinini), oppure vengono tipicamente avvolte a spirale (Lamiini, Batocerini).\nLarva.\nLe larve presentano anch'esse caratteristiche particolari, come la testa allungata e la mancanza di zampe che si rincontra nella quasi totalit\u00e0 delle specie.\nBiologia.\nAdulto.\nGli adulti delle forme tropicali sono perlopi\u00f9 notturni, mentre sono diurne la maggioranza delle specie europee.\nGli adulti frequentano generalmente il tronco, i rami, o gli steli delle piante ospiti, ma raramente si trovano sui fiori. Le specie che si sviluppano nelle radici (e in generale quelle attere, come i Dorcadiini) possono essere rinvenute al suolo.\nLarva.\nI Lamiinae comprendono forme che si sono adattate a nutrirsi di tutti i tipi vegetali esistenti, sia conifere che latifoglie.\nLa maggior parte sono tipicamente xilofaghe, attaccando il tronco (\"Anoplophora\") o i rami (\"Saperda\", \"Oberea\", \"Tetrops\") di alberi viventi, deperiti (\"Mesosa\"), o gi\u00e0 morti, sia secchi (\"Niphona\", \"Stenidea\") che marcescenti (\"Acanthocinus\", \"Monochamus\", \"Morimus\").\nAltre specie si sono adattate ad attaccare piante erbacee, nutrendosi del fusto dall'interno (\"Agapanthia\", \"Phytoecia\") e dell'apparato radicale dall'esterno (\"Dorcadion\", \"Neodorcadion\").\nDistribuzione.\nI Lamiinae sono i diffusi in tutti i continenti, con particolare abbondanza nelle regioni tropicali, dove risiedono le specie pi\u00f9 grandi della sottofamiglia, come quelle appartenenti ai generi \"Batocera\" e \"Rosenbergia\" della trib\u00f9 dei Batocerini.\nSistematica.\nLa sottofamiglia dei Lamiinae \u00e8 suddivisa in numerose trib\u00f9, i cui limiti appaiono difficili e controversi da stabilire, a causa della notevole omogeneit\u00e0 della maggior parte delle specie e del loro enorme numero.\nL'entomologo tedesco Stephan von Breuning revision\u00f2 e descrisse la maggior parte dei Lamiinae, ma la sua sistematica, basata spesso su caratteri specializzati, ha portato a costruire gruppi filogeneticamente artificiosi e spesso contraddittori. La sistematica di alcune (grandi) trib\u00f9 rimane pertanto ancora da chiarire.\nVengono qui riportate solo le trib\u00f9 presenti in Italia:"}
{"id": "1334291", "revid": "827882", "url": "https://it.wikipedia.org/wiki?curid=1334291", "title": "South Gloucestershire", "text": "Il South Gloucestershire \u00e8 un'autorit\u00e0 unitaria e un distretto del Gloucestershire, in Inghilterra.\nGeografia fisica.\nIl fiume Severn segna il confine nord-occidentale della zona con una vasta pianura, mentre il confine orientale \u00e8 segnato dalle colline del Cotswolds. Nella parte centrale si trova il fiume Frome. La parte pi\u00f9 a sud \u00e8 formata da sobborghi di Bristol, mentre le aree a nord sono occupate da villaggi rurali. Alcuni borghi sono stati sviluppati, come la nuova cittadina di Bradley Stoke.\nConfina con i distretti di Cotswold e Stroud a nord, con la contea del Wiltshire a est, con la citt\u00e0 di Bristol e con il distretto di Bath and North East Somerset della contea di Somerset a sud, mentre a ovest \u00e8 bagnato dal fiume Severn.\nStoria.\nSouth Gloucestershire fu istituito nel 1950 come collegio elettorale del parlamento. Quando la contea di Avon \u00e8 stata abolita nel 1996, i distretti di South Gloucestershire, Kingswood e Northavon si unirono per formare una nuova autorit\u00e0 unitaria.\nSociet\u00e0.\nNel censimento del 2001 la popolazione era di 245.641 abitanti. Nel censimento del 2011 era aumentata a 262.767 abitanti.\nSecondo le stime, il 97,6% della popolazione \u00e8 stato descritto come bianco, lo 0,8% come misto, lo 0,7% come asiatico, lo 0,4% come nero e lo 0,5% come cinese o altro.\nGran parte della popolazione si trova nei sobborghi di Bristol, anche se ci sono grandi centri urbani nella zona di Yate, come Winterbourne, Thornbury e Frampton Cotterell.\nCultura.\nIstruzione.\nNel South Gloucestershire sono presenti 99 scuole primarie, 16 scuole secondarie e 16 centri post-istruzione. Vi \u00e8 anche l'universit\u00e0 del West England.\nNel 2005, l'allora Cancelliere dello Scacchiere Gordon Brown ha riconosciuto i legami con la scienza e la tecnologia della citt\u00e0 di Bristol, finanziando \u00a3 300.000.000 per un parco scientifico previsto a Emerson Green e \u00a319.300.000 per la costruzione di nuovi edifici della Winterbourne International Academy.\nInfrastrutture e trasporti.\nIl territorio del South Gloucestershire \u00e8 il punto in cui si incontrano le autostrade M4 ed M5. Altre vie principali sono la M32, la M48, la M49 e le strade A38 e A4174.\nL'area ha anche importanti collegamenti con la rete ferroviaria che, dal Bristol Parkway railway station, arriva alle citt\u00e0 di Londra e Birmingham.\nEconomia.\nLa maggior parte dei lavoratori sono parte della pubblica amministrazione, oltre 16.500 persone lavorano per l'autorit\u00e0 locale, per il ministero della difesa o per il Comando di Supporto Navale.\nLe principali aziende sono Airbus, AXA, Hewlett-Packard, Rolls-Royce plc e Royal Mail. I centri commerciali principali sono l\"'Aztec West\" e il \"The Mall Cribbs Causeway\".\nDa notare anche il pendolarismo verso le citt\u00e0 di Bristol, Bath, Gloucester e Cheltenham.\nPrincipali paesi.\nDi seguito i principali paesi con la loro popolazione:"}
{"id": "1334292", "revid": "1611759", "url": "https://it.wikipedia.org/wiki?curid=1334292", "title": "Ashley Montagu", "text": "Si pu\u00f2 definire un antropologo ed un umanista che ha reso popolari temi quali la razza ed il sesso, nonch\u00e9 la loro relazione con la politica, la cultura, lo sviluppo storico.\n\u00c8 stato responsabile del progetto di studio dell'UNESCO \"Il problema della razza\" (\"The Race Question\"). Nel suo famoso libro \"Growing Young\" salutato con entusiasmo da Stephen Jay Gould sviluppa l'ipotesi di una neotenia umana.\nBiografia.\nSecondo una intervista di Leonard Lieberman, Andrew Lyons e Hariet Lyons sulla rivista \"Current Anthropology\" Ashley Montagu \u00e8 nato nel quartiere East End di Londra da genitori israeliani col nome di Israel Ehremberg. In seguito cambi\u00f2 il suo nome in \"Montague Francis Ashley-Montagu\", nome divenuto poi \"Ashley Montagu\" dopo il suo arrivo negli Stati Uniti. Svilupp\u00f2 subito un forte interesse per l'anatomia e fin da ragazzo fu benvoluto da Arthur Keith con cui strinse un sodalizio che dur\u00f2 tutta la vita. Nel 1922 all'et\u00e0 di 17 anni entr\u00f2 allo University College di Londra dove riceve una laurea in psicologia dopo aver studiato con Karl Pearson e Charles Spearman ed aver seguito corsi di antropologia con Grafton Elliot Smith e Charles Gabriel Seligman. Studi\u00f2 pure alla London School of Economics dove fu uno dei primi studenti di Bronis\u0142aw Malinowski. Nel 1937 consegu\u00ec il dottorato in antropologia alla Columbia University, dove realizz\u00f2 lavori di ricerca conclusi con una dissertazione del 1938 dal titolo \"Venire al mondo tra gli aborigeni australiani: uno studio delle credenze sulla procreazione delle trib\u00f9 native dell'Australia\" (\"Coming into being among the Australian Aborigines: A study of the procreative beliefs of the native tribes of Australia\") diretti da Franz Boas e Ruth Benedict.\nInsegn\u00f2 anatomia in varie scuole degli Stati Uniti prima di diventare professore di antropologia alla universit\u00e0 Rutgers dal 1949 al 1955. Negli anni cinquanta Montagu produsse una serie di lavori cha affrontavano la questione della validit\u00e0 del concetto di razza da un punto di vista biologico, psicologico, culturale, tra cui il suo famoso \"La Razza. Analisi di un mito\" (\"Man's Most Dangerous Myth: The Fallacy of Race\", letteralmente \"Il pi\u00f9 pericoloso tra i miti umani: l'errata credenza nella razza\"), contribuendo anche alla successiva risoluzione UNESCO sulla questione della razza (1978). La sua argomentazione prendeva di mira in modo particolare e si opponeva al lavoro di Carleton Coon. Nel 1952 con William Vogt inaugur\u00f2 le \"Alfred Korzybski Memorial Lectures\".\nSi ritir\u00f2 dalla carriera accademica nel 1955 per andare a Princeton, nel New Jersey per continuare la sua divulgazione scientifica e i suoi interventi pubblici sui media. Divenne ospite fisso e molto popolare della trasmissione \"Tonight Show\" di Johnny Carson. Partecipa anche alla trasmissione \"The Donahue Show\" e scrive sui giornali \"The Ladies Home Journal\" e \"The Saturday Review\". Ci\u00f2 gli permise di divulgare al grande pubblico i suoi numerosi studi, gi\u00e0 pubblicati, sulla significativa relazione tra la madre ed il figlio appena nato. L'effetto umanizzante del contatto fisico fu la linea guida degli studi sulle scimmie in cattivit\u00e0 e sulla violenza patologica degli adulti umani soggetto del suo documentario Time-Life dal titolo \"Rock A Bye Baby\" (1970). Pi\u00f9 tardi, Montagu si oppose attivamente alle mutilazioni e alle modifiche genitali sui minori. Nel 1994 James Prescott scrisse e titol\u00f2 in suo onore la \"Ashley Montagu Resolution\", una petizione firmata da molte personalit\u00e0, oltre ad Ashley Montagu, alla Corte Mondiale di Giustizia per porre termine alla mutilazione genitale dei bambini nel mondo.\nMontagu insegn\u00f2 alle Universit\u00e0 di Harvard, alla Rutgers (dove ebbe la segreteria del Dipartimento di Antropologia), a Princeton, alla University of California, alla New York University. Scrisse oltre 60 libri.\nOpere.\nMontagu scrisse la prefazione e la bibliografia dell'edizione del 1955 (ristampata nel 2005) di \"Il mutuo appoggio\" (1902) (ISBN 88-7641-301-4) del fondatore del comunismo anarchico, P\u00ebtr Alekseevi\u010d Kropotkin, e nel 1956, l'edizione di , una critica del fondamentale \"A Study of History\" di Arnold J. Toynbee.\n\u00c8 coautore con Floyd Matson di \"The Human Connection\" e di \"The Dehumanization of Man\". \u00c8 inoltre sceneggiatore e regista del film \"One World or None\", descritto come uno dei migliori documentari mai fatti."}
{"id": "1334300", "revid": "1543377", "url": "https://it.wikipedia.org/wiki?curid=1334300", "title": "Bakal", "text": "Bakal (in lingua russa \u0411\u0430\u043a\u0430\u043b) \u00e8 una citt\u00e0 dell'Oblast' di \u010celjabinsk, in Russia; sorge a 264 chilometri di distanza dal capoluogo \u010celjabinsk, sulla ferrovia \u010celjabinsk-Ufa.\nBakal fu fondata nel 1757; ricevette lo \"status\" di citt\u00e0 il 25 ottobre del 1951."}
{"id": "1334302", "revid": "1598666", "url": "https://it.wikipedia.org/wiki?curid=1334302", "title": "Tewkesbury (borough)", "text": "Tewkesbury \u00e8 un borough del Gloucestershire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Tewkesbury col Distretto rurale di Cheltenham e parte del Distretto rurale di Gloucester."}
{"id": "1334303", "revid": "729019", "url": "https://it.wikipedia.org/wiki?curid=1334303", "title": "Famiglia genica", "text": "Una famiglia genica \u00e8 un gruppo di geni che mostrano una certa similarit\u00e0 di sequenza di DNA e derivano tutti da un gene ancestrale comune. \nL'evento biologico che sta alla base delle famiglie geniche \u00e8 la duplicazione genica seguita da fenomeni di divergenza.\nTra queste famiglie quella pi\u00f9 studiata \u00e8 quella delle globine, i cui geni codificano per le catene polipeptidiche delle emoglobine fetali ed adulte."}
{"id": "1334305", "revid": "1610933", "url": "https://it.wikipedia.org/wiki?curid=1334305", "title": "Hutia di Porto Rico", "text": ""}
{"id": "1334310", "revid": "1318658", "url": "https://it.wikipedia.org/wiki?curid=1334310", "title": "Sunbelt", "text": "La Sunbelt (dall'inglese \"cintura solare\"), o Banana d'oro, \u00e8 una regione economica dell'Europa meridionale. La locuzione allude sia alla sua forma, sia al fatto che le aree coinvolte siano mediterranee.\nTale termine viene applicato sul modello dell'americano \"Sun Belt\", ovverosia un'espressione che, spesso con connotazione spregiativa, designa il meridione degli Stati Uniti d'America. \nIl vertice meridionale della Sunbelt \u00e8 Cartagena, in Spagna, mentre quello settentrionale \u00e8 la citt\u00e0 di Milano. I maggiori agglomerati compresi nella Sunbelt, oltre ai due vertici, sono Barcellona, Marsiglia e Genova, citt\u00e0 che devono gran parte della loro ricchezza alle attivit\u00e0 portuali e cantieristiche.\nL'individuazione di questa regione economica ha valore esclusivamente statistico e serve a sottolineare la continuit\u00e0 economica che sussiste tra le coste mediterranee della Spagna settentrionale, tutta la Catalogna, la Francia del Sud e l'Italia nord-occidentale. Queste aree costituiscono effettivamente il fulcro dell'economia mediterranea, visto il buon grado di industrializzazione da esse raggiunto. "}
{"id": "1334312", "revid": "287204", "url": "https://it.wikipedia.org/wiki?curid=1334312", "title": "Grottasongr", "text": ""}
{"id": "1334313", "revid": "729019", "url": "https://it.wikipedia.org/wiki?curid=1334313", "title": "Cotswold (distretto)", "text": "Cotswold \u00e8 un distretto del Gloucestershire, Inghilterra, Regno Unito, con sede a Cirencester.\nIl distretto fu creato con il Local Government Act 1972, il 1\u00ba aprile 1974 dalla fusione dei municipal borough di Blandford Forum e Shaftesbury col Distretto urbano di Cirencester, il Distretto rurale di Cirencester, il Distretto rurale di North Cotswold, il Distretto rurale di Northleach e il Distretto rurale di Tetbury."}
{"id": "1334314", "revid": "1442080", "url": "https://it.wikipedia.org/wiki?curid=1334314", "title": "H\u014dj\u014dki", "text": "H\u014dj\u014dki (\u65b9\u4e08\u8a18) (lett. Ricordi di un j\u014d quadrato; \"Ricordi della mia capanna\" o \"Ricordi di un eremo\"), opera di Kamo no Ch\u014dmei, scritta nel 1212.\nTrama.\nL'opera \u00e8 basata sul Chiteiki di Yoshishige no Yasutane, scritto in cinese nel 982. Ch\u014dmei amplia il testo originale riportando delle osservazioni supplementari tratte dalla propria esperienza personale. Inizia con il descrivere la desolazione e le rovine della capitale, quindi tratta della crudelt\u00e0 del cielo, della terra e del cuore umano, per poi esaltare le gioie della vita in solitudine, sfociando in un dubbio finale. A sessant'anni compiuti, avendo cantato le lodi della vita eremitica di sua scelta (ormai da cinque anni), non legata ad alcun luogo o tempo, l'autore invita il lettore a trascendere non solo la vita mondana, ma l'eremitaggio stesso. \nLo H\u014dj\u014dki non risulta una trasposizione del Chiteiki, anche se ne mantiene intatta la struttura, la semplicit\u00e0 dello stile ed il sapore. Lo H\u014dj\u014dki \u00e8 pi\u00f9 accurato nella descrizione delle immense rovine, dei terremoti e delle epidemie, e registra in modo pi\u00f9 realistico del Chiteiki le desolanti scene delle strade di Ky\u014dto. Tutto ci\u00f2 evidenzia la diversit\u00e0 della cultura aristocratica al massimo del suo splendore e nel momento della decadenza. Inoltre, nello H\u014dj\u014dki, il sentimento religioso fa da sfondo alle gioie della vita solitaria, portando l'autore a porre in dubbio il valore della vita eremitica, per quanto abbia gi\u00e0 stabilito la sua superiorit\u00e0 rispetto alla vita di certezze mondane. Oltre qualsiasi gioia, ma anche oltre il sentimento religioso, di fronte al prospetto sereno di una morte imminente, emerge un invito sottile all'approfondimento della consapevolezza della natura umana.\nIl tenore generale dell'opera affiora gi\u00e0 nei primi versi, emblematici della riflessione sulla \"impermanenza\" (\u7121\u5e38mujou) delle cose, ossia sul loro dipendere essenzialmente dall'intelletto (\u672c\u5fc3honshin), rispetto al quale ogni cosa rimane trasparente, o \"vuota\" (\u7a7akuu) di opacit\u00e0/ostacoli, e quindi aperta al dubbio radicale/filosofico. Questi i versi iniziali dello \"H\u014dj\u014dki\":\n\"Del fiume che procede, lo scorrere \u00e8 ininterrotto, seppure l'acqua di ogni momento non lo sia. Nello stagno, la spuma ora svanisce ora si riforma, senza rimanere a lungo. Cos\u00ec al mondo sono la gente ed i luoghi in cui risiede.\"\n\u3086\u304f\u6cb3\u306e\u6d41\u308c\u306f\u7d76\u3048\u305a\u3057\u3066\u3001\u3057\u304b\u3082\u3082\u3068\u306e\u6c34\u306b\u3042\u3089\u305a\u3002\u3088\u3069\u307f\u306b\u6d6e\u304b\u3076\u3046\u305f\u304b\u305f\u306f\u3001\u304b\u3064\u6d88\u3048\u304b\u3064\u7d50\u3073\u3066\u3001\u4e45\u3057\u304f\u3068\u3069\u307e\u308a\u305f\u308b\u305f\u3081\u3057\u306a\u3057\u3002\u4e16\u306e\u4e2d\u306b\u3042\u308b\u4eba\u3068\u3059\u307f\u304b\u3068\u3001\u307e\u305f\u304b\u304f\u306e\u3054\u3068\u3057\u3002\nDunque l'uomo emerge come riflusso d'acqua che sussiste solo un momento, oppure come in un breve sogno, \"abitando\" nella spuma effimera di un ristagno."}
{"id": "1334315", "revid": "6340", "url": "https://it.wikipedia.org/wiki?curid=1334315", "title": "Ynglinga saga", "text": ""}
{"id": "1334317", "revid": "110157", "url": "https://it.wikipedia.org/wiki?curid=1334317", "title": "\u010cebarkul'", "text": "\u010cebarkul' () \u00e8 una citt\u00e0 di 47.144 abitanti situata nell'Oblast' di \u010celjabinsk, in Russia.\nFondata nel 1736, ricevette lo \"status\" di citt\u00e0 il 25 ottobre del 1951 ed \u00e8 capoluogo del \u010cebarkul'skij rajon."}
{"id": "1334319", "revid": "228587", "url": "https://it.wikipedia.org/wiki?curid=1334319", "title": "Stroud (distretto)", "text": "Stroud \u00e8 un distretto non metropolitano del Regno Unito nella contea inglese del Gloucestershire.\nIl suo capoluogo \u00e8 la citt\u00e0 omonima.\nFu costituito il in ottemperanza al \"Local Government Act 1972\" in seguito a fusione dei distretti urbani di Nailsworth e Stroud i distretti rurali di Dursley e Stroud e parte dei distretti rurali di Gloucester, Sodbury e Thornbury."}
{"id": "1334321", "revid": "78273", "url": "https://it.wikipedia.org/wiki?curid=1334321", "title": "Fulton, Missouri", "text": ""}
{"id": "1334323", "revid": "767487", "url": "https://it.wikipedia.org/wiki?curid=1334323", "title": "Okobo", "text": "Gli okobo sono dei sandali tradizionali giapponesi indossati dalle \"maiko\", ovvero le apprendiste geisha, sono simili alle geta, alle infradito e alle chopine in voga nella Venezia rinascimentale. Sono fatti con un solo blocco di legno scolpito ed hanno un tacco molto alto unico simile ad una zeppa scavato nella parte anteriore del piede, parte che quindi non poggia per terra normalmente ed hanno una stringa a forma di Y posizionata al centro della parte anteriore della suola, tra l'alluce e le altre dita che tiene il piede legato alla scarpa.\nDi solito, la parte in legno non \u00e8 rifinita o \u00e8 rifinita in modo naturale, lasciando quindi il colore originale del legno, ma durante l'estate le \"maiko\" indossano degli okobo laccati di nero. La stringa \u00e8 solitamente di colore rosso per le nuove \"maiko\" mentre \u00e8 gialla per quelle che hanno quasi finito il loro apprendistato.\nGli \"okobo\", a differenza delle geta, non vengono portati con gli yukata, ma con dei kimono molto formali.\nGli \"okobo\" sono chiamate anche \"pokkuri\" e \"koppori\" e vengono indossati anche dalle ragazze molto giovani oltre che dalle \"maiko\". Questi nomi derivano dal suono che producono queste scarpe a contatto con il suolo."}
{"id": "1334326", "revid": "99855775", "url": "https://it.wikipedia.org/wiki?curid=1334326", "title": "Marianne Muis", "text": "Specializzata nello stile libero e nei misti ha vinto la medaglia d'argento nella staffetta 4x100\u00a0m sl alle Olimpiadi di Seoul 1988.\n\u00c8 la gemella di Mildred, con la quale ha gareggiato in numerose gare"}
{"id": "1334328", "revid": "287204", "url": "https://it.wikipedia.org/wiki?curid=1334328", "title": "Barrayar", "text": "Barrayar \u00e8 un romanzo di fantascienza della scrittrice statunitense Lois McMaster Bujold. Pubblicato nel 1991, \u00e8 il terzo romanzo del \"Ciclo dei Vor\", ed \u00e8 la continuazione della storia narrata nel romanzo \"L'onore dei Vor\". Ha vinto il premio Hugo 1992.\nTrama.\nAlla morte dell'imperatore Ezar Vorbarra, Aral Vorkosigan, nominato reggente dallo stesso imperatore, ha la responsabilit\u00e0 di evitare che il pianeta Barrayar piombi nel caos. Il principe Gregor, nipote dell'imperatore, ha solo cinque anni e intorno alla sua figura si scatena una faida interna. In seguito ad un attentato con un gas mortale la moglie di Aral, Lady Cordelia Naismith Vorkosigan, assume un antidoto che ha effetti teratogeni; il feto che la donna porta in grembo subisce cos\u00ec un danno quasi irreparabile al sistema scheletrico, con il rischio di gravi deformit\u00e0. Ci\u00f2 scatena l'ira del vecchio Conte Piotr, padre di Aral, che dimostra in varie occasioni di nutrire la speranza che quell'erede deforme possa non nascere mai. Grazie all'aiuto di un giovane e brillante medico, il feto viene trasferito in un replicatore uterino di origine betana e sottoposto a una speciale terapia sperimentale, nel disperato tentativo di ridurre l'entit\u00e0 della malformazione.\nNel frattempo, ha inizio una vera e propria guerra civile, scatenata dal Conte Vordarian, che guida una fazione conservatrice ostile alla politica progressista dei Vorkosigan. Quando Vordarian s'impadronisce della capitale la famiglia Vorkosigan si trova nella residenza di Vorkosigan Surleau; Cordelia, insieme al vecchio conte Piotr e al fedelissimo sergente Bothari, si rifugia fra le montagne.\nDurante la guerra, Vordarian si auto-proclama imperatore e si rifugia nel palazzo imperiale di Vorbarr Sultana, nel quale rinchiude molti ostaggi, ed il replicatore contenente il feto del piccolo Miles Vorkosigan in gestazione. Dopo una rocambolesca fuga attraverso le campagne, nel terrore di essere raggiunta dai sicari di Vordiarian, Cordelia si ricongiunge con Aral, che non si mostra per\u00f2 intenzionato a intervenire per recuperare il replicatore, a causa dei rischi che l'operazione potrebbe comportare. Delusa, Cordelia, la sua guardia personale Droushnakovi e il sergente Bothari partono per una missione disperata, senza informarne Aral. Mentre i tre si allontanano dal quartier generale dei Vorkosigan s'imbattono nel tenente Koudelka e sono costretti a portarlo con s\u00e9. Durante l'operazione, che avr\u00e0 successo, i quattro riescono anche a liberare Lady Vorpatril, incontrata fortuitamente, e che d\u00e0 alla luce un figlio, Ivan. Vordarian rimane ucciso nella sua stanza, e gli appartamenti imperiali subiscono gravissimi danni a causa dell'incendio appiccato da Bothari con una pistola al plasma. L'ordine viene ristabilito, e finalmente, Miles Vorkosigan entra in scena, con la \"nascita\" dal replicatore uterino. Ancora bambino, Miles mostra di compensare ampiamente il danno fisico subito (la fragilit\u00e0 scheletrica) con una straordinaria intelligenza e attitudine al comando, tanto da risvegliare le speranze dell'anziano nonno Piotr.\nLa prosecuzione della saga avviene nel romanzo \"L'apprendista ammiraglio\"."}
{"id": "1334330", "revid": "729019", "url": "https://it.wikipedia.org/wiki?curid=1334330", "title": "Forest of Dean (distretto)", "text": "Forest of Dean \u00e8 un distretto inglese del Gloucestershire, nel Regno Unito.\nLa sede \u00e8 a Coleford.\nIl distretto fu istituito il 1\u00ba aprile 1974 a seguito del Local Government Act 1972 dalla fusione dei distretti rurali di East Dean, Lydney, Northleach, Newent e West Dean."}
{"id": "1334336", "revid": "599013", "url": "https://it.wikipedia.org/wiki?curid=1334336", "title": "Gr\u00f3ttasongr", "text": ""}
{"id": "1334337", "revid": "108537773", "url": "https://it.wikipedia.org/wiki?curid=1334337", "title": "Parrocchie civili dell'Herefordshire", "text": "Lista delle parrocchie civili dell'Herefordshire, Inghilterra."}
{"id": "1334341", "revid": "120310768", "url": "https://it.wikipedia.org/wiki?curid=1334341", "title": "Volontari Nazionali", "text": "Con il nome Volontari Nazionali per molti anni \u00e8 stato definito il settore del \"servizio d'ordine\" del Movimento Sociale Italiano. Recentemente sono stati un'associazione politica della destra italiana.\n\"Costola\" del MSI.\nLe sue origini risalgono alla prima met\u00e0 degli anni cinquanta del secolo scorso. Le \"camicie grigioverdi\" del Movimento Sociale Italiano hanno la loro prima uscita pubblica in occasione dei funerali del maresciallo Rodolfo Graziani nel gennaio 1955.\nUn gruppo di Volontari Nazionali provenienti da varie regioni e guidati da Giorgio Almirante e Giulio Caradonna intervengono il 16 marzo 1968 presso l'Universit\u00e0 \"La Sapienza\" di Roma per mettere fine all'occupazione dell'universit\u00e0 da parte degli studenti, contrapponendosi anche ad esponenti della destra giovanile impegnati nell'occupazione.\nIl 23 agosto dello stesso anno, i Gruppi giovanili del Movimento Sociale Italiano e i Volontari Nazionali della Giovane Italia organizzano una manifestazione in Piazza Esedra a Roma, contro l'invasione della Cecoslovacchia da parte delle forze armate sovietiche e del Patto di Varsavia.\nIl 23 marzo 1970, i Volontari Nazionali - con i giovani del Msi, della Giovane Italia e del FUAN - chiedono alle autorit\u00e0 di vietare la manifestazione indetta dagli anarchici milanesi per il giorno seguente a piazza del Duomo. \nIl 5 maggio 1970, a Genova, i Volontari Nazionali partecipano - assieme all'associazione Arditi d'Italia e all'Associazine Nazionale Arma Milizia - a un corteo funebre, di cinquecento persone, in ricordo dell'operaio trentatreenne Ugo Venturini, attivista del Movimento Sociale, ferito il 18 aprile durante un comizio di Giorgio Almirante e poi deceduto per infezione tetanica.\nMercoled\u00ec 17 giugno 1970, la Federazione lavoratori metalmeccanici di Milano chiede alla questura il permesso di tenere un corteo contro l'imperialismo e per la pace per il sabato successivo. Il giorno dopo, i Volontari Nazionali milanesi del Msi, con la Giovane Italia e il FUAN, fanno domanda per un corteo, da tenere lo stesso sabato, contro l'imperialismo comunista. Il questore vieta il corteo neofascista per \"gravi motivi d'ordine pubblico\".\nIl 3 aprile 1971, a Napoli, la polizia ferma e arresta tre giovani, che si dichiarano \"Volontari nazionali del MSI\". I tre volontari - Michele Fiorino, Vincenzo Mancinelli e Vincenzo Piccolo - sono alla guida di una macchina con altoparlanti e vengono trovati in possesso di una pistola calibro sei con relativi proiettili, oltre a una lanciarazzi e diversi bastoni.\nNel 1971 Almirante nomina responsabile dei Volontari Nazionali l'onorevole Tullio Abelli , per scioglierli poco dopo, con la costituzione del Fronte della Giovent\u00f9 e del MSI-DN, il Movimento Sociale Italiano - Destra Nazionale.\nStrascichi delle passate attivit\u00e0 dei Volontari Nazionali continuano a popolare le cronache giudiziarie. Nel gennaio 1972, il procuratore generale di Milano, Luigi Bianchi D'Espinosa, acquisisce all'inchiesta sulla ricostituzione del partito fascista, un'inchiesta pubblicata dalla rivista \"Due Torri\", di propriet\u00e0 del Partito comunista italiano di Bologna. Un documento allegato all'inchiesta consiste in alcune schede di adesione alla Giovane Italia settore \"Nuclei Volontari\", in cui \u00e8 stampato: \"Il sottoscritto si impegna, in qualit\u00e0 d'iscritto alla Giovane Italia di Bologna, ad osservare con disciplina - in rispetto alla gerarchia - le disposizioni che regolano i 'Volontari ASAN', a mantenere la massima riservatezza su tutto quanto riguarda i 'Volontari'\". In un altro documento, inviato da un dirigente dei Volontari Nazionali ad Angelo Ravagli, presidente del circolo D'Annunzio di Bologna, si consiglia, nel caso di scoperta dei corsi d'addestramento dei giovani volontari, che, a poliziotti e carabinieri \"ci si dovrebbe presentare come boy-scouts\". In un terzo documento, una lettera, un dirigente dei Volontari Nazionali scrive a Virgilio Marconcini, fiduciario di una sezione di Imola, dandogli appuntamento al poligono nazionale di tiro di Imola. In un quarto documento, una nota del presidente provinciale della Giovane Italia di Bologna, si elencano gli argomenti del corso di formazione 1969-70, tra cui, in sequenza: \"Prospettive della nostra azione - Rivoluzione nazionale - Colpo di Stato\".\nNel successivo numero della rivista bolognese \"Due Torri\" vengono pubblicati altri quattordici documenti relativi all'organizzazione Volontari Nazionali, all'associazione Giovane Italia e al Fronte Universitario d'Azione Nazionale. Secondo Vincenzo Galletti, direttore della rivista e segretario provinciale comunista, i documenti indicano una violazione, da parte delle organizzazioni citate, della legge Scelba sulla ricostituzione del partito fascista e sono un contributo all'inchiesta del procuratore generale milanese Luigi Bianchi D'Espinosa. Alle accuse di Galletti risponde Alessandro Mazzanti, vicesegretario provinciale missino e consigliere comunale a Bologna. In primo luogo, le accuse si riferiscono al passato, cio\u00e8 all'anno 1970 e sono relative ad organizzazioni pubbliche. In secondo luogo, le tre organizzazioni citate, sono state sciolte e fatte confluire nel neonato Fronte della Giovent\u00f9. Da parte sua, l'avvocato Marcantonio Bezicheri, fino all'autunno 1970 dirigente dei Volontari Nazionali della provincia bolognese, ha presentato all'autorit\u00e0 giudiziaria una denuncia per ricettazione contro la rivista \"Due Torri\", in quanto una parte dei documenti pubblicati dalla rivista sarebbe stata rubata durante un furto avvenuto nel suo studio. Marco Antonio Bezicheri \u00e8 anche uno degli avvocati difensori dell'ordinovista ed editore padovano Franco Freda, incriminato e arrestato dalla magistratura per la strage di Piazza Fontana a Milano. \nNell'aprile 1972, la magistratura notifica al trentenne Fernando Petracco un avviso di reato per associazione a delinquere. Petracco, gi\u00e0 responsabile del raggruppamento giovanile missino di Vicenza e dirigente veneto dei Volontari Nazionali, sarebbe stato il comandante di un campeggio paramilitare tenuto nel settembre 1971 a Passo Pennes, provincia di Bolzano. Petracco e altri due giovani indagati per il campeggio sarebbero stati radiati dal Movimento sociale italiano qualche mese prima di essere raggiunti dalle comunicazioni giudiziarie.\nNel maggio 1974, in occasione della strage di Brescia, il Corriere d'Informazione sembra sostenere che i Volontari Nazionali siano stati ricostituiti, forse con una nuova denominazione: \"Volontari del MSI. Li guida Alberto Rossi, ex-organizzatore delle Formazioni Nazionali Giovanili\". Alberto Rossi, soprannominato \"il bava\", \u00e8 fratello di Angelino Rossi, che all'epoca \u00e8 guardia del corpo di Giorgio Almirante e Giulio Caradonna, direttore dell'Accademia pugilistica romana e ispettore per la diffusione del Secolo d'Italia.\nDel settore dei Volontari, hanno fatto parte anche persone conosciute e significative, come l'onorevole missino Massimo Abbatangelo, Giancarlo Cito e Virgilio Mattei, deceduto, assieme al fratello minore Stefano, nel rogo di Primavalle.\nL'associazione del 2005.\nIl movimento \u00e8 stato composto da un'assemblea costituente il 17 gennaio 2005, nell'hotel Massimo d'Azeglio a Roma; l'attuale presidente \u00e8 Alberto Rossi, suo leader storico. Il simbolo si compone di una \"V\" di colore dorato all'interno della quale si staglia una fiamma che ricorda quella del simbolo del MSI-DN, il tutto su uno sfondo di colore nero.\nNello statuto approvato dall'assemblea si elencano, fra i principali obiettivi dell'associazione, la tutela del lavoro (\"in ogni sua forma manuale, tecnica e intellettuale\") nonch\u00e9 dell'iniziativa e della propriet\u00e0 privata (\"che non deve divenire oggetto di prevaricazione e sfruttamento di altri uomini\"), il contrasto ad ogni forma di flessibilit\u00e0 e precariet\u00e0 del lavoro stesso, la difesa del diritto all'abitazione e alla propriet\u00e0, la difesa della gestione pubblica di sanit\u00e0, pubblica istruzione e servizi essenziali. Il movimento si schiera a favore dell'elezione diretta del Capo dello Stato (oltre a quella dei maggiori amministratori locali), e dell'adozione di un sistema di voto basato sul calcolo proporzionale.\nL'8 marzo 2007 i Volontari Nazionali, nella persona del loro presidente Alberto Rossi, hanno partecipato a Napoli alla presentazione del Patto d'Azione, il progetto unitario che punta ad unire vari partiti e movimenti della Destra radicale italiana. Alle successive elezioni amministrative, i VN hanno costituito liste unitarie con altre forze politiche quali Azione Sociale di Alessandra Mussolini e il Movimento Idea Sociale di Pino Rauti.\nIl 4 ottobre 2007 l'associazione ha annunciato la sua adesione al movimento politico La Destra di Francesco Storace."}
{"id": "1334347", "revid": "15756", "url": "https://it.wikipedia.org/wiki?curid=1334347", "title": "Lingua wu", "text": "La lingua wu (in cinese mandarino oppure: ) \u00e8 una delle principali varianti della lingua cinese dopo il mandarino. \u00c8 parlata principalmente nella provincia di Zhejiang, nella municipalit\u00e0 di Shanghai, nel sud della provincia di Jiangsu, e in piccole parti delle province di Anhui, Jiangxi e Fujian. Accanto alla Cina occorre poi considerare quei paesi esteri nei quali sono immigrate comunit\u00e0 di Cinesi originari delle regioni di lingua wu, in particolare Taiwan, Hong Kong e Singapore. Negli ultimi anni, vi \u00e8 stata una notevole emigrazione di parlanti di Wu anche nel sud dell'Europa.\nAl 2021, conta 82 milioni di parlanti, in gran parte madrelingua (L1).\nil dialetto pi\u00f9 prestigioso e esemplare di questa famiglia \u00e8 li shanghainese o Shanghaihua (\u4e0a\u6d77\u8bdd) o Huyu (\u6caa\u8bed, dal nome del Fiume Hu).\nStoria e dialetti prestigiosi.\nLa lingua Wu moderna trova le sue fonti presso antichi popoli Yue situati intorno al sud del Jiangsu e al nord dello Zhejiang. La pronuncia giapponese \"go-on\" (\u5449\u97f3) dei caratteri cinesi proviene dalla stessa regione dove oggi \u00e8 parlato il Wu e riflette molte caratteristiche del Primo Cinese Medio. La lingua Wu si \u00e8 sviluppata nel regno di Wu durante il Periodo dei Tre Regni e deriva dal Primo Cinese Medio, di cui conserva svariate caratteristiche: \u00e8 un dialetto conservativo, ma questa sua peculiarit\u00e0 si limita a un determinato insieme di caratteristiche a inizio sillaba, siccome per esempio non preserva gli stop senza rilascio udibile di suono. Dopodich\u00e9 la lingua Wu \u00e8 suddivisa in pi\u00f9 dialetti. Anche il cantonese discende direttamente dal Primo Cinese Medio ed \u00e8 suddiviso in pi\u00f9 dialetti derivati da un'unica parlata di cui esistono ricostruzioni dell'impianto fonetico, detta \"Proto-Yue\".\nI dialetti principali della lingua Wu comprendono quelli di Shanghai, Suzhou, Wenzhou, Hangzhou, Shaoxing, Jinhua, Yongkang e Quzhou. Prima della met\u00e0 Ottocento il dialetto pi\u00f9 prestigioso era quello di Suzhou. Il pi\u00f9 diffuso \u00e8 il dialetto di Shanghai o shanghainese, che ha acquisito sempre pi\u00f9 prestigio a partire dal suo sviluppo economico e tale per cui spesso in Occidente il termine \u00e8 usato impropriamente come sinonimo dell'intera lingua wu. Nel 1984, c'erano 77 milioni di persone che parlavano il cinese Wu, facendone la seconda variante di cinese dopo il mandarino (che ha quasi 1 miliardo di parlanti). \nTra le variet\u00e0 della lingua cinese, il Wu \u00e8 spesso considerato soggettivamente come una lingua dolce, leggera e fluida. Vi \u00e8 anche un termine speciale utilizzato per descrivere questa qualit\u00e0 della lingua Wu: . L'origine effettiva di questa impressione \u00e8 difficile da spiegare. \u00c8 in qualche modo una combinazione di diversi fattori. Tra i dialetti Wu, ad esempio, lo shanghainese \u00e8 considerato pi\u00f9 dolce e \"mellifluo\" del dialetto parlato a Ningbo.\nCome tutte le altre variet\u00e0 del cinese, vi sono parecchie discussioni per stabilire se il Wu debba essere considerato come una lingua o come un dialetto. In generale, sebbene i Cinesi preferiscano parlare di dialetti (\u65b9\u8a00, \"f\u0101ngy\u00e1n\") nel riferirsi alle varianti del cinese parlato, l'intelligibilit\u00e0 reciproca tra i vari idiomi \u00e8 praticamente nulla, per cui molti linguisti considerano il cinese una famiglia di lingue piuttosto che un'unica lingua. La questione \u00e8 comunque tuttora aperta.\nOggi lo shanghainese viene promosso e tutelato da alcune associazioni ad hoc, siccome il numero di parlanti nativi del dialetto va calando in favore del cinese standard. Contemporaneamente, la pronuncia va evolvendo, perdendo dunque l'assetto originale. Oggi esistono comunque dizionari cartacei e online di shanghainese e delle grammatiche. Le prime in assoluto risalgono grossomodo alla met\u00e0 Ottocento e sono state compilate dagli europei. In questo periodo sono nate anche le prime romanizzazioni della lingua, che altrimenti sarebbe quasi impossibile da imparare a pronunciare (per questo motivo sono nati anche lo Jyutping per il cantonese e il pinyin per il cinese standard).\nDialetti.\nInnanzitutto, il Wu si divide in due forme: una del nord e l'altra del sud. Tali forme non sono reciprocamente intelligibili. All'interno delle due divisioni vi sono poi sei varianti: \nScrittura.\nIl wu ha una tradizione scritta molto scarsa. Alla fine del XIX secolo, esistette una letteratura popolare in wu. L'opera pi\u00f9 famosa \u00e8 B\"iografie in serie dei fiori di Shanghai\" (\u6d77\u4e0a\u82b1\u5217\u50b3), un romanzo scritto da Han Bangqing (\u97d3\u90a6\u6176) che descrive in modo vivido la Shanghai di fine Ottocento (incluse le prostitute) e che sarebbe stato tradotto in inglese dalla famosa scrittrice di Shanghai Eileen Chang. \"Haishang\" si pu\u00f2 intendere sia come il nome arcaicheggainte di Shanghai, sia come \"fiori sul mare\", \u6d77\u4e0a\u82b1 se si traduce il titolo letteralmente (\"Biografie in serie dei fiori sul mare\"). Il dialetto wu, esattamente come il cantonese, utilizza i caratteri tradizionali. La scrittura e pronuncia si pu\u00f2 trovare in dizionari di dialetto.\nAttualmente, non vi \u00e8 una norma scritta del wu, n\u00e9 si editano libri o pubblicazioni periodiche in questa variet\u00e0 del cinese eccetto delle grammatiche, studi e dizionari perlopi\u00f9 di shanghainese. I suoi parlanti ricorrono al mandarino standard per la lingua scritta e nelle occasioni formali, anche se esiste un movimento a favore della creazione di una forma scritta standard, in generale basata sul dialetto shanghaiano, e scritta in caratteri cinesi. Dall'arrivo in Cina di missionari europei nel XIX secolo, sono esistiti anche metodi di scrittura diversi basati sull'alfabeto latino.\nVocaboli.\nCome in altri dialetti meridionali, anche la lingua wu utilizza molte parole derivate dal cinese medio, alcuni vocaboli sono comuni a tutte le lingue parlate al sud, altra comuni solo ad alcune. Le parole comuni che troviamo nella lingua wu sono: \u56e5\uff0c\u8bb2\uff0c\u7269\u4e8b\uff0c\u6653\u5f97\uff0c\u660e\u671d\uff0c\u8bb0\u7262. Ci sono differenze lessicali evidenti tra i dialetti wu meridionali e quelli settentrionali, e.g. dialetto shanghai/dialetto wenzhou, \u6d3b/\u5f9b(vivere)\uff0c\u957f\u5149/\u65f6\u95f4(tempo cronologico),\u6b22\u559c/\u559c\u6b22(piacere, costruzione del verbo to like in inglese)\uff0c\u7acb/\u4f01(stare in piedi). Quanto invece alla singola pronuncia di un vocabolo, si possono avere in taluni casi due possibilit\u00e0, cio\u00e8 una pronuncia letteraria \u6587 e una colloquiale \u767d. Solitamente, quella colloquiale si avvicina di pi\u00f9 al Primo Cinese Medio. Questa divisione esiste pure nel dialetto di Fuzhou (famiglia Min) e nell'Hakka.\nRomanizzazioni e descrizione dei suoni e toni in shanghainese con accenni al Primo Cinese Medio.\nLe romanizzazioni dello shanghainese sono principalmente tre: quella di Qian Nairong, professore all'Universit\u00e0 di Shanghai e promotore del dialetto Wu, quella di un dizionario online di dialetto Wu e quella del Wikizionario (Wiktionary). A esse \u00e8 affiancato l'IPA e una spiegazione dei numerosi suoni e dittonghi. La romanizzazione di Qian Nairong \u00e8 una base di partenza insieme al pinyin (che gi\u00e0 di suo \u00e8 un sistema di latinizzazione di suoni cinesi ed \u00e8 riciclabile in altre romanizzazioni), ma non trascrive alcuni stacchi glottali e numerose finali di sillaba. La seconda e la terza invece sono complete, ma solo la terza, quella del Wikizionario, ricicla il pinyin. Con tre lettere doppie, indica una consonante sonora, mentre con l'aggiunta della \"h\" indica l'aspirazione della consonante (il dialetto Wu infatti conserva le doppiette e triplette di suoni ben distinti in Primo Cinese Medio, cio\u00e8 alcuni suoni sordi-sonori oggi non pi\u00f9 distinti e alcuni suoni sonori-sordi-sordi con aspirazione).\nDa un'osservazione dei suoni e di alcuni esempi (a loro volta estendibili tramite ricerche nei dizionari, fanqie e osservazioni di colonne di rimari), si nota innanzitutto che lo shanghainese \u00e8, come appena accennato, un dialetto conservativo riguardo alle consonanti a inizio sillaba, tuttavia non conserva i tre suoni retroflessi *tr-, dr-, trh- e la differenza tra -n e -nr retroflessa. In generale, perde tutti i suoni retroflessi del Primo Cinese Medio, come avviene pure in dialetto Yue. Di contro, restano in parte in putonghua. Contiene anche lui le sonanti, come il cantonese, cio\u00e8 delle consonanti che fungono da vocale e sono intonabili: il cantonese/dialetto Yue ha \"ng\", mentre l'Wu ne ha due: \"mm\" e \"ngg\" secondo la romanizzazione del Wikizionario. Sono entrambi suoni nasali (il sanscrito e lituano possono avere altre tipologie di sonanti, presenti pure in Proto-Germanico e Proto-Indoeuropeo). Il dialetto Wu dopodich\u00e9 non conserva le bilabiali *bj-, pj, phj, contrariamente al vietnamita antico e al coreano, siccome diventano /f/ e /v/. Il suono /v/ non \u00e8 presente n\u00e9 in putonghua n\u00e9 in Primo Cinese Medio (ma \u00e8 presente in Tardo Cinese Medio e si ritrova pure nella pronuncia non-standard del puntonghua di Dalian). Quanto ai suoni velari che in Primo Cinese Medio erano seguiti dalla semivocale */j/-, mentre nelle lingue sino-xeniche sono preservati come pure nel dialetto Yue/cantonese, in dialetto Wu si palatalizzano come avviene anche in putonghua e guanhua. Il suono *ng- resta preservato, ma di fronte a vocali e semivocali anteriori (/i, j/) si palatalizza in ny-, mentre in talune sillabe si trasforma in una sonante siccome cade tutto il resto della sillaba (in cantonese *ng- resta preservato in buona parte delle sillabe). L'antica iniziale palatale *ny- da cui deriva R- in putonghua viene preservata in svariate pronunce colloquiali, ma in quella colta e in alcune in cui non si conserva muta in \"z\" /z/ (il cantonese non la preserva, il coreano la mutava in */z/ con una lettera apposita poi caduta ma rintracciabile in incunaboli e cinquecentine, mentre il vietnamita le preserva. Il giapponese, nelle pronunce go-on molto arcaiche le preserva). Quanto alle sillabe \"ER\" in putonghua, che iniziavano proprio con *ny-, in shanghainese si pronunciano allo stesso modo del putonghua. L'iniziale *mj- si rintraccia ancora in shanghainese siccome \u00e8 \"m\" accompagnata dalla lenizione pi\u00f9 tarda \"v\" (sporadicamente invece muta in una semivocale arrotondata come in putonghua). La /m/ si ritraccia in cantonese, coreano e anche vietnamita e giapponese (insieme a doppie versioni con */w/ &gt; /v/ in vietnamita e /b/ in giapponese). Quanto agli stop senza rilascio udibile di suono *-p, *-t, *-k, essi subiscono la stessa sorte dei dialetti settentrionali e del Primo Mandarino (khanato mongolo): si riducono infatti a uno stacco glottale a fine sillaba, ma sono preservati in vietnamita, coreano, dialetto Yue/cantonese, negli Hokkien (Minnan), in Hakka e sono ricostruibili dai kanji in giapponese.\nIl dittongo *oj, talvolta trascritto \"ai\" nella romanizzazione del MinDict, si trascrive \"e\" e pronuncia /e/ lievemente aperta (questa mutazione ricorda vagamente il francese). Sempre ricordando il francese, il dittongo *au (e.g. gao1 \u9ad8, che in cantonese muta spesso in \"ou\") si contrare in \"au\" /\u0254/. Quanto alle tre codine nasali a fine sillaba *-m, n, ng, la *-m si assimila nelle altre code nasali, che al loro volta si scompigliano unificandosi quasi tutte in -ng o cadendo e dando luogo a una nasalizzazione come in francese (nelle romanizzazioni, le nasalizzazioni si segnalano ortograficamente non con i tildi, ma con lettere come \"n, ng\"). A complicare ulteriormente il quadro, si aggiunge come terza e ultima possibilit\u00e0 una nuova nasale analoga in vietnamita, la -/\u0272/, che in vietnamita sorge per una palatalizzazione di -/\u014b/ in quanto preceduta da vocale anteriore e si scrive con \"nh\" (in shanghainese ha una pronuncia fissa in determinate sillabe, tale per cui una romanizzazione come \"nh\" o \"ny\" non \u00e8 strettamente necessaria, e sorge anch'essa per una palatalizzazione). In shanghainese compaiono solo dittonghi, quindi tutti i trittonghi in cinese antico e moderno si riducono in dittonghi. Dall'evoluzione di dittonghi e trittonghi nascono nuove vocali non presenti in putonghua (un fenomeno simile avviene pure in cantonese). Infine, lo stacco glottale viene segnalato a fine sillaba con una consonante che, siccome appare a fine sillaba, si pronuncia a priori come stacco glottale e pu\u00f2 essere \"k\", \"h\" e \"q\" (quest'ultima \u00e8 presa dalla romanizzazione del Wikizionario). Lo stacco glottale a inizio sillaba (esisteva solo prima di vocale o semivocale) non viene conservato (ma in coreano antico veniva trascritto con una lettera apposita, poi caduta).\nToni.\nQuanto ai toni (senza sandhi tonale), lo shanghainese ha cinque toni (il dialetto di Suzhou ne ha sette), di cui due affiancati dallo stacco glottale (e quindi, secondo la classificazione del Primo Cinese Medio, sono due toni entranti). Non esiste il tono neutro e il tono piano/piatto in shanghainese, come non esiste nemmeno il terzo tono del putonghua (calante-crescente). In generale, in shanghainese si contano un tono decrescente (il primo in ordine), due crescenti (secondo e terzo), un tono acuto con stacco glottale e un tono pi\u00f9 cupo con stacco glottale (gli ultimi). I toni con stacco glottale derivano dalla caduta degli stop senza rilascio udibile di suono *-p, *-t, *-k, mentre il tono piatto/piano in Primo Cinese Medio \u00e8 confluito con il tono decrescente e il terzo tono in shanghainese. I toni si possono indicare con il numero progressivo, come in pinyin, o con due numeri che indicano la modulazione (il numero 5 indica il registro acuto, 3 quello mediano, 1 quello grave). Nella tabella, si indicano in modo puntuale i cinque toni. Se si desidera pronunciarli, si consiglia di dividere il proprio registro vocale in tre altezze senza forzare la voce: registro acuto, mediano e grave.\nL'indicazione tonale nel MinDict \u00e8 una sorta di puzzle ed \u00e8 molto incentrata sulla filologia, siccome usa le quattro categorie tonali del Primo Cinese Medio e le lega alla consonante iniziale sorda, anche con aspirazione, o sonora. Da una combinazione/match di questi due elementi, si ottiene il tono. La seguente tabella illustra il puzzle con le risposte (il tono corrispondente \u00e8 indicato con il numero), per un totale di 8 combinazioni:"}
{"id": "1334348", "revid": "1516087", "url": "https://it.wikipedia.org/wiki?curid=1334348", "title": "Tradate", "text": "Tradate (\"Trad\u00e0a\" in dialetto varesotto) \u00e8 un comune italiano di abitanti della provincia di Varese in Lombardia.\nOrigini del nome.\nL'origine del nome Tradate ha un principio incerto. Vi sono infatti due diverse interpretazioni riguardo alla sua nascita:\nIl nome \"Tradaa\" (utilizzato tuttora nel dialetto locale) lo ritroviamo scritto in alcune pergamene risalenti al XII e XIII secolo e, nel \"Liber Notitiae Sanctorum Mediolani\", \u00e8 riportato anche il nome \"Tradate\".\nStoria.\nNel territorio di Tradate passava, in et\u00e0 romana, la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese).\nIl territorio era probabilmente gi\u00e0 abitato in epoca romana, e continu\u00f2 poi ad esserlo nel periodo successivo alle migrazioni barbariche del V e VI secolo d.C, che portarono alla caduta dell'impero.\nTra l'XI e il XIII secolo, il tradatese sub\u00ec gli effetti della politica espansionista del Ducato di Milano e nel 1071 avvenne la distruzione del castello di Abbiate Guazzone. In questi anni la famiglia Pusterla inizi\u00f2 ad rafforzare il proprio predominio sulla zona (durato fino al XVIII secolo), e nel XIV secolo edific\u00f2 un proprio castello, tutt'oggi esistente.\nPassata sotto il dominio asburgico, la zona sub\u00ec nel \u00b4700 un riordino catastale, con la realizzazione di numerose mappe del territorio.\nDal 1878 il borgo venne collegato agli altri centri della zona dalla ferrovia. Dal 1899, invece, Tradate venne collegata alla linea elettrica, grazie alla centrale di Vizzola Ticino.\nAlla fine del XIX secolo il borgo risultava legato all'agricoltura e all'attivit\u00e0 tessile, con attivit\u00e0 di trattura e tessitura; la prima attivit\u00e0 di rilievo in questo settore nacque nel 1879 presso il complesso di Villa Castiglioni, avviata dagli imprenditori Cesare Castiglioni e Alessandro Lonati; dal 1885, quest'ultimo prosegu\u00ec da solo l'attivit\u00e0, ammodernando la produzione con 25 telai azionati dal vapore e situati in un moderno stabilimento dotato di energia elettrica auto-prodotta.\nEra diffusa anche la tradizionale lavorazione della carta, sviluppatasi soprattutto a partire dal 1880 con la fondazione dello \"Scatolificio Pusterla\", tuttora esistente.\nNel 1905 apr\u00ec in paese la fabbrica di motociclette \"Frera\", che contribu\u00ec allo sviluppo economico del territorio e ad un aumento dell'occupazione.\nNel 1914 apr\u00ec il locale \"Ospedale Galmarini\", divenuto nel 1926 Ospedale di Circolo.\nNel 1927 il paese pass\u00f2 dalla provincia di Como a quella, appena istituita, di Varese.\nIl data 6 maggio 1928, Vittorio Emanuele III conferm\u00f2 l'unificazione del comune di Tradate con quello di Abbiate Guazzone, ampliandone il territorio.\nIl giorno 28 gennaio 1958, con decreto presidenziale, al comune di Tradate venne concesso il titolo di citt\u00e0.\nNel corso degli anni '50 e '60 la citt\u00e0, grazie allo sviluppo delle aziende locali, benefici\u00f2 del boom economico e vide un progressivo aumento del benessere e dell'occupazione; la crescita si interruppe bruscamente nel 1973, anno di chiusura della LESA (stabilitasi in citt\u00e0 nel 1950), che port\u00f2 ad un esponenziale aumento della disoccupazione.\nSimboli.\nCon la nomina a citt\u00e0 a seguito del Decreto del presidente della Repubblica di concessione del 28 gennaio 1958, vennero creati l'attuale stemma e il gonfalone della citt\u00e0, promossi dall'amministrazione comunale.\nLo stemma \u00e8 descritto dai documenti presenti in archivio comunale: \u00ab [...] Il primo campo dello scudo \u00e8 di colore che indica la fazione guelfa alla quale appartenne la repubblica milanese, sotto la cui signoria Tradate si mantenne fino al succedersi del Dominio Ducale. Il campo inferiore \u00e8 bipartito, a sinistra in fondo rosso caricato dallo stemma Pusterla (aquila nera in campo d'oro) ed a destra, in fondo argento caricato dell'insegna Viscontea\u00bb.\nSu sfondo azzurro nella parte superiore, si staccano due viti che sono simbolo del precedente stemma abbiatese.\nAl centro, le due lettere \"J\" e \"T\" indicano le iniziali di un famoso scultore del quindicesimo secolo, Jacopino da Tradate. Le zone rimanenti sono rimando al vecchio stemma di Tradate.\nBlasonatura:\nTroncato, semipartito dalla fascia d'oro sulla partizione carica delle lettere a carattere capitale d'oro \"J\" e \"T\" (Jacopino da Tradate): nel primo, d'azzurro, a due colline di verde, sostenenti ciascuna una pianta di vite, fruttate di grappoli di uva nera e pampinate di verde (di Abbiate Guazzone); nel secondo, di rosso, allo scudetto d'oro, carico dell'aquila di nero, al volo abbassato; nel terzo, d'argento al Biscione visconteo, ondeggiante in palo, ingollante per met\u00e0 un putto ignudo, crinito di nero, posto in fascia e in maest\u00e0, con le braccia aperte, il tutto al naturale (di Tradate). Ornamenti esteriori da Citt\u00e0.\nMonumenti e luoghi d'interesse.\nAree naturali.\nDi notevole importanza \u00e8 il Parco Pineta di Appiano Gentile e Tradate, un parco regionale e naturale che si estende su una vasta area di 48\u00a0km\u00b2 tra la Provincia di Varese e di Como. Il suo territorio tocca 15 comuni. Negli ultimi anni \u00e8 nato il progetto di \u201cParco Didattico Scientifico\u201d al fine di stimolare ragazzi di ogni et\u00e0 verso lo sviluppo di una conoscenza e coscienza scientifica, per comprendere e preservare la natura del parco. La creazione della nuova struttura permette di accogliere visitatori, proponendo programmi di educazione ambientale indirizzati ad ogni grado scolastico e stilati in considerazione di obiettivi didattici ed educativi. La progettazione didattica affronta argomenti riguardanti le tematiche ambientali, privilegiando l'apprendimento per esperienza e coinvolgendo i ragazzi nella comprensione dei delicati equilibri alla base dell'ambiente. Nel parco in territorio Tradatese \u00e8 presente anche l'osservatorio astronomico FOAM13.\nSociet\u00e0.\nReligione.\nTradate \u00e8 composta da tre parrocchie che formano la comunit\u00e0 pastorale del \"S. Crocefisso\": S. Stefano Prot. in Tradate, Santi Pietro e Paolo in Abbiate Guazzone e S. Anna in Ceppine. Fanno tutte parte della zona pastorale di Varese dell'Arcidiocesi di Milano e seguono il rito ambrosiano.\nCultura.\nIstruzione.\nLa citt\u00e0 di Tradate offre un sistema scolastico statale e non statale completo, dalle scuole dell'infanzia sino all'istruzione secondaria di secondo grado dal liceo, all'istituto tecnico e professionale. Per questo motivo Tradate \u00e8 il polo scolastico di riferimento per i paesi dell'area Tradatese.\nCucina.\nUn dolce tipico tradatese sono i \"Capricci\", piccole meringhe simili ai \"brutti e buoni\" gaviratesi.\nMusica.\nDal 2006 viene organizzato il Concorso di Musica Citt\u00e0 di Tradate per i giovani; \u00e8 nato presso il Corso Musicale dell'I.C. Galilei e dal 2015 \u00e8 gestito dalla Pro Loco Tradate-Abbiate. Si svolge nel mese di maggio presso il Piccolo Teatro di Abbiate e al Castello Pusterla Melzi.\nTradate \u00e8 stata sede per alcuni anni del \"Tradate Iron Fest\", un importante festival internazionale del genere Metal.\nGeografia antropica.\nSuddivisioni storiche.\nLa citt\u00e0 \u00e8 suddivisa in rioni. Per la sola Tradate sono i seguenti:\nA questi va ad aggiungersi Ceppine, rione storico a tutti gli effetti prima dell'espansione urbanistica di cui \u00e8 stato oggetto.\nInfrastrutture e trasporti.\nNel comune di Tradate sono presenti due stazioni ferroviarie gestite dalle Ferrovie Nord Milano sulla linea Saronno-Varese-Laveno: Tradate e Tradate-Abbiate Guazzone. La prima, pi\u00f9 grande, a tre binari \u00e8 situata in centro al paese e vi si fermano sia treni locali che treni diretti. La seconda, pi\u00f9 piccola, a due binari \u00e8 situata in localit\u00e0 Abbiate Guazzone e vi si fermano solo treni locali. I treni provenienti da entrambe le direzioni sono segnalati dal suono di due campanelle. Il paese \u00e8 inoltre attraversato dalla Strada statale 233 Varesina. Nell'ambito della Autostrada Pedemontana \u00e8 prevista una strada a scorrimento veloce che colleghi lo svincolo di Mozzate con la citt\u00e0 di Tradate. \nIstituzioni, enti e associazioni.\nOspedali.\nTradate \u00e8 servita dalle seguenti strutture:\nAmministrazione.\nGemellaggi.\nLa scuola statale secondaria di primo grado Galileo Galilei \u00e8 gemellata con la scuola di pari grado di Tr\u00e9voux, Francia\nDal 21 ottobre 2006, il comune \u00e8 invece gemellato con quattro piccoli comuni francesi, uniti nel Cantone di Loriol:"}
{"id": "1334355", "revid": "108107", "url": "https://it.wikipedia.org/wiki?curid=1334355", "title": "Lingua cinese gan", "text": ""}
{"id": "1334356", "revid": "108107", "url": "https://it.wikipedia.org/wiki?curid=1334356", "title": "Lingua cinese wu", "text": ""}
{"id": "1334358", "revid": "287204", "url": "https://it.wikipedia.org/wiki?curid=1334358", "title": "Lingua Wu", "text": ""}
{"id": "1334365", "revid": "3689", "url": "https://it.wikipedia.org/wiki?curid=1334365", "title": "Il fanatismo o Maometto", "text": ""}
{"id": "1334393", "revid": "486946", "url": "https://it.wikipedia.org/wiki?curid=1334393", "title": "Castello di Njasvizh", "text": ""}
{"id": "1334401", "revid": "300067", "url": "https://it.wikipedia.org/wiki?curid=1334401", "title": "Damon Jones", "text": "Carriera.\nHigh school.\nHa inizialmente giocato nella Ball High School, prima di passare nel 1994 nell'Universit\u00e0 di Houston.\nNBA.\nDopo il terzo anno di college si dichiara eleggibile per il draft NBA 1997, ma non viene scelto da nessuna squadra. L'anno successivo gioca per brevi periodi per i New Jersey Nets e per i Boston Celtics. Nel 1999-2000 gioc\u00f2 con i Golden State Warriors, passando poi ai Dallas Mavericks. Nel 2000-01 gioca con i Vancouver Grizzlies. Nella stagione successiva gioca con i Detroit Pistons, mentre in quella del 2002-03 gioca con i Sacramento Kings e nella stagione seguente con i Milwaukee Bucks. Nel 2004-05 gioca con i Miami Heat, con i quali raggiunge una media di 11,7 punti a partita. L'8 settembre 2005 firma un contratto quadriennale con i Cavs, che saranno la sua 10\u00aa squadra in carriera, e la prima con la quale giocher\u00e0 pi\u00f9 d'una stagione.\nLa sua specialit\u00e0 sono i tiri da tre punti, con i quali molto spesso risolve le situazioni pi\u00f9 intricate. Jones, consapevole della sua bravura, si riteneva \"il miglior tiratore al mondo\". Il 5 maggio 2006 \u00e8 stato fondamentale per i Cavaliers: infatti, nella partita valida per l'accesso ai Play-off, contro i Washington Wizards, appena entrato in campo nell'overtime, ha messo a segno la tripla a pochi istanti dalla fine che ha dato la vittoria alla sua squadra (alla fine della serie il risultato sar\u00e0 4-2 per la franchigia dell'Ohio).\nItalia.\nIl 15 ottobre il presidente dell'NSB Sebastiani Napoli annuncia la firma della guardia che sbarca cos\u00ec nel campionato italiano. Al suo arrivo dichiara di essere il migliore tiratore da tre al mondo e lo dimostra subito alla presentazione in campo. Si mette subito in evidenzia nella partita contro la Virtus Bologna mettendo a referto 16 punti, 12 dei quali nel terzo e quarto quarto. Nella seconda partita mette a segno 3 punti sbagliando fra l'altro vari tiri.\nVita privata.\nNel 2006 \u00e8 stato al centro di un'accusa di violenze sessuali da parte di una ragazza ventitreenne, accuse poi cadute. Damon Jones \u00e8 sposato con Tina Thompson, cestista della WNBA per le Los Angeles Sparks, con la quale ha avuto un bambino."}
{"id": "1334408", "revid": "110157", "url": "https://it.wikipedia.org/wiki?curid=1334408", "title": "Fiffaro", "text": "Il fiffaro (talvolta anche \"piffero\", dal tedesco \"pfeife\") \u00e8 genericamente un flauto traverso, e in particolare un ottavino privo di tasti, dal suono molto acuto e penetrante, usato prevalentemente dalle bande militari accompagnato da tamburi. Era lo strumento principale di tutte le armate del XVIII e XIX secolo, specialmente delle Giubbe Rosse britanniche. Insieme al tamburo, serviva ad alzare il morale dei soldati e a tenere ordine nella formazione. Nei giorni d'oggi, \u00e8 usato soltanto nelle parate, tra cui la pi\u00f9 famosa, Trooping the Colour.\nHa origine nella Svizzera del XIV secolo ed \u00e8 stato diffuso in tutta Europa dai mercenari svizzeri. Nell'Europa medievale era usato nella tradizione della musica popolare per accompagnare le danze di tutte le classi sociali."}
{"id": "1334415", "revid": "120814016", "url": "https://it.wikipedia.org/wiki?curid=1334415", "title": "Il giorno del giudizio (Salvatore Satta)", "text": "Il giorno del giudizio \u00e8 un romanzo del giurista Salvatore Satta. Pubblicato postumo dalla CEDAM nel 1977, deve la sua popolarit\u00e0 alla nuova edizione per i tipi della Adelphi nel 1979. Fu a partire da questa data che il romanzo conobbe larga diffusione e crescente successo di critica (vinse il Premio Comisso Narrativa). Numerose le traduzioni straniere.\nTrama.\n\u00c8 un'anonima voce narrante a condurre la storia (\u00e8 facile intravvedervi l'autore stesso). Tornato nella citt\u00e0 natale in tarda et\u00e0, col sentimento della fine prossima, il narratore decide di fare una visita al cimitero. Questo semplice episodio scatena in lui il vortice dei ricordi.\nAlle vicende familiari dei Sanna Carboni si accompagnano, a volte sovrapponendosi, a volte in parallelo, quelle della citt\u00e0 di Nuoro e dei suoi personaggi, il tutto racchiuso in un contesto cronologico che va dagli ultimi anni del XIX secolo sino a quelli successivi alla Prima guerra mondiale. I riferimenti a fatti e persone reali sono per lo pi\u00f9 abbastanza chiari (da qui l'ostilit\u00e0 con cui molti nuoresi accolsero il romanzo), altre volte elaborati in modo evocativo e persino visionario, ma sempre con una sorta di amarezza latente che fa risaltare prima di tutto gli aspetti tragici o grotteschi della vita individuale e collettiva.\nNella narrazione non c'\u00e8 alcuna pretesa naturalistica o mimetica, bens\u00ec fondamentalmente la resa di un'anima aristocratica (un po' alla Giuseppe Tomasi di Lampedusa) al nichilismo e alla mancanza di senso dell'esistenza. Una sorta di \"Antologia di Spoon River\" in prosa, in cui i destini di tutti, giovani e vecchi, ricchi e miserabili, intellettuali e matti del villaggio si intrecciano e trovano compimento nell'inevitabile destino comune della morte."}
{"id": "1334429", "revid": "109002471", "url": "https://it.wikipedia.org/wiki?curid=1334429", "title": "Vincenzo Trani", "text": "I fatti di Monzone.\nTrani fu inviato a Massa, dallo stesso Presidente del Consiglio Ivanoe Bonomi, per indagare sugli scontri che erano divampati in Lunigiana a seguito dell'omicidio, a Tendola di Carrara, del nazionalista Pietro Procuranti.\nInfatti il 17 luglio 1921, dopo i funerali, una squadra fascista, proveniente da Carrara e guidata da Renato Ricci, si diresse a Monzone, paese natale di Procuranti e dove avrebbe dovuto tenersi un comizio del comunista Del Ranco, e assalt\u00f2 la cooperativa cittadina; negli scontri che seguirono furono uccisi i comunisti Dino Rossi e Primo Garfagnini. Inoltre, lungo la strada di ritorno uno dei camion guidati dai fascisti, giunto presso Santo Stefano di Magra si dovette fermare a causa di un guasto a motore, nel corso della sosta i fascisti furono oggetto di colpi di fucile che ne ferirono diversi. A questo punto l'abitato fu assaltato e nel corso dell'azione ci furono diversi feriti e due vittime. Ripartiti fu ancora ferito mortalmente Silvio Spadaccini. Sulla strada del ritorno gli squadristi, furono bloccati dai carabinieri al confine con Sarzana, dove nella speranza di evitare scontri, per impedire che transitassero in citt\u00e0 li fecero proseguire a piedi nella campagna mentre i mezzi sarebbero stati scortati dai carabinieri all'uscita della citt\u00e0. Mentre si trovavano in campagna si scaten\u00f2 un conflitto a fuoco con un gruppo di Arditi del Popolo nella zona a sud della citt\u00e0, il fascista Venanzio Dell'Amico fu trovato isolato e dopo essere stato circondato fu ucciso.\nA causa di questi avvenimenti i carabinieri, agli ordini del tenente Vinci Nicodemi, procedettero all'arresto delle persone coinvolte. Furono pertanto arrestati undici fascisti, compreso Renato Ricci mentre non si pot\u00e9 procedere all'arresto degli arditi del popolo, autori dell'omicidio di Dell'Amico, poich\u00e9 non fu possibile identificarli. I fascisti di Carrara richiesero ai carabinieri di Sarzana il rilascio degli arrestati minacciando rappresaglie.\nLe indagini su Sarzana.\nGli avvenimenti di Monzone, su cui era stato chiamato ad indagare l'ispettore Trani ebbero poi un drammatico seguito nella provincia adiacente nei cosiddetti fatti di Sarzana. Trani ebbe estesa la propria responsabilit\u00e0 oltre che sulla Provincia di Massa e Carrara anche sulla provincia di Genova Al tempo La Spezia ricadeva nella provincia di Genova. Questa nomina comport\u00f2 dissapori con il prefetto di Genova Cesare Poggi che temendo rappresaglie da parte dei fascisti contro il capitano Guido Jurgens aveva proposto di allontanarlo, soluzione cui si oppose fermamente Trani e che denunci\u00f2 nella sua relazione finale.\nIl primo sparo.\nUno dei motivi scatenanti gli scontri nella piazza della stazione fu un colpo d'arma da fuoco che a un certo punto fu sparato. Il capitano Guido Jurgens indic\u00f2 senza esitatazione i fascisti che lo fronteggiavano come i responsabili: \"parti in quegli istanti dalla parte dei fascisti il primo colpo seguito a breve intervallo da numerosi altri\" Accusa fermamente respinti dai fascisti che si trovavano in piazza che indicarono come responsabili gli arditi del popolo appostati alle loro spalle infatti, come riassunto su Il Tirreno il 22 luglio 1921 gli stessi \"escludono in modo assoluto di avere sparato essi la fucilata contro i carabinieri. Nessuno dei fascisti era armato con fucili da caccia. Il colpo di fucile era partito dalle loro spalle, ed essi avevano visto bene il lampo. Per nessuna ragione, ci dichiarano, essi avrebbero aperto il fuoco contro i carabinieri\".\nIn base alle indagini svolte, l'ispettore Trani, ipotizz\u00f2 che a sparare per primi fossero stati i fascisti. Di segno completamente opposte invece le conclusioni del colonnello della Regia Guardia Nestore Cantuti nella sua relazione del 24 luglio 1921, che al Prefetto di Genova scrisse \"Dalle indagini fatte risulta in modo certo che il primo colpo non part\u00ec dalla forza, e dato che i fascisti affermano recisamente di non aver sparato per primi, si \u00e8 indotti a credere che un colpo sia partito dalle vicinanze della stazione, forse da qualche sovversivo pratico di tumulti e conscio che il primo colpo genera il conflitto, facendo credere all'una parte che l'altra abbia aperto il fuoco...nascosti dalla vegetazione, certamente hanno tirato sia contro la forza, sia contro i fascisti, e poscia eseguito il massacro dei giovani, che spaventati dagli spari, si erano gettati nei campi.\".\nUnulteriore indagine fu fatta per volere di don Luigi Sturzo il quale invi\u00f2 l'onorevole Paolo Cappa del Partito Popolare che stabil\u00ec l'impossibilit\u00e0 di giungere ad una soluzione certa: \"\u00e8 difficile io ritengo anzi impossibile, stabilire con precisione da chi in realt\u00e0 il primo colpo sia stato sparato: malgrado l'inchiesta condotta dall'ispettore generale dell'Interno comm. Trani affermi essere accertato che siano stati i fascisti ad iniziare il fuoco contro la forza pubblica. Le testimonianze anche su varie parti lasciano molti dubbi in proposito\"\nLa scarcerazione di Ricci.\nTrani indag\u00f2 inoltre sulle motivazioni che avevano portato alla scarcerazione dei fascisti detenuti nel locale carcere nella stessa mattinata del 21 luglio, quando la spedizione fascista era giunta a Sarzana. La scarcerazione dei prigionieri, tra cui si trovava anche Renato Ricci era il principale obiettivo della colonna giunta a Sarzana. La seguente indagine che riguard\u00f2 appunto l'operato del procuratore del re che aveva disposto la scarcerazione, e che interess\u00f2 anche il ministro Bonomi, ne accert\u00f2 il corretto operare.\nI contrasti col prefetto di Genova.\nCi\u00f2 che maggiormente preoccupava l'ispettore Trani era il rischio che il comprensorio potesse essere investito da una nuova spedizione punitiva dei fascisti alla ricerca di vendetta e ne ipotizz\u00f2 il progressivo disarmo. Il 22 luglio presso Fossola una squadra fascista, per vendicare i morti di Sarzana, apr\u00ec il fuoco su un gruppo di operai uccidendone tre.. Trani relazion\u00f2:\nIn contrasto con Trani, che sosteneva la necessit\u00e0 di disarmare solo i fascisti, si pose il prefetto di Genova Cesare Poggi che riteneva opportuno procedere al disarmo di chiunque e denunci\u00f2 come numerosi arditi del popolo continuassero a girare armati:\nTrani replic\u00f2 che i contadini girassero armati per potersi difendere da minacciate spedizioni punitive e si impegn\u00f2 principalmente nella pacificazione del territorio cercando di convincere i nuclei armati di entrambi gli schieramenti a ritornare nelle proprie case. Non disdegnando, secondo una nota riservata scritta da Trani stesso, a richiedere a Roma ingenti cifre per procedere al finanziamento dei capi anarchici e comunisti \"per averli validi cooperatori\" Anche in questo caso il prefetto Poggi contrast\u00f2 Trani, timoroso che troppa acquiescenza nei confronti dei capi \"sovversivi\" avrebbe provocato la reazione dei fascisti e dei partiti \"d'ordine\". Poggi propose inoltre la sostituzione di Trani con il proprio vice Rossi.\nIl 31 luglio Rossi fu affiancato a Trani e in giornata si trasfer\u00ec a La Spezia. Gi\u00e0 il giorno seguente nacquero contrasti fra i due. Rossi aveva raccolto informative che riguardavano l'attivit\u00e0 di Trani che invi\u00f2 a Roma:\nUn ulteriore colloquio avvenuto tra Trani e il sindaco socialista di Sarzana Pietro Arnaldo Terzi il 2 agosto aliment\u00f2 ulteriori sospetti nei suoi confronti. Soprattutto per il fatto che volle mantenerlo segreto escludendo la presenza di funzionari come invece era sempre avvenuto precedentemente.. Il 5 agosto 1921 Trani fu richiamato a Roma dallo stesso ministro Ivanoe Bonomi e tutti i suoi incarichi furono trasferiti a Rossi.\nGli ultimi anni.\nNel 1922 Trani fu ancora inviato a Parma e in Lunigiana per una breve ispezione informativa. Nel dicembre dello stesso anno fu nominato questore di Venezia e commissario generale per tutto il Veneto. Il 25 febbraio 1923, con Regio decreto fu collocato a riposo.\nCuriosit\u00e0.\nAlla sua figura \u00e8 stato dedicato un film \"Nella citt\u00e0 perduta di Sarzana\"."}
{"id": "1334439", "revid": "287204", "url": "https://it.wikipedia.org/wiki?curid=1334439", "title": "Proposizione reggente", "text": "La proposizione reggente \u00e8 una proposizione che regge una proposizione subordinata. Il concetto di proposizione reggente \u00e8 quindi un concetto relativo e non assoluto: erroneamente si tende ad identificare sempre e comunque la proposizione reggente con la proposizione principale, ma in realt\u00e0 una proposizione \u00e8 reggente solo \"rispetto ad un'altra\". Perci\u00f2 anche una proposizione subordinata pu\u00f2 essere reggente di un'altra subordinata: la subordinazione, infatti, pu\u00f2 avere vari gradi, ovvero 1\u00b0,2\u00ba e 3\u00ba grado. "}
{"id": "1334440", "revid": "287204", "url": "https://it.wikipedia.org/wiki?curid=1334440", "title": "Sinfjotli", "text": ""}
{"id": "1334445", "revid": "767487", "url": "https://it.wikipedia.org/wiki?curid=1334445", "title": "2 giorni a Parigi", "text": "2 giorni a Parigi \u00e8 un film del 2007 diretto da Julie Delpy.\nPresentato nella sezione Panorama al Festival di Berlino 2007, \u00e8 uscito nelle sale italiane il 28 settembre 2007.\nTrama.\nDi ritorno da un viaggio a Venezia che non \u00e8 andato come sperato, la fotografa francese Marion e il designer d'interni statunitense Jack, prima di rientrare a New York dove vivono, si fermano un paio di giorni a Parigi, presso i genitori di lei. Quella che potrebbe essere l'occasione per rifarsi e concedersi un po' di tempo tutto per loro nella citt\u00e0 romantica per eccellenza, si rivela invece una dura prova per la loro relazione, che ne mette a nudo tutte le fragilit\u00e0, fra gelosie e incomprensioni reciproche.\nJack \u00e8 insofferente a causa delle barriere culturali e linguistiche, dell'incontro con ex di Marion troppo affettuosi e della scoperta di un suo passato sentimentale troppo vivace, di una citt\u00e0 che gli appare ostile e in cui gliene capitano di tutti i colori. Marion non fa nulla per rassicurarlo, anzi, gli mente, si comporta in modo irrazionale, sembra flirtare con tutti.\nIl loro rapporto si riveler\u00e0 abbastanza forte per superare questi due giorni tormentati, grazie ai quali Marion e Jack saranno riusciti a conoscersi meglio e capire di volere rimanere insieme.\nIspirazioni e modelli.\nSe l'ispirazione al film \u00e8 venuta delle esperienze dirette dell'attrice, che ha viaggiato molto fra Francia e Stati Uniti e vissuto abbastanza in entrambi i paesi per poterne mettere a confronto le rispettive, non dissimili nevrosi, i modelli cinematografici pi\u00f9 evidenti sono \u00c9ric Rohmer, Woody Allen (entrambi i protagonisti hanno tratti che ricordano il regista newyorkese, per quanto la Delpy abbia affermato:\u00abAdoro Woody, tuttavia non ho mai provato a fare un film come lui\u00bb) e il dittico di Richard Linklater \"Prima dell'alba\" e \"Before Sunset - Prima del tramonto\" di cui la Delpy \u00e8 stata protagonista (\u00abMa ho capovolto l'idea di \"Prima del tramonto\". In quel film i personaggi sono come in una bolla di sapone, Parigi non c'entra. Qui \u00e8 l'opposto. La citt\u00e0 e il suo ambiente distruggono Marion e Jack\u00bb)."}
{"id": "1334450", "revid": "10951007", "url": "https://it.wikipedia.org/wiki?curid=1334450", "title": "Maccherone", "text": ""}
{"id": "1334455", "revid": "10951043", "url": "https://it.wikipedia.org/wiki?curid=1334455", "title": "Maccheronico", "text": ""}
{"id": "1334464", "revid": "729019", "url": "https://it.wikipedia.org/wiki?curid=1334464", "title": "Alicia Rhodes", "text": "Carriera.\nMentre faceva ancora la parrucchiera, tent\u00f2 di diventare una \"ragazza della terza pagina\", ma venne respinta in quanto \"troppo grassa\". In seguito entr\u00f2 nel cinema per adulti. Attrice con grossi seni naturali, all'inizio della carriera \u00e8 apparsa in scene bukkake (nella serie della Candy Caine Productions \"British Bukkake Babes\"). Ha posato per \"Hustler\" e ha interpretato un film per Fiona Cooper, in cui ha usato il suo vero nome, Angela.\nLa Rhodes \u00e8 apparsa come ospite in talk show televisivi, come \"It's My Life\" nel Regno Unito e \"Wa(h)re Liebe\" in Germania. Ha fatto la sua apparizione anche in tre episodi del documentario inglese \"Porn Valley\".\nNel 2006 ha avuto un bambino. Si \u00e8 ritirata nel 2013 ."}
{"id": "1334465", "revid": "109821530", "url": "https://it.wikipedia.org/wiki?curid=1334465", "title": "La macchina meravigliosa", "text": "La macchina meravigliosa \u00e8 stata una serie documentaristica televisiva, ideata e condotta da Piero Angela nell'autunno 1990, dedicata al corpo umano. Coprodotta con De Agostini, in associazione con NDR International, fu realizzata grazie anche alla collaborazione di Lorenzo Pinna e Marco Visalberghi.\nTecnica espositiva.\nLa serie, composta da otto puntate trasmesse ogni gioved\u00ec su Rai 1 dal 25 ottobre al 13 dicembre 1990, era basata su uno stile di divulgazione completamente nuovo rispetto alle precedenti edizioni di \"Quark\". Piero Angela utilizz\u00f2 infatti una tecnica espositiva molto spettacolare e visivamente accattivante, simile a certi modelli americani, simulando di essere un esploratore microscopico che va in giro dentro il corpo umano a illustrare e spiegare i vari organi, cellule e tessuti. Angela si sdoppi\u00f2 essendo presente anche in studio come conduttore, fingendo di collegarsi con l'\"inviato speciale\" (egli stesso), che rispondeva alle domande del suo \"alter ego\". \nDurante la visione di questi filmati, facevano capolino, come collaboratori, alcuni ospiti come: il trombettista Nini Rosso, la fotografa Alberta Tiburzi, la modella Lavinia Fravolini, il soprano Rajna Kabaivanska, ecc. \nAl termine di ogni filmato, di circa un'ora, seguiva un dibattito in studio con vari esperti ma anche con spettatori comuni, durante il quale furono svolti pure alcuni divertenti esperimenti.\nTecniche di realizzazione.\nI tessuti e gli organi del corpo umano furono esplorati al microscopio elettronico a scansione, con dettagli molto particolareggiati, sfruttando le nuove tecnologie di rappresentazione grafica tramite computer. In ogni filmato Angela veniva inserito tramite la tecnica del chroma key; durante il documentario sul fegato, ad esempio, Angela appariva su una barca mentre remava sopra la bile.\nGli otto documentari.\nGli otto argomenti affrontati rispettivamente nelle varie puntate furono:\nCredits e distribuzione.\nLa serie \u00e8 stata co-prodotta da Rai e De Agostini in associazione con NDR International di Amburgo.\nTra i collaboratori figurano: professor Pietro Motta (consulenza scientifica), Eugenio Guglielminetti (scena e scenografia elettronica), Italo Burrascano (animazioni), Lorenzo Pinna e Marco Visalberghi. Le musiche originali erano di Roberto Anselmi. La regia era affidata a Rosalba Costantini.\nAl termine della messa in onda del documentario era prevista una diretta televisiva nella quale il pubblico presente in studio e i telespettatori da casa potevano porre i loro interrogativi agli esperti presenti. La regia della diretta era di Giuliano Nicastro.\nIl programma, limitatamente alla parte del documentario, \u00e8 stato successivamente replicato nel 1991 su Rai 1 (alle 18.40), nel 1993 \u00e8 andato in onda in prima serata sulle emittenti del circuito Cinquestelle e nel 1994 \u00e8 stato nuovamente ritrasmesso da Rai 1 nel primo pomeriggio (alle 14.55).\nI documentari sono poi stati distribuiti in edicola dalla De Agostini in collaborazione con VideoRai. Nelle otto uscite erano presenti una VHS allegata ad un fascicolo integrativo che illustrava i contenuti del programma."}
{"id": "1334467", "revid": "439724", "url": "https://it.wikipedia.org/wiki?curid=1334467", "title": "Year of the Cat", "text": "Year of the Cat \u00e8 il settimo album di Al Stewart pubblicato dalla RCA nel 1976.\nDisco.\nLe registrazioni sono avvenute in gran parte agli Abbey Road Studios di Londra con alcune registrazioni aggiuntive e il missaggio finale ai Davlen Sound Studios di Universal City (Los Angeles). Il titolo fa riferimento al calendario vietnamita, non a quello cinese come per molto tempo \u00e8 stato erroneamente riportato in questa sede (nel calendario cinese, il segno del gatto non esiste). Hanno collaborato al disco molti di quelli che gi\u00e0 avevano collaborato al precedente \"Modern Times\": Alan Parsons alla produzione, Andrew Powell agli arrangiamenti orchestrali, Peter Wood al piano (e coautore della canzone che d\u00e0 il titolo all'album) e Tim Renwick alle chitarre.\nNei progetti di Stewart la canzone omonima avrebbe dovuto intitolarsi \"The Foot on the Stage\" e riguardare la vicenda di Tony Hancock, attore televisivo e radiofonico britannico morto suicida nel 1968 e da lui molto apprezzato. Ma quando scopr\u00ec che l'attore non era particolarmente conosciuto negli USA, cambi\u00f2 idea e torn\u00f2 al titolo originale.\nSia l'album che il singolo con la title-track (B side: \"Broadway Hotel\") sono entrate nella \"top ten\" statunitense.\nForse per ragioni di capacit\u00e0 del formato singolo, il brano del lato A del 45 giri appare in versioni sensibilmente pi\u00f9 brevi e \"edited\" rispetto ai 6'37\" dell'album. \nL'edizione italiana (RCA PB 5007) lo riporta con una durata di appena 3'30\", facendo quindi perdere tutto il lungo intro strumentale dell'originale. L'edizione francese (RCA PB 5007) presenta, invece, una matrice pi\u00f9 lunga, 4'30\", recuperando una parte della famosa introduzione.\nAltra canzone dell'album che ha goduto di notevole successo \u00e8 \"On the Border\", con vari assoli di chitarra classica (flamenco) di Peter White.\nLa copertina dell'LP \u00e8 stata realizzata da Colin Elgie di Hipgnosis e riporta il tema del \"gatto\" e del \"felino\" in svariati elementi del disegno.\nNel 2001 \u00e8 uscita un'edizione CD con 3 bonus tracks: una versione live di \"On The Border\", l'inedita \"Belsize Blues\" e \"Story of the Songs\", monologo in cui l'autore illustra l'origine delle canzoni dell'album."}
{"id": "1334468", "revid": "767487", "url": "https://it.wikipedia.org/wiki?curid=1334468", "title": "Piano, solo", "text": "Piano, solo \u00e8 un film italiano del 2007 diretto da Riccardo Milani, tratto dal libro di Walter Veltroni \"Il disco del mondo - Vita breve di Luca Flores, musicista\".\nUscito nelle sale cinematografiche il 21 settembre 2007, \u00e8 un film biografico che racconta la vita del pianista jazz Luca Flores, dall'infanzia trascorsa in Africa, fino alla morte per suicidio, nella sua casa di Montevarchi.\nTrama.\nDopo il diploma in pianoforte conseguito al Conservatorio Luigi Cherubini di Firenze, Luca Flores, ragazzo schivo e solitario, inizia per caso ad avvicinarsi alla musica jazz. Sono due amici del Conservatorio a convincerlo a suonare con loro, prima nel loro appartamento, poi davanti al pubblico in piccoli club. Non passa molto tempo che il talento di Luca viene notato e viene chiamato a suonare con Gianni Cazzola e Massimo Urbani e il suo gruppo. Il successo internazionale arriva quando \u00e8 chiamato a suonare con Chet Baker. Quando nel 1988 Baker muore, Luca cade in depressione e viene ricoverato per qualche tempo in psichiatria, dove verr\u00e0 sottoposto ad elettroshock. Il 29 marzo 1995, a soli 38 anni, sceglie di togliersi la vita impiccandosi.\nColonna sonora.\nUscita il 19 ottobre dello stesso anno, \u00e8 costituita da un box di 2 CD contenenti, oltre alle musiche originali di Lele Marchitelli, anche alcuni pezzi inediti tratti dall'ultimo concerto di Luca Flores."}
{"id": "1334482", "revid": "62004", "url": "https://it.wikipedia.org/wiki?curid=1334482", "title": "Miguel Reina Santos", "text": ""}
{"id": "1334486", "revid": "33751", "url": "https://it.wikipedia.org/wiki?curid=1334486", "title": "Stadio Mineir\u00e3o", "text": "Lo stadio Governatore Magalh\u00e3es Pinto (), noto come Mineir\u00e3o, \u00e8 uno stadio di calcio di Belo Horizonte, il pi\u00f9 grande impianto sportivo del Minas Gerais, stato del Brasile. \nInaugurato nel 1965, prende il nome dal governatore statale Jos\u00e9 de Magalh\u00e3es Pinto, che ne avvi\u00f2 i lavori. Tra i tifosi l'impianto \u00e8 noto anche come \"Gigante da Pampulha\".\nInaugurazione.\nIl 25 febbraio 1960 il governo dell'Unione e l'Universit\u00e0 Federale del Minas Gerais donarono allo Stato mineiro un terreno nelle vicinanze di Pampulha, Belo Horizonte, per la costruzione di un nuovo stadio.\nIl Mineir\u00e3o venne progettato da Eduardo Mendes Guimar\u00e3es J\u00fanior e da Caspar Garreto, ambedue architetti, mentre per il disegno della struttura venne incaricato l'ingegnere Arthur Eug\u00eanio Jermann. Il gruppo di uomini addetti alla costruzione venne dato in affidamento all'ingegnere Gil Cesar Moreira de Abreu. Dal 1963 alla data di inaugurazione, il 5 settembre 1965, circa cinquemila uomini vennero coinvolti nella costruzione dell'impianto.\nI festeggiamenti per l'apertura dello stadio includevano spettacoli di paracadutismo, musica e un'inaugurale partita di calcio. All'evento accorsero persone. La prima gara al Mineir\u00e3o venne cos\u00ec disputata tra la nazionale di calcio del Minas Gerais (Nazionale mineira) una squadra formata dalla rosa di giocatori dei club iscritti al CBF: Federa\u00e7\u00e3o Mineira de Futebol (confederazione miniera di calcio), e la squadra argentina del River Plate.\nMineirazo.\nLa semifinale del campionato del mondo 2014, giocata il giorno 8 luglio nello stadio, ha registrato la peggiore prestazione della storia della nazionale di calcio brasiliana: la sconfitta per 7-1 con la Germania (con 5 goal incassati nella prima mezz'ora) \u00e8 passata subito alla storia con il nome di \"Mineirazo\", riferimento al precedente del \"Maracanazo\".\nCapacit\u00e0.\nSi dice che il Mineir\u00e3o sia riuscito ad ospitare ben persone nel 1997, per la gara tra Cruzeiro e Villa Nova, finale del campionato statale: in occasione di quella gara, donne e bambini entravano gratis. Gli spettatori paganti furono , e ci furono tra donne e bambini. Per ragioni di sicurezza la capacit\u00e0 del Mineir\u00e3o \u00e8 stata ridotta di molto in occasione dei primi quarant'anni di storia dello stadio. Nel 2004, su imposizione della FIFA, la capienza dello stadio \u00e8 stata cos\u00ec ridotta a meno di persone.\nSquadre.\nDall'apertura dell'impianto, le tre principali squadre di Belo Horizonte, l'Atl\u00e9tico Mineiro, il Cruzeiro e l'Am\u00e9rica Mineiro (che ha anche uno stadio tutto suo), giocano le loro gare casalinghe nel Mineir\u00e3o. Il Mineir\u00e3o le partite interne della Nazionale brasiliana."}
{"id": "1334490", "revid": "339392", "url": "https://it.wikipedia.org/wiki?curid=1334490", "title": "Est\u00e1dio Mineir\u00e3o", "text": ""}
{"id": "1334500", "revid": "713873", "url": "https://it.wikipedia.org/wiki?curid=1334500", "title": "Stadion Letn\u00e1", "text": "Lo Stadion Letn\u00e1, noto per motivi di sponsorizzazione come Generali Arena, \u00e8 uno stadio per il calcio situato a Praga. \u00c8 lo stadio dei match casalinghi dello Sparta Praga e ospita spesso anche le partite della Nazionale ceca.\nQuesto impianto \u00e8 stato inaugurato nel 1917 e pu\u00f2 contenere 18.887 persone. Noto in passato come Letensk\u00fd stadion ha assunto in un recente passato le denominazioni Toyota Arena e AXA Arena per via delle varie aziende che lo hanno sponsorizzato e attualmente prende il nome dallo sponsor Assicurazioni Generali."}
{"id": "1334502", "revid": "239447", "url": "https://it.wikipedia.org/wiki?curid=1334502", "title": "Toyota Arena", "text": ""}
{"id": "1334506", "revid": "599013", "url": "https://it.wikipedia.org/wiki?curid=1334506", "title": "Alfonso Obreg\u00f3n", "text": "\u00c8 figlio dell'ex calciatore paraguaiano Alfonso Obreg\u00f3n Allende.\nHa pi\u00f9 volte vestito la maglia della Nazionale ecuadoriana, con cui ha preso parte tra l'altro ai Mondiali 2002 (prima partecipazione del suo paese al mondiale)."}
{"id": "1334509", "revid": "287204", "url": "https://it.wikipedia.org/wiki?curid=1334509", "title": "Damian Lanza", "text": ""}
{"id": "1334511", "revid": "599013", "url": "https://it.wikipedia.org/wiki?curid=1334511", "title": "Andres Oper", "text": "Ha vinto tre volte il premio di \"Calciatore estone dell'anno\" (1999, 2002, 2005); inoltre \u00e8 il miglior realizzatore di sempre con la Nazionale estone, avendo segnato, dal 1995, 38 reti in 134 match.\n\u00c8 un giocatore abile con il pallone; lavora molto nella costruzione delle azioni ma \u00e8 soprattutto in grado di andare a rete e di segnare molto. Veloce e agile, ha vestito anche le maglie di , Aalborg e .\nCarriera.\nAll'et\u00e0 di 20 anni fece un provino per l'Arsenal, ma non venne preso. Visse invece un'ottima esperienza in Danimarca, all'Aalborg, squadra dove si afferm\u00f2 in attacco insieme al connazionale Indrek Zelinski. Si trasfer\u00ec alla Torpedo di Mosca dopo la stagione 2002-2003 e vi gioc\u00f2 regolarmente fino al 2005. A causa di alcuni problemi con lo staff tecnico perse la maglia di titolare, non venendo convocato diverse volte.\nVenne messo sul mercato e il Roda Kerkrade si fece avanti. Oper venne ceduto, e subito, mostrando le sue qualit\u00e0 nei Paesi Bassi, divenne una stella del club di Kerkrade. Alla sua seconda stagione in Eredivisie realizz\u00f2 12 gol con il Roda, affermandosi come capocannoniere dei giallo-neri."}
{"id": "1334512", "revid": "729019", "url": "https://it.wikipedia.org/wiki?curid=1334512", "title": "Deutschland (nave)", "text": "La Deutschland (\"Germania\", in tedesco) \u00e8 una nave costruita in Norvegia appositamente per navigare nelle regioni polari.\nVarata con il nome di Bjorn viene acquistata da Wilhelm Filchner grazie all'aiuto di Ernest Shackleton, Otto Nordenskj\u00f6ld e Fridtjof Nansen per essere utilizzata durante la spedizione tedesca in Antartide tra gli anni 1911-1912. Filchner credeva che il continente fosse in realt\u00e0 formato da due isole distinte e sperava dunque di attraversarlo a bordo della \"Deutschland\".\nRaggiunto per\u00f2 il mare di Weddell la nave viene intrappolata nella banchisa il 7 marzo 1912 a per essere rilasciata soltanto il 26 novembre successivo a .\nAl rientro in Germania la nave viene venduta all'Austria per farla partecipare ad una nuova spedizione in Antartide chiamata \"\u00d6sterreich\" (\"Austria\", in tedesco). Nell'agosto 1914, pronta a salpare dal porto di Trieste, viene fermata dallo scoppio della prima guerra mondiale.\nL'imbarcazione \u00e8 venduta ad una compagnia di navigazione triestina nei primi mesi del 1918."}
{"id": "1334515", "revid": "1632387", "url": "https://it.wikipedia.org/wiki?curid=1334515", "title": "Deutschland", "text": ""}
{"id": "1334516", "revid": "287204", "url": "https://it.wikipedia.org/wiki?curid=1334516", "title": "Bjorn", "text": ""}
{"id": "1334523", "revid": "33689", "url": "https://it.wikipedia.org/wiki?curid=1334523", "title": "Vincoli unilateri", "text": ""}
{"id": "1334528", "revid": "287204", "url": "https://it.wikipedia.org/wiki?curid=1334528", "title": "Mladen Krstajic", "text": ""}
{"id": "1334535", "revid": "131011", "url": "https://it.wikipedia.org/wiki?curid=1334535", "title": "Profugo", "text": ""}
{"id": "1334536", "revid": "767487", "url": "https://it.wikipedia.org/wiki?curid=1334536", "title": "Juan Alonso Adelarpe", "text": "Carriera.\nClub.\nJuanito Alonso cominci\u00f2 a dare i primi calci al pallone e a compiere le prime parate sulle spiagge basche. Con il passare del tempo Alonso si afferm\u00f2 come uno dei migliori portieri baschi, decidendo di intraprendere la carriera professionistica.\nA 18 anni firm\u00f2 per il Logro\u00f1\u00e9s, squadra per cui difese la porta nella stagione 1946-47. L'anno dopo Alonso and\u00f2 ad un provino del Celta Vigo, ma l'allenatore della squadra galiziana, Ricardo Zamora, non stim\u00f2 a dovere le qualit\u00e0 del giovane basco. Nei due anni successivi Alonso, dovendo svolgere il servizio militare alla \"Capitan\u00eda General de Ferrol\" (Capitaneria Generale di Ferrol), si accas\u00f2 alla squadra della citt\u00e0 galiziana, il Racing Ferrol. Comunque approfitt\u00f2 per mostrare la sua bravura, che non rimase inosservata a lungo.\nDopo aver finito con la leva, Alonso firm\u00f2 per il , squadra in cui milit\u00f2 nelle successive 13 stagioni - dal 1949 al 1962 - costellate per lui di infortuni. La carriera di Juanito Alonso al Real Madrid non fu semplice, dal momento che dovette lottare stagione dopo stagione per avere i guantoni di titolare, bench\u00e9 nessuno riusc\u00ec a scalzarlo dalla porta se non dopo un suo infortunio. Alonso fu, ciononostante, uno dei pilastri fondamentali delle \"Merengues\" nelle coppe europee.\nNel suo undicesimo anno al Real Madrid, una rara lesione ai polmoni, per la quale si fece visitare da diversi specialisti senza che essi diagnosticassero nulla di serio, non gli permise comunque di superare i test medici. Alonso non pot\u00e9 cos\u00ec giocare per circa un anno. Il Real Madrid gli prolung\u00f2 di un anno il contratto, ma una volta ottenuto il permesso di giocare, dopo quasi un anno di inattivit\u00e0, Alonso si infortun\u00f2 in uno scontro di gioco con Adelardo, durante un match con l'Atl\u00e9tico de Madrid. Dopo essersi ristabilito, decise di abbandonare l'attivit\u00e0, all'et\u00e0 di 34 anni.\nL'ultima di Juanito Alonso tra i pali madridisti fu in una gara in suo omaggio, contro gli argentini del River Plate.\nNazionale.\nAlonso prese parte a soli cinque match della nazionale spagnola, tre con la Spagna B e due con la nazionale maggiore. Nel 1950 venne comunque convocato come terzo portiere per i Mondiali 1950, riserva di due grandi come Ignacio Eizaguirre a Antoni Ramallets."}
{"id": "1334546", "revid": "1543377", "url": "https://it.wikipedia.org/wiki?curid=1334546", "title": "Hans-Walter Wild Stadion", "text": "Il Hans-Walter Wild Stadion \u00e8 uno stadio situato a Bayreuth, in Germania, che pu\u00f2 contenere persone.\n\u00c8 utilizzato soprattutto per il calcio: vi gioca infatti le proprie gare casalinghe il Bayreuth."}
{"id": "1334548", "revid": "1652134", "url": "https://it.wikipedia.org/wiki?curid=1334548", "title": "Leopold Gmelin", "text": "Era il figlio di Johann Friedrich Gmelin. Studi\u00f2 medicina e chimica a Gottinga, a Tubinga e a Vienna, cominciando nel 1813 a dare lezioni pubbliche a Heidelberg, citt\u00e0 in cui nel 1814 venne nominato professore straordinario \u2013 e nel 1817, ordinario \u2013 di chimica e medicina. Fu lo scopritore del ferrocianuro di potassio (1822) e l'autore dello \"Handbuch der Chemie\" (prima edizione datata 1817\u20131819, 4\u00aa ediz. del 1843\u20131855), un trattato molto importante per l'epoca, tradotto in varie lingue. Si dimise dalla carica di accademico nel 1852. Mor\u00ec a Heidelberg l'anno dopo."}
{"id": "1334554", "revid": "124123", "url": "https://it.wikipedia.org/wiki?curid=1334554", "title": "Fabrizio Ostani", "text": "Opera principalmente nel campo delle \"graphic novel\"s e della letteratura per bambini. I suoi lavori, spesso in collaborazione con Lorenzo Mattotti, sono pubblicati nelle principali lingue. Uno dei suoi lavori principali \u00e8 \"Dr. Jekyll &amp; Mr. Hyde\", in collaborazione proprio con Mattotti. L'ultimo lavoro per bambini \u00e8 \"Il sole lunatico\", edito da Gallucci nel 2007. "}
{"id": "1334556", "revid": "767487", "url": "https://it.wikipedia.org/wiki?curid=1334556", "title": "Luis Arconada", "text": "Carriera.\nClub.\nGli inizi.\nHa giocato nel Lengokoak, squadra della sua citt\u00e0 natale, dalla quale fu comprato dalla Real Sociedad nel 1970. Dopo essersi fatto le ossa per varie stagioni nel San Sebasti\u00e1n CF, squadra satellite della Real Sociedad, fu promosso nella prima squadra della Real Sociedad nel 1974 appena compiuti i 20 anni.\nAll'inizio gli altri due grandi portieri della Real Sociedad, Pedro Mar\u00eda Artola e Urruti, chiudevano ad Arconada lo spazio da titolare nella squadra. Artola firm\u00f2 per\u00f2 per il Barcellona nel 1975. Ci\u00f2 permise ad Arconada di diventare il secondo portiere della squadra e di debuttare con la Real in una partita di Coppa UEFA contro il il 22 ottobre 1975. In quella stagione ottenne il posto da titolare durante l'ultima parte della Liga, soppiantando Urruti, che si vide obbligato a firmare per il Espanyol per continuare a giocare.\nReal Sociedad.\nDal 1976 Arconada fu per 13 anni padrone indiscutibile della porta della squadra di San Sebasti\u00e1n. Malgrado fosse considerato uno dei migliori portieri del mondo nella sua epoca, fu sempre fedele alla Real Sociedad, nella quale port\u00f2 a termine tutta la sua carriera professionale. Gioc\u00f2 un totale di 551 partite ufficiali con la Real Sociedad, 414 delle quali nella Liga spagnola. Partecip\u00f2 ai pi\u00f9 importanti successi della storia di questo club, vincendo con esso tutti i titoli del suo \"palmar\u00e8s\". Arconada fu il capitano della migliore generazione di calciatori della Real insieme a Jes\u00fas Mar\u00eda Zamora, Roberto L\u00f3pez Ufarte, Jes\u00fas Mar\u00eda Satr\u00fastegui, Alberto G\u00f3rriz, Juan Antonio Larra\u00f1aga, Jos\u00e9 Mari Bakero, ecc., agli ordini di Alberto Ormaetxea e, nella parte finale della sua carriera, di John Benjamin Toshack.\nFu vicecampione della Liga nel 1980 e batt\u00e9 un record di imbattibilit\u00e0 che resta ancora vigente nel Campionato spagnolo di calcio e grazie a quel primato, vinse il suo primo Trofeo Zamora. Nelle due stagioni successive arrivarono i due titoli di Liga della Real e a livello personale altri due Trofei Zamora. Nel 1983 la Real vinse la prima Supercopa de Espa\u00f1a, mentre nella Coppa dei Campioni del 1982-83 arriv\u00f2 alle semifinali dove fu eliminata dal futuro campione, l'.\nIn tutta la sua carriera, Arconada fu colpito solo da una lesione grave, che si verific\u00f2 nella prima giornata di Liga della stagione 1985-1986 e che gli fece perdere l'intero campionato. Il suo ruolo nella squadra fu ricoperto con notevole bravura da parte di un giovane portiere, Agust\u00edn Elduayen. L'anno seguente Elduayen firm\u00f2 per l'Atl\u00e9tico de Madrid e Arconada riprese il posto da titolare.\nNel 1987 la sua brillante condotta nella fase dei rigori permise alla Real di impadronirsi del titolo di campione di Copa del Rey, dopo aver pareggiato 2 a 2 nella finale con l'Atl\u00e9tico de Madrid. L'anno seguente, nel 1988, nell'ultimo grande campionato di Arconada con la Real, la squadra ottenne il secondo posto nella Liga e nella Copa.\nIl suo ritiro dalla compagine e dal calcio giunse nel 1989, essendo titolare della squadra anche nella sua ultima stagione. Al momento del ritiro stava per compiere 35 anni.\nIl suo carisma, tanto dentro come fuori dal campo, lo port\u00f2 ad essere l'idolo di molti tifosi di calcio, che non erano necessariamente sostenitori della Real Sociedad.\nDivent\u00f2 famosa la frase della tifoseria \"txuri-urdin\": \u00ab\"No pasa nada tenemos a Arconada\"\u00bb (\"Non passa niente abbiamo Arconada\"). Al suo ritiro, il suo posto nella porta \"txuri-urdin\" fu occupato da Jos\u00e9 Luis Gonz\u00e1lez. Tutti i portieri che dal 1989 sono passati per la porta realista hanno dovuto soffrire il fatto di vedersi paragonati alla mitica figura di Arconada.\nDal suo ritiro Arconada \u00e8 rimasto ai margini del mondo del calcio, dedicandosi ad affari privati. Tuttavia negli ultimi anni il suo nome \u00e8 emerso in forma ricorrente come possibile candidato alla presidenza della Real Sociedad, sebbene questa candidatura, per il momento, non sia arrivata a materializzarsi.\nHa un fratello minore, Gonzalo Arconada, che fu allenatore della squadra bianco-blu durante alcuni mesi del 2006.\nNazionale.\nArconada fu il portiere abituale della nazionale di calcio spagnola tra il 1977 ed il 1985. Ricopr\u00ec il ruolo di capitano della nazionale in numerose partite.\nIn totale somm\u00f2 68 partite con la nazionale, nelle quali sub\u00ec 62 gol. Ancora oggi figura fra i 10 giocatori con pi\u00f9 partite disputate nella nazionale spagnola, avendo ricoperto per un periodo il record di partite internazionali con la Spagna.\nPrima di debuttare con la nazionale maggiore, Arconada aveva fatto parte della nazionale olimpica nei Giochi Olimpici del 1976.\nCon la nazionale spagnola debutt\u00f2 il 27 marzo 1977 in una partita Spagna-. Fece parte della convocazione della Coppa del mondo di calcio 1978, anche se non gioc\u00f2 un solo minuto in Argentina. Successivamente fu il portiere titolare della Spagna nel Campionato europeo di calcio 1980 in Italia, nella Coppa del mondo di calcio 1982 in Spagna e infine nel Campionato europeo di calcio 1984 disputato in Francia.\nIl pi\u00f9 importante successo ottenuto da Arconada con la nazionale spagnola fu il secondo posto nel Campionato europeo di calcio 1984 in Francia. Arconada realizz\u00f2 un grande campionato in quella competizione, anche se \u00e8 ricordato principalmente per l'errore commesso contro la Francia, dove sub\u00ec un gol inspiegabile facendosi scivolare sotto al corpo la palla, dopo aver parato una punizione di Michel Platini. Quel gol \u00e8 conosciuto in Spagna come \"il gol di Arconada\". Nella premiazione della finale di Euro 2008, il terzo portiere della selezione spagnola, Andr\u00e9s Palop, vest\u00ec la maglia di Arconada in omaggio all'ex portiere e capitano della nazionale; intervistato, Palop disse \"si merita un omaggio importante, ho avuto l'opportunit\u00e0 di ricevere la sua maglia, l'ho portata e mi ero ripromesso che se avessimo alzato la coppa l'avrei indossata, perch\u00e9 storicamente \u00e8 ricordato per una sua papera, per\u00f2 \u00e8 giusto che sia ricordato perch\u00e9 fu anche un grande portiere e che fece grandi parate, sia per la sua squadra che per la maglia che porto\".\nUn'altra polemica famosa che coinvolse Arconada fu il suo presunto rifiuto di indossare i calzettoni ufficiali della nazionale che includevano i colori della bandiera spagnola durante il mondiale del 1982. Questo rifiuto era attribuito da alcuni alla sua condizione di basco, mentre altri lo attribuivano alla superstizione, poich\u00e9 Arconada nel suo club indossava sempre calzettoni bianchi e manteneva quell'abitudine anche nella nazionale. Durante la sua carriera come giocatore della nazionale, tuttavia, Arconada disput\u00f2 partite con i calzettoni ufficiali e con la fascia di capitano (che includevano i colori della bandiera spagnola, oltre a portare lo scudetto sulla sua maglietta).\nNel 1985 la grave lesione subita allontan\u00f2 Arconada dalla nazionale, non venendo mai pi\u00f9 di nuovo convocato. Il suo posto nella nazionale spagnola fu occupato da un altro basco, Andoni Zubizarreta, che sarebbe arrivato a superare ampiamente il numero di partire internazionali di Arconada.\nArconada disput\u00f2 anche alcune partite amichevoli con la selezione di calcio dei Paesi Baschi.\nFu inoltre tra i convocati della Selezione Europea nella gara ufficiale della nazionale italiana, il 383\u00ba incontro disputato dagli azzurri del 25 febbraio 1981 allo Stadio Olimpico di Roma, organizzata per raccogliere fondi per le vittime del terremoto dell'Irpinia: la gara si concluse con la vittoria per 3-0 della Selezione Europea e vi gioc\u00f2 il primo tempo."}
{"id": "1334558", "revid": "640277", "url": "https://it.wikipedia.org/wiki?curid=1334558", "title": "H-alfa", "text": "In fisica e in astronomia, H-alfa, scritta spesso come H\u03b1, \u00e8 una particolare riga di emissione (o di assorbimento) dell'idrogeno alla lunghezza d'onda di 6562,81 \u00c5, equivalente a 656,281 nm che \u00e8 un'unit\u00e0 del Sistema internazionale (SI).\nOrigine.\nSecondo il modello di Bohr dell'atomo, gli elettroni si trovano su livelli di energia quantizzati attorno al nucleo atomico. Tali livelli sono identificati dal numero quantico principale \"n\", che pu\u00f2 assumere qualsiasi valore intero e positivo, cio\u00e8 \"n\" = 1, 2, 3, ... . Gli elettroni possono trovarsi esclusivamente in questi livelli, e passare da uno all'altro assorbendo o emettendo un fotone.\nLa serie di transizioni dai livelli con \"n\" \u2265 3 a \"n\" = 2 \u00e8 chiamata Serie di Balmer, e le transizioni sono identificate ciascuna con una lettera greca.&lt;br&gt;\nLa riga H-alfa \u00e8 la transizione da 3 a 2, la H-beta da 4 a 2 e cos\u00ec via.\nEsistono anche altre serie di righe; per l'idrogeno sono quelle di Lyman, Paschen, Brackett, Pfund e Humphreys.\nPer la serie di Lyman la convenzione \u00e8 la seguente: \nCaratteristiche.\nLa H-alfa ha una lunghezza d'onda di 6562,81 \u00c5ngstr\u00f6m, ed \u00e8 visibile nella parte rossa dello spettro elettromagnetico. Per gli astronomi, la sua presenza rivela idrogeno ionizzato all'interno di nubi di gas. Poich\u00e9 l'energia necessaria a ionizzare l'atomo di idrogeno e quella per portare l'elettrone dal livello 1 al livello 3 sono quasi le stesse, la probabilit\u00e0 che un elettrone si trovi in tale livello senza essere separato dal nucleo \u00e8 piuttosto bassa. Tuttavia, dopo la ionizzazione, l'elettrone pu\u00f2 ricombinarsi con un protone andando a formare un nuovo atomo di idrogeno, in cui l'elettrone pu\u00f2 trovarsi in un livello qualsiasi. Da qui poi pu\u00f2 scendere a livelli energetici pi\u00f9 bassi emettendo un fotone per ogni transizione. Circa nel 50% dei casi, questa discesa prevede la transizione da 3 a 2, e i fotoni emessi sono quelli della riga H-alfa, che quindi caratterizza fortemente la presenza di idrogeno ionizzato.\nLa riga H-alfa tende facilmente a raggiungere il picco della scala, dato che l'idrogeno \u00e8 il componente principale delle nebulose, per cui, sebbene possa essere utilizzata per trovare forma ed estensione delle nubi cosmiche, non \u00e8 un buon indicatore per determinare la massa. Di norma, per questo scopo si utilizzano altri tipi di molecole, come diossido e monossido di carbonio, formaldeide e ammoniaca.\nFiltri.\nUn filtro H-alfa \u00e8 costruito in modo da trasmettere una stretta banda di luce generalmente centrata sulla lunghezza d'onda della riga. \u00c8 caratterizzato da un passabanda che seleziona la larghezza della banda che deve essere trasmessa."}
{"id": "1334559", "revid": "1745361", "url": "https://it.wikipedia.org/wiki?curid=1334559", "title": "Time (disambigua)", "text": ""}
{"id": "1334560", "revid": "120645208", "url": "https://it.wikipedia.org/wiki?curid=1334560", "title": "Echoes (Pink Floyd)", "text": "Echoes \u00e8 la sesta ed ultima canzone dell'album \"Meddle\" dei Pink Floyd.\nDescrizione.\nLa lunga suite (di 23 minuti e 31 secondi) occupa tutto il lato B dell'album e inizia con una nota di pianoforte acuta (Si) e ripetuta varie volte (l'effetto \u00e8 la nota d'eco di un sonar, ottenuto mediante il passaggio del segnale dello Steinway di Rick Wright in un Leslie). , ed \u00e8 supportata dal testo di Roger Waters, .\nLa suite venne composta a partire da una serie di 36 differenti idee musicali, grazie alle quali registrarono la versione provvisoria \"Nothing, parts 1-24\". Successive evoluzioni delle 24 parti ottenute portarono alla creazione di \"The Son Of Nothing\" e in seguito \"Return of the Son of Nothing\". Tempo dopo la suite, ormai del tutto finalizzata, venne rinominata Echoes.\nLa canzone ha dato il nome all'antologia \"\" del 2001, dove \u00e8 contenuta come quinta traccia in una versione ridotta di 16:30 minuti.\nStruttura.\nL'introduzione \u00e8 stata composta da Wright e creata per mezzo di un'estensione del suono di un pianoforte a coda amplificato mediante un altoparlante Leslie e una nota acuta prodotta dalla slide guitar di Gilmour. Dopo pochi minuti entra la batteria e a seguire la strofa, composta sempre da Wright, cantata da Gilmour per la melodia principale e da Wright per l'armonizzazione. Dopo la prima esposizione completa di strofe e ritornelli, e un lungo assolo di chitarra elettrica in climax, il brano sfocia in un'improvvisazione di stampo prettamente funk, nata attorno ad un giro di chitarra scritto da Gilmour, raddoppiato dal basso di Waters, che lentamente si dissolve, lasciando lo spazio al vento ululante e ad altri suoni creati dalla chitarra distorta slide di David Gilmour e dal basso slide di Waters.\nL'organo Farfisa di Wright fa riemergere il brano dalle ceneri, in un ulteriore crescendo di stampo progressive psichedelico, sempre opera compositiva del tastierista. Il brano si riaggancia all'esposizione principale di strofe e ritornelli, e termina con un assolo di Gilmour intrecciato con il piano di Wright, a sfumare. Nella coda, la band si produce in una finezza di studio: riproduce l'effetto della Scala Shepard, ottenendo l'effetto di un coro che apparentemente sale costantemente nell'intonazione, ma in realt\u00e0 \u00e8 ciclico.\nInterpretazione del testo.\nIl brano parla di due vicende: la storia di un uomo che guardando il cielo mentre pensa ad una persona che ama (per alcuni la sua donna, per altri egli si sta rivolgendo a Dio) si chiede da dove provenga la vita, e la storia stessa della Genesi del mondo.\nIl brano si apre con un'acuta nota di pianoforte ripetuta che rievoca il suono di una goccia d'acqua che cade sulla terra; ad un'iniziale introduzione di Wright si aggiungono la chitarra di David Gilmour ed in seguito il basso e le percussioni.\nDopo qualche minuto inizia la prima strofa, la quale richiama subito un senso di \"congelamento del tempo\" (\"Sospeso sopra le nostre teste, l'albatro rimane immobile sull'aria...\") e di meditazione sull'origine di tutto ci\u00f2 che ci circonda (\"...E nessuno ci ha mostrato alla terra, e nessuno conosce i dove o i perch\u00e9...\").\nDopo un breve intermezzo musicale di sapore blues vi \u00e8 la seconda strofa, nella quale il narratore della vicenda sembra rivolgersi a Dio che dopo aver creato la vita ed essere venuto in contatto con l'uomo (due sguardi di stranieri si incontrano per strada, ed io sono te e quello che vedo sono io), gli chiede di \"portarlo nella Terra\", ricevendo come risposta, per\u00f2, il timore dell'uomo al quale guardando in alto sembra di non vedere nulla (\"...E io Ti prender\u00f2 per mano e Ti porter\u00f2 nella terra, ma aiutami a capire meglio che posso...\", \"...Nessuno ci fa abbassare lo sguardo ma nessuno vola intorno al Sole...\").\nIl brano prosegue con un assolo di chitarra di Gilmour che sfocia in una parte del brano in stile funk nel quale si alternano improvvisazioni di chitarra elettrica ed organo per qualche minuto, concludendosi in un suono di vento e di echi ai quali si aggiungeranno degli striduli fischi psichedelici, ottenuti con la tecnica del reverse applicata ad un Cry Baby.\nIn seguito, da quei lontani e spettrali suoni emerger\u00e0 un lungo intermezzo musicale dai tratti \"new wave\" guidato da un organo sinth che esploder\u00e0 in un fragoroso riff di chitarra. Ci\u00f2 starebbe a simboleggiare che dopo il Big Bang, dopo le piogge e la quiete, vi sar\u00e0 un momento di \"magia divina\" che esploder\u00e0 nella vita.\nDopo di ci\u00f2 riprende il tema della strofa, nella quale si intravede ora un senso di contemplazione e fiducia in un qualcosa che, anche se sconosciuto, ci \u00e8 legato e ci invita a raggiungerlo.\nIl brano si conclude con un'ultima parte musicale simile all'introduzione, ma dalla struttura contraria: strofa - chitarra e tastiera - tastiera, terminando con lo stesso \"si\" che aveva aperto il brano, e con un vento potente ma non distruttivo che \"porta via con s\u00e9\" la vita dell'uomo, che ritorna dove tutto \u00e8 cominciato. Tema simile \u00e8 affrontato anche in altre composizioni Art rock quali Octavarium dei Dream Theater.\nVideo musicale.\nUn video musicale per \"Echoes\" in una versione demo ridotta \u00e8 stato pubblicato in occasione dell'uscita del cofanetto \"The Early Years\". Il video, della durata di sette minuti, \u00e8 intitolato \"Nothing Part 14\"."}
{"id": "1334567", "revid": "1005847", "url": "https://it.wikipedia.org/wiki?curid=1334567", "title": "Politica della Turchia", "text": "La Turchia elegge a livello nazionale un parlamento, la Grande Assemblea Nazionale di Turchia (\"T\u00fcrkiye B\u00fcy\u00fck Millet Meclisi\"), che ha 550 membri, eletti per cinque anni con un sistema proporzionale. Per partecipare alla distribuzione dei seggi per\u00f2, occorre superare una soglia di sbarramento elevata, almeno il 10% dei voti a livello nazionale e una percentuale nei distretti, calcolata con una complessa formula. I candidati indipendenti possono eludere tale sbarramento. Il presidente \u00e8 eletto a suffragio universale e diretto.\nLa Turchia ha un sistema multi-partitico, con due o tre partiti forti, per via dello sbarramento. Dal 1950, la politica \u00e8 stata dominata dai partiti conservatori e laici (non di matrice religiosa), animati anche da un nazionalismo pi\u00f9 o meno accentuato. Il partito al governo dal 2002 invece, l'AKP( \u00e8 un partito politico conservatore turco. L'AKP si \u00e8 sviluppato dalla tradizione dell'Islam politico), \u00e8 generalmente giudicato dagli osservatori internazionali di matrice moderatamente religiosa, anche se i suoi avversari in patria lo considerano decisamente islamista, sebbene i dirigenti di questo partito tendano ad identificarsi con la tradizione del Partito Democratico. Va ricordato che in Turchia la laicit\u00e0 delle istituzioni \u00e8 considerata un valore fondante dello stato, a partire dalla fondazione della repubblica nel 1923.\nLa difesa della laicit\u00e0 e dei valori del kemalismo, ideologia fondante della repubblica, \u00e8 stata spesso il pretesto addotto dai militari per influire pesantemente nella vita politica del Paese, anche con colpi di stato (1960, 1971, 1980, 2016). In particolare, lo Stato maggiore delle Forze Armate controlla le dinamiche politiche attraverso L'MGK (Consiglio di Sicurezza Nazionale).\nA partire dall'affermazione dell'AKP alle elezioni del 2002, sono stati emarginati dalla scena politica i partiti conservatori fino a quel momento pi\u00f9 forti, il DYP e l'AP, come pure il DSP, di sinistra, considerati dagli elettori come rappresentanti di una vecchia politica clientelare e corrotta. Viceversa \u00e8 tornato in auge il CHP, di sinistra nazionalista e laica, il partito che si considera il vero erede dell'ideologia del kemalismo, mentre rimane forte, con percentuali intorno al 10%, il MHP, nazionalista di estrema destra con simpatie islamiste, vicino al movimento neo-fascista dei Lupi Grigi.\nLe minoranze, come gli sciiti alevi e i curdi, faticano a farsi sentire nella vita politica turca, sia per il forte nazionalismo che la contraddistingue, che per l'alta soglia di sbarramento alle elezioni parlamentari. Generalmente queste \nminoranze simpatizzano per i partiti di sinistra non nazionalisti.\nLe elezioni del 2011 hanno confermato l'egemonia politica dell'AKP guidato da Recep Tayyip Erdo\u011fan.\nIl CHP, laico e di sinistra, si conferma come l'opposizione pu\u00f2 credibile continuando la sua crescita elettorale. Importante anche l'affermazione dei candidati indipendenti, in grande maggioranza curdi.\nNonostante la netta vittoria, Erdo\u011fan avr\u00e0 davanti a s\u00e9 degli anni difficili viste le riforme necessarie affinch\u00e9 il paese possa ulteriormente avvicinarsi all'agognato ingresso nell'Unione europea. Infatti l'AKP ha mancato il vero obiettivo di queste elezioni, e cio\u00e8 il raggiungimento di quota 367 seggi, che gli avrebbe permesso di fare le riforme costituzionali in perfetta solitudine. Mancato anche l'obiettivo minimo dei 326 seggi, con cui l'AKP avrebbe potuto varare le riforme costituzionali ricorrendo alla conferma referendaria. Adesso invece l'AKP dovr\u00e0 cercare su questo punto una convergenza con l'opposizione.\nLe elezioni tenute 1\u00ba novembre del 2015 hanno visto una nuova vittoria dell'AKP con quasi il 50% dei voti e 315 seggi, 40 in pi\u00f9 del necessario per formare un governo senza bisogno di alleanza di blocco, ma 15 in meno di quanto richiesto per le riforme costituzionali, fondamentali per progetto di Erdogan di far diventare la Turchia una repubblica presidenziale."}
{"id": "1334573", "revid": "1973827", "url": "https://it.wikipedia.org/wiki?curid=1334573", "title": "Freaks and Geeks", "text": "Freaks and Geeks \u00e8 una serie televisiva statunitense creata da Paul Feig e prodotta da Judd Apatow.\nTrama.\nLa serie, ambientata all'inizio degli anni ottanta, \u00e8 incentrata sui fratelli Weir, Lindsay (Linda Cardellini) e Sam (John Francis Daley). Entrambi frequentano la McKinley High School, dove, durante l'anno scolastico 1980-1981, si intersecano le loro vicende con quelle dei loro amici, divisi tra \"freak\" e \"geek\".\nOltre alla famiglia Weir, diversi personaggi ricorrono negli episodi della serie. Particolarmente presente \u00e8 Millie Kentner (Sarah Hagan), l'amica d'infanzia di Lindsay; \u00e8 molto religiosa e spaventata dal cambiamento nella personalit\u00e0 di Lindsay, che durante il terzo anno cambia amici e comincia a frequentare i \"freak\".\nProgrammazione.\nDopo la trasmissione dei primi 13 episodi la NBC ha sospeso la serie per poi cancellarla per il basso indice d'ascolto. Molti fan hanno fatto pressione per vedere gli ultimi episodi gi\u00e0 girati. Nel luglio del 2000 vennero trasmessi tre di questi episodi, gli ultimi due sono stati finalmente messi in onda nell'ottobre di quell'anno dal canale via cavo Fox Family Channel. La serie \u00e8 poi stata pubblicata integralmente in DVD.\nIn Italia la serie \u00e8 rimasta inedita per sedici anni; nell'aprile 2016 \u00e8 stata pubblicata in versione originale sottotitolata su Prime Video. Dal 30 giugno 2020 la serie, per\u00f2, non \u00e8 pi\u00f9 disponibile su tale servizio streaming."}
{"id": "1334578", "revid": "3115", "url": "https://it.wikipedia.org/wiki?curid=1334578", "title": "European Physical Journal", "text": "European Physical Journal (EPJ) \u00e8 una rivista scientifica internazionale peer-reviewed di fisica, pubblicata da Springer, con elevato \"Impact Factor\".\nDeriv\u00f2 dalla fusione di diverse riviste di fisica europee: il \"Nuovo Cimento\" A e D della Societ\u00e0 italiana di fisica, il \"Journal de Physique\" I, II, e III della Soci\u00e9t\u00e9 fran\u00e7aise de physique, ed il \"Zeitschrift fur Physik\" della Springer nel 1998.\nLe riviste spagnole \"Anales de f\u00edsica\", ungherese \"Acta physica hungarica\" e portoghese \"Portugaliae physica\" furono unite con l'European Physical Journal B nel 2000. La rivista ceca \"Czechoslovak Journal of Physics\" fu unita nel 2006. Nel 2007, il \"Journal de Physique IV\" \u00e8 diventato l\"European Physical Journal ST\"."}
{"id": "1334579", "revid": "161374", "url": "https://it.wikipedia.org/wiki?curid=1334579", "title": "Washington St\u00e9canelo Cerqueira", "text": ""}
{"id": "1334581", "revid": "466539", "url": "https://it.wikipedia.org/wiki?curid=1334581", "title": "Vuelta a Burgos", "text": "La Vuelta a Burgos (Giro di Burgos) \u00e8 una corsa a tappe maschile di ciclismo su strada che si disputa nella provincia di Burgos, in Spagna, ogni anno nel mese di agosto. Dal 2005 fa parte del calendario dell'UCI Europe Tour come gara di classe 2.HC.\nStoria.\nLa corsa si disput\u00f2 per la prima volta nel 1946 e vide la vittoria di Bernardo Cap\u00f3; l'anno seguente la corsa venne aperta alla partecipazione sia di professionisti che di dilettanti e vide la vittoria di Bernardo Ruiz. Dopo queste prime due edizioni, la Vuelta Burgos rimase ferma sino al 1981, quando venne nuovamente organizzata per la terza volta. Per i successivi sei anni, sino al 1986, fu una corsa open, aperta anche ai dilettanti, per poi diventare gara internazionale aperta ai soli professionisti nel 1987.\nAlbo d'oro.\n\"Aggiornato all'edizione 2021.\""}
{"id": "1334582", "revid": "289247", "url": "https://it.wikipedia.org/wiki?curid=1334582", "title": "Vuelta Burgos", "text": ""}
{"id": "1334587", "revid": "287204", "url": "https://it.wikipedia.org/wiki?curid=1334587", "title": "Angelo Oliviero Olivetti", "text": "Tra i maggiori esponenti del sindacalismo rivoluzionario, fu poi uno tra i pi\u00f9 importanti teorici del sindacalismo fascista e del corporativismo.\nVita.\nDal sindacalismo rivoluzionario al sindacalismo nazionale.\nNacque nel 1874 a Ravenna, in una famiglia della medio-alta borghesia ebraica dai forti sentimenti patriottici, da Emilio e Amalia Padovani; il padre era un volontario di guerra e poi ufficiale pluridecorato, che aveva partecipato alle ultime vicende del Risorgimento, mentre la madre era la figlia del banchiere Angelo Padovani.\nFu tra i fondatori del Partito Socialista Italiano nel 1892 mentre ancora frequentava l'Universit\u00e0 di Bologna dove studiava giurisprudenza, laureandosi nel 1893 con una tesi sul colonato romano, la quale fu poi premiata al concorso \"Vittorio Emanuele\" nel 1896, tanto da meritare la pubblicazione.\nCondannato pi\u00f9 volte dai tribunali italiani per attivit\u00e0 sovversiva, si rifugi\u00f2 a Lugano (in Svizzera) nel 1898 dove, nel 1906, cominci\u00f2 le pubblicazioni di un quindicinale politico-culturale di orientamento sindacalista rivoluzionario, \u00abPagine Libere\u00bb, a cui collaborarono anche i sindacalisti Paolo Orano, Arturo Labriola, Alceste De Ambris e il socialista Benito Mussolini, dall'Olivetti conosciuto durante l'esilio svizzero, dal momento che il futuro capo del fascismo frequentava la sua abitazione luganese, divenuta punto di ritrovo per intellettuali quali \u2014 tra gli altri \u2014 lo stesso De Ambris, Massimo Rocca, Giulio Barni e Angelica Balabanoff. La rivista olivettiana rappresenta, assieme al \u00abDivenire sociale\u00bb di Enrico Leone, la pi\u00f9 importante rivista del sindacalismo rivoluzionario italiano. In particolare, la parte letteraria era curata dal ticinese Francesco Chiesa che ottenne collaborazioni di giovani letterati, fra cui diversi poeti crepuscolari.\nOlivetti collabor\u00f2 altres\u00ec al settimanale milanese di Arturo Labriola \u00abAvanguardia socialista\u00bb e firm\u00f2 nel 1907 il manifesto del sindacalismo rivoluzionario in cui si accusava il riformismo della CGL, tacciata di essere uno strumento passivo del Partito Socialista Italiano.\nNella sua rivista si impegn\u00f2 nella revisione del marxismo (in particolare riguardo alle sue pretese scientifiche), istanza comune ai sindacalisti rivoluzionari, e nell'elaborazione di un sindacalismo antistatalistico, manifestando perci\u00f2 posizioni antielettoralistiche e sovversive, e aderendo alle tesi sorelliane favorevoli alla violenza rivoluzionaria in quanto \u00abogni dottrina politica che tende all'avvenire \u00e8 dottrina di forza, e la violenza \u00e8 forza\u00bb, e riprendendo inoltre il vitalismo e il volontarismo della filosofia bergsoniana per affermare un \u00absocialismo divenuto spontaneit\u00e0 di movimento e di lotta, fatto fisiologico, organico\u00bb. Caratteri precipui della sua concezione sindacalista sono inoltre uno spiccato aristocraticismo ed elitismo, conforme alle tesi di Gaetano Mosca, Robert Michels e Vilfredo Pareto, oltrech\u00e9 \u2014 probabilmente per l'influsso familiare \u2014 un orgoglio nazionale che avr\u00e0 conseguenze notevoli nel futuro sviluppo della sua riflessione teorica. Sin dall'articolo di presentazione della rivista, infatti, afferm\u00f2:\nIl pensiero olivettiano ebbe inoltre un importante influsso sulle idee del giovane Mussolini, tanto che lo stesso Duce nel 1932, vergando \"La Dottrina del Fascismo\" per l\"'Enciclopedia Treccani\", scrisse:\nIn seguito all'espulsione dei sindacalisti rivoluzionari dal Partito Socialista, l'Olivetti fu favorevole all'impresa libica, dando man forte dalle colonne della sua rivista all'avvicinamento \u2014 allora in corso \u2014 tra sindacalisti rivoluzionari e nazionalisti:\nSulla questione tripolina, tuttavia, i sindacalisti rivoluzionari non fecero fronte comune: se ad esempio Olivetti e Labriola erano favorevoli all'impresa bellica, infatti, De Ambris e Filippo Corridoni risultarono contrari. Per queste frizioni politiche \u00abPagine Libere\u00bb, la cui redazione era stata ristrutturata e in cui importanti ruoli erano rivestiti dallo stesso De Ambris e Paolo Mantica, all'inizio del 1912 si trov\u00f2 costretta a sospendere le proprie pubblicazioni. Nello stesso periodo, inoltre, per alcuni articoli giudicati lesivi degli interessi svizzeri, Olivetti fu espulso dalla Svizzera.\nIl corso della rivista olivettiana, comunque, riprese nel 1914, allorch\u00e9 il direttore appoggi\u00f2 fervidamente l'intervento dell'Italia nella Grande Guerra (stavolta segu\u00ecto da tutto il movimento sindacalista rivoluzionario). Olivetti, inoltre, fu uno dei fondatori del Fascio rivoluzionario d'azione interventista che diffuse un manifesto rivolto ai lavoratori italiani in favore dell'entrata in guerra della nazione. Nei suoi articoli, in particolare, si scagliava contro i socialisti, che negavano \u00abla persistenza dei motivi di nazionalit\u00e0\u00bb, arroccati in un pacifismo astratto, complici della \u00abbancarotta fraudolenta del vecchio internazionalismo\u00bb, e perci\u00f2 definiti \u00abreazionari\u00bb, laddove \u00abil pi\u00f9 grave problema per i veri e sinceri rivoluzionari\u00bb risiedeva ora nel \u00abcoordinare la rivoluzione sociale col fatto nazionale\u00bb; sicch\u00e9 il socialismo, difensore di uno \"status quo\", non era per Olivetti capace di intendere che le rivendicazioni nazionali erano, in quel preciso momento storico, \u00abla necessaria tappa di passaggio innanzi alle rivendicazioni sociali\u00bb. Al contrario la guerra, sempre secondo l'intellettuale ravennate, avrebbe contribuito a \u00abcompiere i fati della nazione\u00bb e a completare definitivamente \u00abl'opera fatale di unificazione della nazione e della stirpe\u00bb. Pi\u00f9 in generale, egli intravedeva nella lotta tra l'Italia e le potenze nemiche la conflagrazione tra \u00abl'internazionalismo bastardo dei tedeschi\u00bb e \u00abl'universalismo latino\u00bb, definendo quest'ultimo un \u00abinternazionalismo integrativo, non negativo delle nazionalit\u00e0\u00bb.\nTra il 1918 e 1922, pertanto, difese le teorie del sindacalismo nazionale, collaborando altres\u00ec al settimanale di Edmondo Rossoni \u00abL'Italia nostra\u00bb, in cui sosteneva l'importanza fondamentale della fusione del concetto di nazione con quello di proletariato e di rivoluzione sociale:\nNel 1921, al congresso nazionale dell'Unione italiana del lavoro (che al tempo aveva gi\u00e0 rotto con Rossoni e i sindacalisti fascisti), present\u00f2 poi il suo \"Manifesto dei sindacalisti\", che riassumeva le tesi del sindacalismo nazionale:\nCon l'epilogo dell'impresa fiumana, inoltre, si attu\u00f2 una convergenza tra il sindacalismo nazionale olivettiano e il movimento dannunziano, tanto che era in preparazione un quotidiano nazionale ispirato alla figura carismatica e rivoluzionaria del \u00abComandante\u00bb (con quest'ultimo presidente onorario e Olivetti direttore), punto d'incontro tra le teorie del \"Manifesto dei sindacalisti\" e la bozza costituzionale deambrisiana della \"Carta del Carnaro\". Nonostante l'operazione fosse poi sfumata per un ripensamento del \u00abVate\u00bb, Olivetti riusc\u00ec nondimeno a fondare il settimanale \u00abLa Patria del popolo\u00bb, che aveva come significativo sottotitolo \u00absettimanale sindacalista-dannunziano\u00bb.\nInfine, se in un primo momento si era dimostrato diffidente (e talvolta esplicitamente ostile) nei confronti del fascismo in generale e della rossoniana Confederazione nazionale delle Corporazioni sindacali in particolare, a seguito della \u00abMarcia su Roma\u00bb Olivetti si avvicin\u00f2 sempre pi\u00f9 al partito del suo vecchio amico Mussolini.\nDal sindacalismo nazionale al fascismo e al corporativismo.\nOlivetti si mostr\u00f2 possibilista nei confronti del fascismo all'inizio del 1924, per poi avvicinarsi sensibilmente al movimento mussoliniano a seguito del delitto Matteotti, cominciando a collaborare a \u00abIl Popolo d'Italia\u00bb, inizialmente sotto lo pseudonimo di \"Lo spettatore\". L'adesione al fascismo fu dettata sostanzialmente da due ordini di ragioni:\nGi\u00e0 prima dell'adesione al fascismo, comunque, partecip\u00f2 al dibattito sorto negli anni 1923-1924 sul sindacalismo, nel periodo cio\u00e8 in cui, con il cosiddetto \u00abPatto di Palazzo Chigi\u00bb (19 dicembre 1923), era praticamente tramontato il progetto rossoniano del \u00ab\"sindacalismo integrale\"\u00bb, ossia l'accorpamento dei sindacati dei lavoratori e dei datori di lavoro in un unico ente corporativo (guidato ovviamente da Rossoni, soprannominato per il suo enorme potere il \u00ab\"papa rosso\"\u00bb). Olivetti infatti, intervenendo gi\u00e0 in aprile sulla rossoniana \u00abLa Stirpe\u00bb, oltre a stroncare il sindacalismo di matrice socialista, afferm\u00f2 esplicitamente di intravedere nel fascismo un \u00absindacalismo nazionale che si deve attuare giorno per giorno per la ricostruzione tecnica della nazione\u00bb, definendo altres\u00ec questo sindacalismo integrale come\nL'articolo, infine, si concludeva con un significativo appello a sostituire il termine \"sindacato\" (\u00abche ha solo il carattere di resistenza e lotta\u00bb) con quello di \"corporazione\" (\u00abche implica un carattere costruttivo e formativo\u00bb).\nMa Olivetti si distinse soprattutto sulle colonne de \u00abIl Popolo d'Italia\u00bb, di cui \u00abdivenne presto una delle penne di punta\u00bb, tanto da essere molto apprezzato e segu\u00ecto da Mussolini stesso. Particolarmente accesa e aspra fu, poi, la polemica scoppiata tra lui \u2014 impegnato a difendere il fascismo dagli attacchi esterni \u2014 e Luigi Albertini, il direttore del \u00abCorriere della Sera\u00bb. Alle critiche del quotidiano milanese e al suo tradizionale liberalismo moderato, nonch\u00e9 legalitario e costituzionale, Olivetti contrappose il sindacalismo fascista in quanto \u00ab\"liberalismo dinamico\"\u00bb, di contro a quello \u00ab\"statico\"\u00bb che il \u00abCorriere\u00bb \u2014 a detta del giornalista ravennate \u2014 intendeva preservare dagli intenti rivoluzionari del fascismo:\nNello stesso periodo, sempre sul giornale mussoliniano, tracci\u00f2 le linee teoriche dello \u00abStato nuovo\u00bb fascista, contrapposto a quello liberale e al contempo a quello socialista, e che doveva configurarsi come uno \"Stato sindacale\", da raggiungersi grazie all'azione antistastalistica del sindacalismo, la quale aveva il compito di demolire la vecchia architettura statuale al fine di permettere l'edificazione della nuova:\nL'Olivetti plaud\u00ec inoltre alla svolta autoritaria del 3 gennaio 1925, precisando in particolare quella che per lui era la differenza che intercorreva tra una \u00ablibert\u00e0 nominale, ovverosia democratica\u00bb e una \u00ablibert\u00e0 integrale e sostanziale\u00bb, la quale poteva realizzarsi anche grazie a un \u00abgoverno assoluto\u00bb, qualora questo avesse dato al lavoratore\nIn ambito pi\u00f9 strettamente politico, dal settembre del 1924 al giugno 1925, fece parte della cosiddetta \u00abcommissione dei quindici\u00bb (poi \u00abdei diciotto\u00bb), nominata dal PNF, incaricata di discutere e preparare una vasta riforma degli ordinamenti politici e sociali, della quale era presidente Giovanni Gentile e che era composta \u2014 tra gli altri \u2014 da Enrico Corradini, Agostino Lanzillo, Edmondo Rossoni, Francesco Ercole, Santi Romano e Gioacchino Volpe. Nelle divergenze di idee tra alcuni dei membri (che avranno strascichi anche dopo la fine dei lavori), l'Olivetti si schier\u00f2 nell'ala di maggioranza, che perorava una ristrutturazione statuale su base corporativa, e che per l'intellettuale ravennate, in particolare, \u00abdoveva segnare il colpo d'arresto della politica elettorale, temperare se non sopprimere il suffragio elettorale politico, e sostituirlo con quello corporativo, creare lo \"Stato organico\" in luogo di quello liberale\u00bb.\nAvvers\u00f2 inoltre lo strapotere della Confederazione rossoniana, esercitando un notevole influsso sulle decisioni di Mussolini che portarono allo \u00absbloccamanto\u00bb dei sindacati, ossia lo smembramento della Confederazione stessa in altre sei. Diede altres\u00ec un contributo indiretto, seppur importante, alla stesura della \"Carta del Lavoro\" (1927): fu lui l'ispiratore infatti della concezione, recepita dalla \"Carta\", del lavoro in quanto \u00abfunzione economica e sociale\u00bb e in quanto \u00abfatto nazionale\u00bb. Una volta proclamata, Olivetti ne fu entusiasta, lodandola come superamento del liberalismo e del comunismo in campo economico-sociale, e mostrando quelli che per lui erano i suoi punti di maggior importanza, soprattutto in quanto apportatori di benefici ai lavoratori: il carattere giuridico e obbligatorio del contratto collettivo di lavoro, l'indennit\u00e0 di licenziamento, e il principio del controllo dello Stato sulla produzione.\nNel 1929 invece, in occasione del primo plebiscito (24 marzo), ravvide in quest'ultimo una riforma elettorale adeguata al nuovo Stato corporativo in cui, al \"mandato politico\" (\u00abuna delegazione di potere\u00bb), subentrasse il \"mandato corporativo\", ossia un \u00abaffidamento di funzione\u00bb in grado di rispondere agli interessi organici delle categorie produttive e, soprattutto, al supremo interesse della nazione.\nL'anno successivo, nel suo \"Lineamenti del nuovo Stato italiano\", riassunse e compendi\u00f2 tutta la sua elaborazione teorica sullo Stato corporativo, in cui ribadiva l'importanza delle \"\u00e9lite\" politiche dinamiche e volitive, il concetto di \u00abaristocrazia dei produttori\u00bb (cio\u00e8 la nuova classe dirigente che il fascismo stava creando) e il controllo della produzione nazionale da parte dello Stato.\nNel 1931 fu infine nominato da Sergio Panunzio professore ordinario presso la neonata Facolt\u00e0 \"Fascista\" di Scienze Politiche dell'Universit\u00e0 di Perugia, ove insegn\u00f2 storia delle dottrine politiche.\nMor\u00ec a Spoleto, nello stesso anno, a causa di un infarto."}
{"id": "1334589", "revid": "1721238", "url": "https://it.wikipedia.org/wiki?curid=1334589", "title": "Libro di Aneirin", "text": "Il libro di Aneirin (in gallese \"Llyfr Aneirin\") \u00e8 un manoscritto del tardo XIII secolo in antico e medio gallese che contiene versi attribuiti al poeta britannico settentrionale Aneirin (VI secolo).\nIl manoscritto, conservato nella Biblioteca Nazionale del Galles a Cardiff, \u00e8 databile al 1265 circa, ma \u00e8 probabilmente una copia di un originale perduto del IX secolo. La poesia \u00e8 probabilmente tratta dalla tradizione orale. La maggior parte del manoscritto contiene l\"'Y Gododdin\", un antico poema in gallese che celebra i guerrieri del Gododdin (Lothian, Scozia) che morirono nella battaglia di Catraeth (probabilmente Catterick, nello Yorkshire settentrionale), che fu combattuta attorno al 600. Parti di questo poema sembrano essere contemporanee di Aneirin. Gli altri componimenti del manoscritto, che non hanno collegamenti con la battaglia, includono, tra gli altri, un breve poema per un bambino di nome Dinogad, figlio di un uomo che andava a caccia e a pesca."}
{"id": "1334592", "revid": "62898", "url": "https://it.wikipedia.org/wiki?curid=1334592", "title": "Tavola Hash", "text": ""}
{"id": "1334593", "revid": "599013", "url": "https://it.wikipedia.org/wiki?curid=1334593", "title": "C\u00e9sar Rodr\u00edguez", "text": ""}
{"id": "1334594", "revid": "62004", "url": "https://it.wikipedia.org/wiki?curid=1334594", "title": "Mari\u00e0 Mart\u00edn", "text": ""}
{"id": "1334596", "revid": "62898", "url": "https://it.wikipedia.org/wiki?curid=1334596", "title": "Tavola ad accesso diretto", "text": ""}
{"id": "1334600", "revid": "56620", "url": "https://it.wikipedia.org/wiki?curid=1334600", "title": "Giovan Battista Pichierri", "text": "Biografia.\nHa frequentato il ginnasio nel seminario diocesano di Oria e il Liceo e gli studi filosofici e teologici nel Pontificio Seminario Regionale Pugliese \"Pio XI\" di Molfetta. Ha conseguito la licenza in Teologia presso l'Istituto Teologico Ecumenico di Bari.\n\u00c8 stato ordinato sacerdote il 30 agosto 1967.\n\u00c8 stato:\nIl 21 dicembre 1990 \u00e8 stato nominato vescovo di Cerignola-Ascoli Satriano. Ha ricevuto l'ordinazione episcopale il 26 gennaio 1991 dal vescovo Armando Franco (coconsacranti: arcivescovo Andrea Mariano Magrassi, arcivescovo Benigno Luigi Papa).\nIl 13 novembre 1999 \u00e8 stato nominato arcivescovo di Trani-Barletta-Bisceglie. Ha preso possesso dell'arcidiocesi il 26 gennaio 2000.\nIl 19 ottobre 2012 ha indetto il sinodo arcidiocesano, che si \u00e8 concluso nel 2016, dopo tre fasi annuali che tratteranno temi diversi.\n\u00c8 morto il 26 luglio 2017, nell'abitazione vescovile di Trani, per un arresto cardiaco. Le esequie, presiedute dal cardinale Salvatore De Giorgi, si sono tenute nella cattedrale di Trani il 28 luglio. \u00c8 stato sepolto nel cimitero di Sava.\nApostolato.\nSi \u00e8 dimostrato difensore della teologia del Concilio Vaticano II, facendosi promotore del dialogo con il mondo ebraico e con le altre confessioni cristiane. Ha mostrato di tollerare ma evitando quanto possibilmente l'applicazione nella propria arcidiocesi del \"Summorum Pontificum\" di Benedetto XVI per l'uso della messa tridentina.\nIl 24 giugno 2005, ha indirizzato una lettera al cardinale Jos\u00e9 Saraiva Martins, Prefetto della Congregazione per la Causa dei Santi, per chiedere l'avvio del processo di canonizzazione del Servo di Dio Ruggero Maria Caputo, presbitero dell\u2019Arcidiocesi di Barletta, morto in concetto di santit\u00e0 il 15 giugno 1980 e gi\u00e0 soggetto di culto nell'ambito della diocesi. Il procedimento \u00e8 stato avviato il 1\u00ba maggio 2006 Don Caputo si distinse per la promozione delle vocazioni, dell'adorazione eucaristica e per le ore trascorse ad amministrare il Sacramento della Riconciliazione.\nDialogo interreligioso.\nNel gennaio 2008 ha concesso a una comunit\u00e0 pugliese della Chiesa ortodossa rumena la chiesa di San Martino, a Trani.\nHa favorito la comunit\u00e0 ebraica locale con la restituzione della chiesa di Santa Maria di Scolanova, gi\u00e0 sinagoga Scolanova di Trani, riaperta al culto nel 2005, e della chiesa di Sant'Anna, gi\u00e0 Sinagoga Grande, convertita nella sezione ebraica del locale museo diocesano e inaugurata l'8 novembre 2009.\nIl 4 settembre 2010 si \u00e8 recato in preghiera presso la sinagoga Scolanova, segnando la prima visita ufficiale di un vescovo di Trani presso un locale luogo di culto ebraico.\nPolitica.\nLe sue dichiarazioni al sito \"Pontifex\" in difesa di Silvio Berlusconi hanno ricevuto visibilit\u00e0 sulla stampa nazionale.\nDi simpatie monarchiche, ha ricevuto dal principe Vittorio Emanuele di Savoia la commenda dell'Ordine Cavalleresco dei Santi Maurizio e Lazzaro. Nel marzo 2013 ha officiato nella cripta della cattedrale di Trani una messa di suffragio per il re Umberto II, nel trentesimo anniversario della sua scomparsa.\nProcedimenti giudiziari.\n\u00c8 stato indagato, assieme ad alcuni suoi collaboratori, per usura reale presso la procura di Trani. Non risult\u00f2 nulla a suo carico.\nGenealogia episcopale.\nLa genealogia episcopale \u00e8:"}
{"id": "1334603", "revid": "287204", "url": "https://it.wikipedia.org/wiki?curid=1334603", "title": "Cayetano Re", "text": ""}
{"id": "1334604", "revid": "1934238", "url": "https://it.wikipedia.org/wiki?curid=1334604", "title": "Utero artificiale", "text": "Un utero artificiale \u00e8 un dispositivo ipotetico che permetta la crescita e lo sviluppo di un embrione all'esterno di un organismo di sesso femminile che normalmente dovrebbe portare a termine la gravidanza.\nStruttura.\nLa struttura di una simile macchina \u00e8 composta da:\nCome si pu\u00f2 dedurre, tutte queste tecnologie sono attualmente esistenti, tuttavia importanti motivi etici, legati all'aborto ed alla clonazione umana, hanno disincentivato per molti anni la costruzione di un prototipo di utero artificiale per esseri umani. Nel 2002 un gruppo di ricercatori al \"Centro di Medicina Riproduttiva\" della Cornell University, sotto la direzione della dottoressa Hung-ching Liu, ha realizzato il primo utero umano artificiale, riuscendo a far crescere un embrione al suo interno per sette giorni. L'esperimento \u00e8 stato poi volontariamente interrotto dai ricercatori, che tuttavia contano di ripetere il test arrivando fino a due settimane di sviluppo embrionale, cio\u00e8 fino al limite massimo consentito dalle leggi sulla fecondazione in vitro.\nNella fantascienza.\nL'utilizzo di un utero artificiale (con le pi\u00f9 varie denominazioni) \u00e8 stato frequente nelle opere di carattere fantascientifico:"}
{"id": "1334605", "revid": "42179", "url": "https://it.wikipedia.org/wiki?curid=1334605", "title": "Replicatore uterino", "text": ""}
{"id": "1334609", "revid": "828781", "url": "https://it.wikipedia.org/wiki?curid=1334609", "title": "Il pullover (album)", "text": "Il pullover \u00e8 una raccolta di brani del cantante ed attore Gianni Meccia.\nL'Album presenta 12 brani, dei quali 5 provengono dall'album del 1976: Sul punto di dimenticare e 7 dall'album del 1971: Io, chi sono io?.\nTracce.\n\u00b0 : Dall'album Io, chi sono io?\n^ : Dall'album Sul punto di dimenticare\nN.B.: Sulla copertina il brano n.4 viene erroneamente indicato in \"Adagio non fatemi male\". Quello presente ha invece dei piccoli difetti nella digitalizzazione (fruscii); inoltre nella parte illustrativa interna molti brani difettano dell'anno di incisione e della durata."}
{"id": "1334617", "revid": "1602064", "url": "https://it.wikipedia.org/wiki?curid=1334617", "title": "Jane Alexander (attrice 1939)", "text": "Nel corso della sua carriera \u00e8 stata candidata quattro volte ai Premi Oscar e ha vinto un Tony Award e due Premi Emmy. Inoltre, \u00e8 stata direttrice del National Endowment for the Arts.\nBiografia.\nNata da Thomas B. Quigley, un ortopedico di discendenza irlandese e tedesca e da Ruth Elizabeth Pearson, un'infermiera la cui famiglia era emigrata dalla Nuova Scozia, Canada, si \u00e8 diplomata alla Beaver Country Day School, una scuola femminile a Chestnut Hill. Spinta dal padre a frequentare il college prima di intraprendere una carriera di attrice, Alexander frequent\u00f2 il Sarah Lawrence College a Bronxville, New York, dove s'impegn\u00f2 nel teatro ma studi\u00f2 anche matematica in particolare riguardo alla programmazione informatica, nel caso avesse fallito come attrice. Jane impieg\u00f2 i suoi anni giovanili frequentando l'Universit\u00e0 di Edimburgo in Scozia, dove fece parte della Edinburgh University Dramatic Society. Questa esperienza, che ebbe dei buoni riscontri riguardo alle sue interpretazioni, fortific\u00f2 la sua determinazione nel continuare a recitare.\nIncontr\u00f2 il suo primo marito, il regista teatrale Robert Alexander, all'inizio degli anni sessanta a New York, dove entrambi stavano intraprendendo la carriera di attori. Ebbero un solo figlio, nato nel 1964 e divorziarono pochi anni dopo. La Alexander recitava regolarmente in vari teatri regionali e come direttrice artistica della Arena Stage di a Washington, dove incontr\u00f2 il produttore/regista Edwin Sherin. I due divennero buoni amici e in seguito intrapresero una relazione. Una volta divorziati dai rispettivi coniugi si sposarono, nel 1975. Tra tutte e due avevano quattro figli, il figlio della Alexander, Jace, un regista televisivo, e i tre figli di Sherin, Tony, Geoffrey e Jon, dal precedente matrimonio.\nNel 1967, interpret\u00f2 Eleanor Backman nella produzione originale di Howard Sackler \"Per salire pi\u00f9 in basso\" all'Arena Stage. Come il co-protagonista, James Earl Jones, volle interpretare questa parte sia a Broadway (1968), vincendo un Tony Award, sia nel film che ne fu tratto (1970), per cui ebbe una candidatura all'Oscar. Tra le altre interpretazioni di Jane Alexander vanno sottolineate \"Tutti gli uomini del presidente\" (1976), \"Kramer contro Kramer\" (1979) e \"Testament\" (1983), per le quali ottenne la candidatura all'Oscar, \"Brubaker\" (1980), \"Le regole della casa del sidro\" (1999) e \"Fur\" (2006). Alexander interpret\u00f2 Eleanor Roosevelt in due produzioni televisive, \"leanor and Franklin\" e \"Eleanor and Franklin: The White House Years\", e la madre di Franklin Delano Roosevelt, Sara Delano Roosevelt nella produzione HBO \"Franklin D. Roosevelt. Un uomo, un presidente\" (\"Warm Springs\") con Kenneth Branagh e Cynthia Nixon, ottenendo un Emmy Award come miglior attrice non protagonista. Altri film televisivi includono l'opera di Arthur Miller \"Playing for Time\", coprotagonista Vanessa Redgrave, per il quale l'Alexander vinse un altro Emmy Award; \"Malizia a Hollywood\" (sulla famosa giornalista di gossip, Hedda Hopper); \"Blood &amp; Orchids\" e \"Amare per sempre\". Nel 2007 ha recitato nella controversa serie televisiva \"Tell Me You Love Me - Il sesso. La vita\", e nel 2009 ha preso parte al film \"Terminator Salvation\" nella parte di Virginia.\nNel 1993 il Presidente Bill Clinton la incaric\u00f2 di guidare il National Endowment for the Arts, organizzazione che aveva fornito parte dei fondi per la rappresentazione di \"Per salire pi\u00f9 in basso\" all'Arena Stage. Jane Alexander si spost\u00f2 a Washington, DC e fu a capo del NEA fino al 1997. Nel suo libro, \"Command Performance: an Actress in the Theater of Politics\" (2000), descrive le sfide da lei affrontate come direttrice della NEA nel periodi in cui il 104\u00ba Congresso degli Stati Uniti, controllato da Newt Gingrich, si sforz\u00f2, senza successo, di abolirlo. Impegnatasi per la pace nel mondo, la salute e la protezione della natura, la Alexander ha fatto parte dei board di Wildlife Conservation Society, Project Greenhope, National Stroke Association e Women's Action for Nuclear Disarmament. Ha ricevuto l'Israel Cultural Award e l'Helen Caldicott Leadership Award. \u00c8 associata all'International Leadership Forum. Attualmente vive col marito nella zona suburbana a nord di New York.\nFilmografia.\nTelevisione.\nSerie tv\nFilm tv\nDoppiatrici italiane.\nNelle versioni in italiano dei suoi lavori, Jane Alexander \u00e8 stata doppiata da:"}
{"id": "1334623", "revid": "765341", "url": "https://it.wikipedia.org/wiki?curid=1334623", "title": "Repubbliche partigiane", "text": "Le Repubbliche partigiane, o Zone libere, furono delle entit\u00e0 statuali provvisorie create in Italia dai partigiani nell'estate del 1944 in alcuni territori montani e collinari dell'Italia settentrionale, lungo l'arco delle Alpi e dell'Appennino settentrionale, provvisoriamente liberati dall'occupazione nazi-fascista, durante la seconda guerra mondiale.\nSi tratta, infatti, di un fenomeno complessivo, di aree che sono state liberate dai partigiani o si sono trovate ad essere, temporaneamente, libere dagli occupanti per varie ragioni, e che sono state gestite e amministrate in forme diverse: o da veri e propri \u201cgoverni\u201d, o dalle stesse formazioni partigiane, oppure ancora da istituzioni autonome, sempre ispirate alla realizzazione di un'esperienza di tipo democratico.\nLe zone libere, per il loro numero, l'ampiezza territoriale, l'entit\u00e0 delle popolazioni interessate, rappresentarono un evento che non pu\u00f2 essere considerato casuale o marginale nella storia della Resistenza; tanto pi\u00f9 che alcune di esse ebbero il tempo di produrre un'organizzazione amministrativa relativamente strutturata e norme legislative i cui principi passeranno nella Costituzione italiana.\nIl movimento partigiano, attraverso le zone libere, forniva una prova di grande consapevolezza e maturit\u00e0, infatti, pur operando in condizioni di grave emergenza, le repubbliche partigiane anticipavano un esito che si sarebbe raggiunto soltanto con la totale liberazione del paese. In altre parole, queste ultime sono depositarie di un messaggio politico, di una democrazia nascente dalla vittoria sul regime fascista.\nStoria.\nPrima fase.\nNel maggio-giugno 1944 gli alleati anglo-americani avevano sfondato la Linea Gustav ed avevano rapidamente occupato l'Italia centrale. Ritenendo che gli alleati non avrebbero trovato ulteriori ostacoli e che entro l'estate avrebbero liberato tutta l'Italia, ed approfittando del fatto che le truppe tedesche fossero concentrate nello sforzo di fermare l'avanzata, molti comandi partigiani decisero di passare decisamente all'offensiva contro i nazifascisti per facilitare la liberazione dell'Italia settentrionale.\nTali attacchi ebbero successo e varie aree montane furono effettivamente liberate. Esse furono organizzate in Repubbliche, che a posteriori furono definite \"partigiane\". La prima di queste, attiva gi\u00e0 nell'inverno 1943-1944, fu la Repubblica partigiana del Corniolo, nell'Appennino forlivese.\nNel giugno-luglio 1944 il CVL (Corpo volontari della libert\u00e0) e il CLNAI (Comitato di Liberazione Nazionale Alta Italia) emanarono disposizioni circa la liberazione di paesi e vallate: questo fu un obiettivo dettato dalla crescita della guerriglia dei mesi precedenti. La creazione delle zone libere quindi non fu tanto il risultato di un disegno politico programmato, quanto una conseguenza dell'espandersi della guerriglia sullo sfondo di una conclusione della campagna d'Italia ritenuta ormai imminente.\nLa Resistenza cercava di migliorare il suo assetto politico-militare per guadagnare credibilit\u00e0 sia nei confronti degli italiani dell'Italia ancora occupata, ma anche nei confronti degli Alleati. Questa prima fase \u00e8 infatti caratterizzata genericamente da un'assenza di organizzazione economico-amministrativa all'interno delle zone liberate, a beneficio della forza militare. Si assistette infatti ad un irrobustimento dell'organizzazione militare con una conseguente maggior capacit\u00e0 di affrontare il nemico.\nProcedendo da nord a sud il fenomeno investe, con intensit\u00e0 variabile, la media Val Trebbia nell'area di Bobbio (analogamente avviene nell'alta Val Trebbia sull'Appennino Ligure), la Val del Ceno (area dei comuni di Bardi e Varsi), l'alta Valle di Taro (area di Borgotaro), la Val d'Enza (area di Neviano e Palanzano), l'Appennino Modenese (area di Montefiorino): l'operazione Wallenstein.\nSeconda fase.\nLa seconda fase va da settembre a novembre del 1944 ed \u00e8 caratterizzata principalmente da un maggior grado di compiutezza degli obiettivi, sia militari che politico-economici, della prima fase, tanto da arrivare ad esperienze, come la Repubblica dell'Ossola, estremamente significative.\nCinque sono le aree principalmente interessate: l'Ossola, parte del Friuli orientale, la Carnia, le Langhe, il Basso Astigiano.\nBench\u00e9 le aree liberate fossero piuttosto ampie, l'azione partigiana non si rivel\u00f2 utile da un punto di vista militare, in quanto i tedeschi riuscirono a fermare gli Alleati sulla Linea Gotica secondo un piano militare predisposto da tempo dai comandi della Wehrmacht, ma ovviamente ignoto sia ai partigiani che agli Alleati.\nConseguentemente la sperata saldatura fra truppe alleate e reparti partigiani non ebbe luogo. Attestandosi sulla linea Gotica, che era facilmente difendibile, i tedeschi poterono anzi sganciare una parte delle proprie truppe dal fronte e inviarle a reprimere le Repubbliche Partigiane. Il compito fu portato a termine con relativa facilit\u00e0, stante lo scarso armamento dei reparti partigiani.\nLa fine definitiva dell'esperienza delle Repubbliche Partigiane fu rappresentata dal cosiddetto Proclama Alexander del 13 novembre 1944, con cui gli Alleati comunicavano che avrebbero sospeso le operazioni sul fronte italiano e invitavano i partigiani a ritirarsi in montagna.\nParlare delle zone libere come anticipazioni della futura democrazia \u00e8 una concessione retorica, per quanto generosa la si voglia considerare. Vedere in esse, al contrario, un terreno particolarmente fertile per misurare la progressiva \"maturit\u00e0\" della Resistenza \u00e8 corretto e produttivo di nuove conoscenze.\nL'esperienza maturata nelle repubbliche partigiane \u00e8 stata, infatti, certamente alla base della capacit\u00e0 che i CLN (Comitato di Liberazione Nazionale) dimostrarono nella preparazione dell'insurrezione della primavera del 1945.\nLa Repubblica Partigiana dell'Ossola.\nLa repubblica dell'Ossola dura dal 10 settembre al 23 ottobre 1944. L'Ossola \u00e8 un'ampia valle che corrisponde al bacino del fiume Toce. Al centro della vallata si trova la citt\u00e0 di Domodossola. Il territorio comprendeva 32 comuni su 1.500 chilometri quadrati, dove vivevano circa 85.000 abitanti. La valle confina per 200 chilometri con la Svizzera, cui \u00e8 collegata con una strada e con due linee ferroviarie.\nNonostante non sia tra le pi\u00f9 longeve, la repubblica dell'Ossola \u00e8 sicuramente la pi\u00f9 ricordata e rammentata perch\u00e9, a differenza delle altre repubbliche, essa fu in grado di affrontare non solo le emergenze imposte dallo stato di guerra, ma anche di darsi un'organizzazione piuttosto articolata, venne infatti istituita una giunta provvisoria di governo. \nOttenne quasi immediatamente l'appoggio della Svizzera, infatti proprio grazie alla sua vicinanza con essa pot\u00e9 beneficiare di una migliore organizzazione centrale, dell'appoggio di esponenti politici di primo piano nello schieramento antifascista e di una maggiore visibilit\u00e0 datale dalla stampa internazionale.\u00abLa Repubblica Ossolana ebbe un indiscutibile valore politico in quanto rivel\u00f2 la carica spontanea dei valori civili del Movimento resistenziale, che non esauriva il suo impegno nella lotta per la liberazione della Patria dallo straniero, ma esprimeva l'aspirazione ad un ordine nuovo della Societ\u00e0, secondo le naturali vocazioni popolari alla democrazia, che la dittatura fascista non era riuscita a distruggere.\u00bb\nAssetto politico-economico.\nNell'organizzazione politica delle zone libere, il continuo conflitto tra i fautori di un esercito \"apolitico\" e i sostenitori di una milizia politica approdava a un compromesso che per\u00f2 non risolveva nulla, anzi determinava una condizione di debolezza attraversata da continue tensioni. Non \u00e8 comunque possibile definire una linea generale di comportamento, infatti a seconda dell'orientamento politico delle bande che liberavano una determinata zona venivano prese soluzioni differenti; in ogni caso la maggior parte degli interventi nell'organizzazione amministrativa ed economica tendeva a rispettare l'assetto delle relazioni all'interno della comunit\u00e0 nella loro forma pi\u00f9 stabilizzata.\nL'emergenza, quindi, non spiega tutto: sulle decisioni influivano direttamente i limiti di acculturazione politica dei dirigenti partigiani e la volont\u00e0 e la necessit\u00e0 di turbare il meno possibile i ritmi tradizionali della vita locale.\nIl fatto che il riferimento politico della popolazione fossero i comandi partigiani \u00e8 segno evidente della gracilit\u00e0 della rete della cospirazione politica. CLN e nuclei di partito difficilmente riescono a irradiare la loro presenza sul territorio: in alcuni casi si verificarono dei tentativi di costruire giunte comunali o di formare dei CLN, ma essi furono il risultato dell'instaurarsi della zona libera e non il fondamento di essa.\nLe infinite e mutevoli sfaccettature della guerra partigiana non sono percepibili, soprattutto nel caso delle zone libere, se non immergendosi nel flusso degli avvenimenti, anche i pi\u00f9 episodici.\nElenco delle Repubbliche partigiane.\nFurono all'incirca 21, tutte localizzate nel centro-nord Italia:"}
{"id": "1334624", "revid": "339392", "url": "https://it.wikipedia.org/wiki?curid=1334624", "title": "Repubblica della Carnia", "text": ""}
{"id": "1334629", "revid": "34392", "url": "https://it.wikipedia.org/wiki?curid=1334629", "title": "Repubblica d'Ossola", "text": ""}
{"id": "1334632", "revid": "1450446", "url": "https://it.wikipedia.org/wiki?curid=1334632", "title": "Niccol\u00f2 degli Arcioni", "text": "Fu vescovo di Teramo dal 1317 al 1355, proveniente da una nobile famiglia romana, fu eletto direttamente da papa Giovanni XXII perch\u00e9 alla morte del suo predecessore erano sorti dei conflitti nel Capitolo aprutino.\nFu tra i promotori delle opere edilizie realizzate a Teramo durante il dominio angioino, in particolare l'Arcioni fece ingrandire ed abbellire la Cattedrale con l'aggiunta di tre navate sul lato orientale e del magnifico portale cosmatesco di Deodato Romano sulla facciata principale; probabilmente dallo stesso artefice fece ornare di graziose logge il Palazzo Vescovile."}
{"id": "1334634", "revid": "125449829", "url": "https://it.wikipedia.org/wiki?curid=1334634", "title": "Seth Rogen", "text": "Biografia.\nNato nella Columbia Britannica, in una famiglia ebraica, figlio di Sandy Belogus, assistente sociale, e di Mark Rogen, che lavora in una organizzazione non profit. Rogen ha una sorella maggiore di nome Danya, ha frequentato la Vancouver Talmud Torah Elementary School e la Point Grey Secondary School, incorporando molti dei suoi compagni di classe nella sue scritture.\nCarriera.\nA soli tredici anni inizia a lavorare in alcuni spot pubblicitari e come cabarettista. Vince il concorso amatoriale di Vancouver Commedia nel 1998. Pur continuando a vivere nella sua nativa Vancouver, nel 1999 si trasferisce a Los Angeles, dove debutta nella serie tv \"Freaks and Geeks\", la serie ha breve durata, ma il produttore Judd Apatow rimane colpito da lui.\nNel 2001 ottiene una piccola parte in \"Donnie Darko\" e recita in un episodio di \"Dawson's Creek\". Nel 2003 viene nominato agli Emmy per il suo lavoro come autore della stagione finale di \"Da Ali G Show\". Nel 2004 prende parte alla commedia \"Anchorman - La leggenda di Ron Burgundy\". Nel 2005 partecipa in veste di interprete e co-produttore di \"40 anni vergine\", debutto cinematografico di Judd Apatow. Torna a lavorare con il regista nel 2007 come protagonista di \"Molto incinta\" al fianco di Katherine Heigl, non prima di aver recitato nella commedia \"Tu, io e Dupree\". Nel 2007 \u00e8 interprete, sceneggiatore e produttore esecutivo di \"Suxbad - Tre menti sopra il pelo\" in cui Michael Cera e Jonah Hill hanno ottenuto i ruoli principali. Il film e la loro sceneggiatura \u00e8 stata lodata, anche da parte di molti critici. Il film \u00e8 stato in testa al box office USA per due settimane di fila; per promuovere il film Rogen \u00e8 stato ospitato al Saturday Night Live il 6 ottobre 2007.\nIl 2008 \u00e8 stato un anno molto impegnativo per l'attore, inizialmente lavora al film \"Ortone e il mondo dei Chi\", successivamente lavora sempre come doppiatore nel film \"Spiderwick - Le cronache\" con Freddie Highmore, uscito in Italia il 21 marzo 2008. Lo stesso anno esce il film \"Drillbit Taylor - Bodyguard in saldo\", co-sceneggiato da lui e prodotto da Judd Apatow, dove un senzatetto interpretato da Owen Wilson diventa la guardia del corpo di tre ragazzini del liceo perseguitati da due bulli. Ha destato scalpore la sua apparizione agli MTV Movie Awards 2008: infatti l'attore \u00e8 salito sul palco con James Franco, fumando uno spinello; nonostante l'attore ammetta candidamente di fumare marijuana ha presto dichiarato che lo spinello in questione era finto e che il tutto era una gag per promuovere il suo ultimo film, \"Strafumati\". Sempre nel 2008, Rogen ha partecipato come doppiatore alla commedia \"Kung Fu Panda\", ruolo che ha ripreso nel seguito del fortunato film uscito nelle sale nell'estate del 2011 con il titolo di \"Kung Fu Panda 2\". Nell'aprile del 2008, Empire ha riferito che l'attore con l'amico Evan Goldberg avrebbe scritto un episodio per la serie televisiva animata \"I Simpson\". Pi\u00f9 tardi, nel 2009, Rogen ha partecipato al terzo lungometraggio da regista di Apatow, \"Funny People\", con Adam Sandler.\nIn seguito all'uscita nelle sale di \"The Green Hornet\", ha preso parte a una puntata di \"MythBusters\" riguardante proprio il film di cui \u00e8 protagonista. Nella seconda met\u00e0 del 2011 \u00e8 uscito negli Stati Uniti il suo nuovo film \"50 e 50\" con Joseph Gordon-Levitt, che ha ricevuto ottime critiche sia dalla stampa che dagli spettatori. In Italia \u00e8 stato presentato in concorso alla 29\u00aa edizione del Torino Film Festival. Il film globalmente ha avuto un buon incasso, circa 40 milioni, a fronte di un budget di 8. L'attore ha scritto la sceneggiatura del film del 2012, \"Vicini del terzo tipo\" che vede tra i suoi interpreti principali Ben Stiller e Vince Vaughn. Nello stesso anno ha anche partecipato al film \"Parto con mamma\" con Barbra Streisand. Successivamente ha diretto assieme all'amico e co-sceneggiatore storico Evan Goldberg il suo primo lungometraggio, la commedia \"Facciamola finita\" uscito nell'estate del 2013. Il film \u00e8 stato un successo sia di critica che al botteghino, incassando a livello mondiale 126 milioni.\nTra ottobre e dicembre 2013 Rogen dirige sempre assieme ad Evan Goldberg il film \"The Interview\", la cui uscita negli Stati Uniti era inizialmente prevista per il 3 ottobre 2014, e successivamente posticipata al 25 dicembre. Nel film, Rogen e James Franco interpretano rispettivamente il produttore e il presentatore di un popolare talk-show, i quali vengono incaricati dalla CIA di assassinare il leader della Corea del Nord Kim Jong-un. A causa di minacce di morte a Rogen e della paura di possibili attacchi terroristici, il 17 dicembre 2014 Sony Pictures ha inizialmente annullato la distribuzione del film, salvo poi ritornare sui suoi passi pochi giorni dopo. Nell'estate del 2014 Rogen \u00e8 protagonista assieme a Rose Byrne e Zac Efron della commedia \"Cattivi vicini\", diretta da Nicholas Stoller, anch'essa un successo al botteghino con 268 milioni di incasso a fronte di un budget di 18, e accolta generalmente bene dalla critica. Nel 2019, Rogen ha recitato al fianco di Charlize Theron nella commedia romantica \"Non succede, ma se succede...\" Rogen ha recitato nel remake del 2019 de \"Il re leone\", doppiando il facocero Pumbaa, cantando tre canzoni che sono state incluse nella colonna sonora. Nel 2019, Rogen ha prodotto la commedia \"Good Boys\", con Jacob Tremblay, per la Universal Pictures e gli spettacoli televisivi \"The Boys\" e \"Black Monday\", dirigendo il pilot per quest'ultimo con Goldberg. Rogen ha girato scene nel 2014 per \"Zeroville\", film di James Franco rilasciato solo nel 2019.\nVita privata.\nNel 2004 ha iniziato una relazione con l'attrice e scrittrice Lauren Miller, conosciuta mentre lavoravano al \"Da Ali G Show\". I due si sono sposati il 2 ottobre 2011 a Sonoma County, in California.\nNegli ultimi anni \u00e8 diventato uno dei portavoce per la presa di coscienza riguardo al Morbo di Alzheimer, a seguito della malattia della suocera. Attualmente \u00e8 fondatore di Hilarity for Charity, un'associazione benefica che si occupa di promuovere e organizzare eventi per raccogliere fondi e rendere consapevoli degli effetti del Morbo di Alzheimer anche i giovani. Il 26 febbraio 2014, si presenta davanti alla \"Sottocommissione per il lavoro, la salute, i servizi umani e l'educazione\" del Senato americano per parlare della malattia e dell'operato della sua associazione.\nInoltre \u00e8 membro della NORML, l'organizzazione no-profit americana che si batte per la legalizzazione dell'utilizzo non medico di marijuana negli Stati Uniti, oltre ad avere pi\u00f9 volte affermato di fare uso di marijuana.\nDoppiatori italiani.\nNelle versioni in italiano dei suoi film, Seth Rogen \u00e8 stato doppiato da:\nDa doppiatore \u00e8 sostituito da:"}
{"id": "1334635", "revid": "155634", "url": "https://it.wikipedia.org/wiki?curid=1334635", "title": "Pallacanestro alla XIX Universiade", "text": "Il torneo di pallacanestro della XX Universiade si \u00e8 svolto in Sicilia, Italia, nel 1997.\nTorneo maschile.\nIl torneo maschile vide gli USA vincere in finale contro il Canada, mentre il Brasile guadagn\u00f2 il bronzo battendo la squadra italiana.\nAlta classifica.\nDopo la fase a gironi si \u00e8 svolto un torneo ai quarti di finale per i team primi e secondi classificati:\nBassa classifica.\nDopo la fase a gironi si \u00e8 svolto un torneo ai quarti di finale per i team terzi e quarti classificati:\nTorneo femminile.\nIl torneo femminile vide la nazionale statunitense imporsi sulle cubane, mentre la Repubblica Ceca conquist\u00f2 il terzo posto contro l'Italia."}
{"id": "1334637", "revid": "661526", "url": "https://it.wikipedia.org/wiki?curid=1334637", "title": "Poesia gallese", "text": ""}
{"id": "1334639", "revid": "371529", "url": "https://it.wikipedia.org/wiki?curid=1334639", "title": "Join Together (1982)", "text": "Join Together \u00e8 una raccolta del gruppo britannico The Who che comprende i singoli pubblicati tra il 1970 ed il 1973. Pubblicata dalla Polydor Records nel 1982, la raccolta contiene singoli precedentemente non pubblicati in nessun album."}
{"id": "1334640", "revid": "1005847", "url": "https://it.wikipedia.org/wiki?curid=1334640", "title": "Intelsat", "text": "Intelsat \u00e8 stata creata nel 1964 come la prima organizzazione intergovernativa mondiale per lo sviluppo e la gestione commerciale delle telecomunicazioni via satellite.\nDescrizione.\nIl principio organizzativo di quest'organizzazione internazionale \u00e8 stato quello di un'organizzazione non lucrativa, gestita su solide basi commerciali, cio\u00e8 con una remunerazione del capitale investito prefissata al 14% annuo. Le nazioni proprietarie del sistema (pi\u00f9 di 120) contribuivano agli investimenti in proporzione al loro utilizzo dei satelliti, ricevendo l'interesse sul capitale investito prefissato. Tutti gli utilizzatori del sistema (membri o non membri dell'organizzazione) pagavano delle tariffe di utilizzazione a seconda del tipo di servizio (telefonia, televisione, trasmissione dati), della capacit\u00e0 impegnata sui satelliti e della durata del servizio.\nL'ente designato dallo Stato Italiano come firmatario degli Accordi Intelsat e sesto utilizzatore del sistema (a giugno 2000) era la Telespazio S.p.A., nella sua qualit\u00e0 di concessionaria esclusiva del Ministero delle comunicazioni per le comunicazioni via satellite.\nIl 18 luglio 2001 l'Intelsat, a seguito del processo di liberalizzazione e privatizzazione delle telecomunicazioni mondiali, \u00e8 stata trasformata in una societ\u00e0 privata, INTELSAT Ltd., con sede centrale in Bermuda e oltre 200 azionisti da pi\u00f9 di 145 Paesi, sotto il controllo di un'organizzazione intergovernativa, la ITSO (\"International Telecommunications Satellite Organization\"), cui aderiscono 148 Paesi. Dal 2005 la Intelsat Ltd. \u00e8 stata acquisita dalla banca Goldman Sachs &amp; Co. attraverso lo strumento finanziario dei fondi di \"private equity\".\nA febbraio 2007 Intelsat gestiva 54 satelliti in orbita geostazionaria ed un gran numero di infrastrutture terrestri, dopo la fusione con la societ\u00e0 statunitense PanAmSat, avvenuta nel 2006.\nNel 2010, a seguito di un processo di riorganizzazione della struttura aziendale, la societ\u00e0 ha spostato la sede centrale in Lussemburgo."}
{"id": "1334646", "revid": "125766515", "url": "https://it.wikipedia.org/wiki?curid=1334646", "title": "Valeria Parrella", "text": "Biografia.\nNata a Torre del Greco (NA), ma cresciuta a Nocera Inferiore (in provincia di Salerno), dove si diploma presso il locale Liceo Ginnasio Governativo G. B. Vico, compie i propri studi universitari presso l'Universit\u00e0 degli Studi di Napoli Federico II, laureandosi in Lettere antiche con una tesi in glottologia. In seguito si specializza come interprete della lingua dei segni italiana e lavora all'E.N.S. di Napoli, dove tutt'ora vive. Dal 2017 \u00e8 iscritta all'Ordine dei Giornalisti come pubblicista. Nel 2014, si sposa con il regista Davide Iodice.\nIl suo esordio narrativo avviene nel 2003 con una raccolta di sei racconti, \"Mosca pi\u00f9 balena\" con la quale ha vinto il Premio Campiello \"Opera Prima\", il Premio Procida-Isola di Arturo-Elsa Morante ed \u00e8 stata finalista al Premio Bergamo. Nel 2011, con \"Lettera di dimissioni\", \u00e8 nuovamente finalista al Premio Bergamo.\nNel 2005 con un'altra raccolta di racconti, \"Per grazia ricevuta\" (Minimum fax), libro arrivato tra i cinque finalisti al Premio Strega dello stesso anno, vince il Premio Renato Fucini per la miglior raccolta di racconti.\nNel 2007 inizia la sua attivit\u00e0 teatrale pubblicando con l'Editore Bompiani \"Io Clitemnestra, il verdetto\" messo in scena da Cristina Donadio presso il Teatro Stabile di Napoli in uno spazio disegnato da Mario Martone. Altre collaborazioni teatrali sono: \"Ciao Maschio\", uscito come libro nel 2009; \"Tre terzi\", raccolta di tre brevi pieces teatrali, pubblicate da Einaudi (2009) e scritte dalla Parrella insieme a Diego de Silva e Antonio Pascale. Il suo testo si intitola \"L'incognita 'Mah'\"; \"Antigone\" (2012); \"Dalla parte di Zeno\" (2016).\nNel 2008 pubblica il suo primo romanzo, \"Lo spazio bianco\", vincitore del Premio Letterario Basilicata; dal libro, nel 2009, \u00e8 stato tratto l'omonimo film diretto da Francesca Comencini e interpretato da Margherita Buy, presentato alla 66\u00aa Mostra del Cinema di Venezia, e per il quale Valeria Parrella ha vinto il premio Tonino Guerra al Bif&amp;st 2010 per il miglior soggetto. Nel maggio del 2010 ha pubblicato con Rizzoli il romanzo \"Ma quale amore\", Premio letterario Giuseppe Tomasi di Lampedusa 2011.\nIl 30 settembre 2011, al Teatro San Carlo, alla presenza del Presidente della Repubblica Italiana, in occasione delle celebrazioni per il 150simo anniversario dell'Unit\u00e0 d'Italia, viene eseguito l'oratorio \"Terra\" di Luca Francesconi, su libretto di Valeria Parrella; l'evento ha aperto la stagione sinfonica 2011-2012 dell'Ente lirico.\nNel 2013, con \"Antigone\", ha vinto il Premio Le Maschere del Teatro italiano come Miglior autore di novit\u00e0 italiana. Con \"Euridice e Orfeo\", \u00e8 finalista dell'edizione 2016. Nel 2014 nell'ambito del Premio Nazionale \u201cPer la Cultura della Legalit\u00e0 e per la Sicurezza dei Cittadini\u201d - VIII edizione, assegnata dal Comune di San Sebastiano al Vesuvio, ha vinto il Premio Letteratura per il suo romanzo \"Tempo di imparare\". Nel 2019, ha ricevuto il Premio Flaiano per la narrativa, per il romanzo \"Almarina\", che successivamente si piazza terzo al Premio Strega 2020.\nCollabora con \"La Repubblica\" e con \"l'Espresso\". Dall'8 marzo del 2006 cura la rubrica di libri del settimanale \"Grazia\".\nI suoi libri sono tradotti in 11 lingue: arabo, spagnolo, francese, inglese, tedesco, bosniaco, ceco, ungherese, polacco, svedese ed ebraico.\nImpegno politico.\nNel 2014 \u00e8 stata candidata alle elezioni europee con la lista L'Altra Europa con Tsipras, ottenendo pi\u00f9 di settemila preferenze.\nHa contribuito con gli articoli su \"Micromega, su Espresso\" e con le opere politiche all'elaborazione di un pensiero laicista e attento alle minoranze. E' fondatrice e organizzatrice della feste del libro \"Un'altra Galassia\". Fa parte del gruppo di scrittori che conducono il laboratorio con i ragazzi detenuti nell'Istituto Penale Minorile di Nisida."}
{"id": "1334649", "revid": "62004", "url": "https://it.wikipedia.org/wiki?curid=1334649", "title": "Francisco Javier Urruticoechea", "text": ""}
{"id": "1334652", "revid": "62004", "url": "https://it.wikipedia.org/wiki?curid=1334652", "title": "Waldir Peres", "text": ""}
{"id": "1334660", "revid": "767487", "url": "https://it.wikipedia.org/wiki?curid=1334660", "title": "Ricardo Serna", "text": "Per quattro anni ha giocato nel Barcellona noto come \"Dream Team\", che, allenato da Johan Cruyff, vinse di tutto nei primi anni novanta.\nCarriera.\nClub.\nSerna ha cominciato la sua carriera professionistica con il Siviglia nel 1982, e subito si \u00e8 affermato nell'undici titolare. Dopo sei anni nel club andaluso, Serna venne messo sotto contratto dal pi\u00f9 quotato Barcellona, che spese 170 milioni di pesetas. Nello stesso anno venne convocato per la prima volta in nazionale. Dopo l'esperienza in Catalogna ha giocato con Deportivo La Coru\u00f1a, Maiorca, Granada e Ceuta.\nHa disputato un totale di 101 partite nella Primera Divisi\u00f3n con il Barcellona, vincendo due Campionati spagnoli, una Coppa del Re, la Coppa delle Coppe 1988-1989 e la Coppa dei Campioni 1991-1992.\nNazionale.\nCon la divisa della Nazionale spagnola Serna ha totalizzato 6 presenze tra il 1988 e il 1990. Non ha partecipato a nessun importante torneo internazionale."}
{"id": "1334675", "revid": "709565", "url": "https://it.wikipedia.org/wiki?curid=1334675", "title": "Sacrario militare del monte Grappa", "text": "Il sacrario militare del monte Grappa \u00e8 uno dei principali ossari militari della prima guerra mondiale e si trova sulla vetta del monte Grappa tra le province di Treviso e di Vicenza, a 1.776 metri di quota.\nStoria.\nUna volta conclusa la Grande Guerra, sul massiccio del Grappa rimanevano molti cimiteri militari dislocati in diversi punti della montagna. Perci\u00f2, si pens\u00f2 di costruire un unico cimitero monumentale sotto la vetta del monte, ma, terminati i lavori, a seguito di problemi di umidit\u00e0 delle gallerie appena realizzate, si decise di costruire l'attuale sacrario militare.\nProgettato dallo stesso architetto che aveva ideato il sacrario militare di Redipuglia, Giovanni Greppi, e dallo scultore Giannino Castiglioni, la costruzione del sacrario cominci\u00f2 nel 1932, mentre l'inaugurazione avvenne il 22 settembre 1935. Il sacrario \u00e8 costituito da una serie di gradoni semicircolari che si sviluppano sul pendio che dalla strada conduce alla cima del sacrario. Ci\u00f2 consente di sfruttare al meglio la pendenza del terreno, limitando le difficolt\u00e0 di costruzione e, in definitiva, i costi di realizzazione. L'elemento caratterizzante del sacrario \u00e8 il motivo a colombario utilizzato per i loculi destinati ad ospitare le salme dei soldati caduti. Il modello a colombario, unitamente all'uso della pietra viva e del bronzo per le chiusure dei loculi, vuole richiamare la classicit\u00e0 romana fortemente amata dalla committenza fascista.\nCaduti.\nIl sacrario contiene i resti di 22.950 soldati ed \u00e8 cos\u00ec disposto:\nNel sacrario c'\u00e8 una tomba importante per la storia del Grappa, \u00e8 quella del maresciallo d'Italia, generale Gaetano Giardino, che qui comand\u00f2 l'armata del Grappa portandola alla vittoria finale.\nTra le tante sepolture colpisce in particolare la tomba n. 107 (settore austro-ungarico) del soldato Peter Pan e anche quella del soldato italiano Zicchi Antonio, perch\u00e9 inizialmente era stato catalogato come Ficchi Antonio.\nVie d'accesso.\nPer arrivare al sacrario militare si percorre la strada Cadorna, costruita appositamente su ordine del generale Luigi Cadorna per dare supporto logistico alle linee difensive (venne ultimata il 7 ottobre 1917)."}
{"id": "1334679", "revid": "115746587", "url": "https://it.wikipedia.org/wiki?curid=1334679", "title": "Fachtna F\u00e1thach", "text": "Fachtna F\u00e1thach (\"l'intelligente\"), figlio di Cas (o Ross), figlio di Rudraige, fu un leggendario re supremo dell'Irlanda. Prese il potere dopo aver sconfitto il precedente sovrano supremo, Duach Dallta Dedad, nella battaglia di \u00c1rd Brestine. Secondo alcuni racconti era amante di Ness, figlia di Eochaid S\u00e1lbuide, re dell'Ulster e padre del figlio di lei, Conchobar mac Nessa, re dell'Ulster nelle storie del \"Ciclo dell'Ulster\". \nDopo aver regnato per sessant'anni, si rec\u00f2 nell'Ulster. Mentre si trovava l\u00e0, Eochu Feidlech, re del Connacht guid\u00f2 un esercito a Tara. Col supporto di uomini dell'Ulster, Fachtna lo sfid\u00f2 a battaglia. Eochu accett\u00f2 e scelse come terreno di scontro Leitir Ruad, nel Corann, nel Connacht. Durante la battaglia, Eochu decapit\u00f2 Fachtna, diventando cos\u00ec re supremo.\nIl \"Lebor Gab\u00e1la \u00c9renn\" sincronizza il regno di Fachtna con la guerra civile tra Cesare e Pompeo (49 a.C.) e il regno di Cleopatra in Egitto (51-30 a.C.) Gli \"Annali dei Quattro Maestri\" datano invece il suo regno dal 159 al 143 a.C., mentre Goffredo Keating dal 110 al 94 a.C.."}
{"id": "1334683", "revid": "869733", "url": "https://it.wikipedia.org/wiki?curid=1334683", "title": "Angelo Maggi", "text": "Biografia.\nLaureato in Biologia presso la Sapienza - Universit\u00e0 di Roma, nel 1979 \u00e8 tra i primi allievi della Bottega Teatrale di Firenze diretta da Vittorio Gassman ed esordisce nell'opera \"Fa male, il teatro\" di Luciano Codignola con Vittorio Gassman, poi in \"Enrico IV\" di Pirandello con Giorgio Albertazzi per la regia di Antonio Calenda, \"Il mercante di Venezia\" di Shakespeare e \"L'avaro\" di Plauto con Mario Carotenuto e \"I ragazzi irresistibili\" con Vittorio Caprioli.\nTra le produzioni cinematografiche ha partecipato a \"Sapore di mare\", di Carlo Vanzina e nel successivo \"Sapore di mare 2 - Un anno dopo\", di Bruno Cortini. Successivamente \u00e8 protagonista di \"Zero in condotta\", di G. Carnimeo. Recita quindi in \"Mi faccia causa\" di Steno e \"Il coraggio di parlare\" di Leandro Castellani.\nIn televisione ha partecipato a fiction Rai e Mediaset, tra cui \"Il maresciallo Rocca\", \"Distretto di Polizia\", \"Il capitano\" e \"Questa \u00e8 la mia terra\" ed \u00e8 stato Pio XII in \"Paolo VI - Il Papa nella tempesta\".\nCome doppiatore, Maggi ha prestato voce a John C. McGinley nel ruolo del dottor Perry Cox nella serie televisiva \"Scrubs - Medici ai primi ferri\", Mark Harmon nel ruolo dell'agente Leroy Jethro Gibbs in \"NCIS - Unit\u00e0 anticrimine\", \"JAG - Avvocati in divisa\", ' e ', Robert Downey Jr. nel ruolo di Tony Stark/Iron Man nel Marvel Cinematic Universe, Gary Oldman nel ruolo del commissario James Gordon ne \"Il cavaliere oscuro\" e \"Il cavaliere oscuro - Il ritorno\" di Christopher Nolan, Bruce Willis in \"The Sixth Sense - Il sesto senso\" e in \"Unbreakable - Il predestinato\", nonch\u00e9 a Tom Hanks in \"Cast Away\", \"Prova a prendermi\", \"Cloud Atlas\", \"The Terminal\" e \"Il ponte delle spie\".\nTra gli attori doppiati, anche Hugh Grant, Tim Robbins, Timothy Hutton, Steve Guttenberg, Danny Huston, Jackie Chan, Rupert Everett, John Turturro.\nIn episodi successivi della serie animata \"I Simpson\", presta la voce al commissario Clancy Winchester e al Reverendo Lovejoy, in sostituzione di Enzo Avolio. Per il personaggio di Lovejoy \u00e8 stato poi sostituito da Nino D'Agata a partire dalla seconda parte dell'ottava stagione.\nNel luglio 2008 ha vinto il premio \"Leggio d'oro voce dell'anno\".\nNel 2019 viene scelto come nuova voce di Woody nel film \"Toy Story 4\", in sostituzione di Fabrizio Frizzi e interpreta Cesare Previti in \"1994\". Il 7 dicembre 2019 vince, per la sezione doppiaggio, il Premio Internazionale \"Vincenzo Crocitti\".\nDoppiaggio.\nTelevisione.\nFedez - Muschio Selvaggio"}
{"id": "1334690", "revid": "767487", "url": "https://it.wikipedia.org/wiki?curid=1334690", "title": "Jeepers Creepers 2 - Il canto del diavolo 2", "text": "Jeepers Creepers 2 - Il canto del diavolo 2 (\"Jeepers Creepers 2\") \u00e8 un film horror statunitense del 2003, diretto dal regista Victor Salva.\nIn Italia il film \u00e8 uscito il 5 marzo 2004.\nTrama.\nBilly, uno dei due figli di un fattore di nome Jack Targan, viene rapito e ucciso dal Creeper, e suo padre decide di vendicarlo. L'agricoltore costruisce un arpione che piazza sul suo furgone e parte in caccia con il secondo figlio, Jack Targan Junior. Si arriva cos\u00ec al ventitreesimo ed ultimo giorno prima che il mostro ritorni in letargo per altri ventitr\u00e9 anni; prima di assopirsi, per\u00f2, esso vuole concedersi un ultimo, sostanzioso banchetto costituito da una comitiva di giovani e prestanti atleti e cheerleader di ritorno dalla vittoria ad un campionato di basket, che sta viaggiando a bordo di un pullman proprio sulla East 9, del tutto ignari del pericolo. Durante la giornata, il pullman rimane \"accidentalmente\" in panne per due volte: in entrambi i casi a causa di uno strano oggetto d'osso affilato che ha squarciato gli pneumatici finch\u00e9, nottetempo, i ragazzi rimangono definitivamente bloccati in mezzo al nulla e, come se non bastasse, sia l'autista che i loro allenatori scompaiono letteralmente nell'oscurit\u00e0 senza lasciare traccia. Ha cos\u00ec inizio per loro una lunga notte di terrore all'interno del pullman, durante la quale si ritrovano a dover resistere con ogni mezzo possibile all'assedio della creatura che, tuttavia, oltre ad essere dotata di forza e velocit\u00e0 sembra avere la capacit\u00e0 di rigenerare le parti del suo corpo danneggiate o amputate divorando quelle delle sue vittime mostrandosi, di fatto, immortale. La frustrazione, la paura e l'incertezza del gruppo sul da farsi e su chi tra loro sia pi\u00f9 \"allettante\" per lo speciale fiuto del mostro, spinge i ragazzi ad azzuffarsi fra di loro, intensificando perci\u00f2 il loro odore. Alla fine, dopo vari tentativi di chiamare i soccorsi, i sopravvissuti vengono raggiunti proprio da Jack Taggart, che ha finalmente l'occasione di vendicarsi. Dopo un'estenuante lotta e nonostante il mostro venga ripetutamente arpionato, percosso e mutilato dall'uomo, la salvezza arriva solo con l'alba, quando \u00e8 costretto a tornare in letargo. Il film si conclude con un epilogo ambientato ventitr\u00e9 anni dopo: Jack Taggart, ormai anziano, ha esposto assieme a suo figlio Jack, uomo adulto, nel suo fienile quello che rimane del mostro (chiamandolo \"pipistrello infernale\") permettendo ai passanti di dargli un'occhiata a pagamento e aspettando, con il suo arpione puntato verso la creatura, tre giorni per il risveglio del Creeper.\nSequel.\nNel marzo 2006 venne annunciato il seguito. Il 12 maggio 2009 una sceneggiatura per il film \u00e8 stata finalizzata e la produzione \u00e8 cominciata. Originariamente Salva voleva che il film fosse distribuito in formato direct-to-video, ma poi venne annunciato che il film avrebbe avuto una distribuzione nelle sale cinematografiche e anche in 3D. Il film \u00e8 uscito il 26 settembre 2017."}
{"id": "1334693", "revid": "232", "url": "https://it.wikipedia.org/wiki?curid=1334693", "title": "Elena (municipalit\u00e0)", "text": ""}
{"id": "1334695", "revid": "110157", "url": "https://it.wikipedia.org/wiki?curid=1334695", "title": "The Story of the Who", "text": "The Story of the Who \u00e8 una raccolta del gruppo britannico The Who, pubblicata nel 1976 dalla Polydor Records. Il disco vede la presenza di pezzi che vanno dai primi singoli fino al disco del 1975, \"The Who by Numbers\"."}
{"id": "1334696", "revid": "287204", "url": "https://it.wikipedia.org/wiki?curid=1334696", "title": "Haim Nachman Bialik", "text": " Nato in Ucraina, allora nell'Impero Russo, utilizz\u00f2 per le sue opere la lingua ebraica e meno lo yiddish. Bialik \u00e8 considerato uno degli autori classici della letteratura ebraica ed \u00e8 comunemente riconosciuto come il poeta nazionale di Israele.\nBiografia.\nBialik nacque nel gennaio 1873 a Rady in Ucraina. All'et\u00e0 di sette anni rimase orfano. Nelle sue opere di taglio autobiografico, infatti, si sofferm\u00f2 a descrivere la miseria della sua infanzia. \nSuccessivamente si trasfer\u00ec a vivere con il nonno, che acconsent\u00ec a mandarlo a studiare alla yeshiva di Volozhin in Lituania. Accanto allo studio del Talmud, impar\u00f2 il russo e il tedesco, in modo da poter leggere i classici della letteratura russa e tedesca. Attirato, per\u00f2, anche dai principi dell'illuminismo ebraico (Haskalah), si allontan\u00f2 progressivamente dal mondo della yeshiva.\nA 18 anni si trasfer\u00ec nella citt\u00e0 di Odessa, vivace e importante centro culturale ebraico dell'epoca. L\u00ec, guadagnandosi da vivere come insegnante di ebraico, incontr\u00f2 intellettuali come Mendele Moicher Sforim e Ahad Ha'am. \nNel 1892 fu pubblicata la sua prima opera, la poesia \"El Ha-tzippor\" (\u00abAll'uccello\u00bb) e l'anno successivo si spos\u00f2. Nel frattempo continu\u00f2 la sua attivit\u00e0 di insegnante di ebraico, alla quale aggiunse l'attivit\u00e0 nei circoli letterari e sionisti.\nAgli inizi del XIX secolo fu pubblicata la sua prima opera poetica, accolta con grande entusiasmo dalla critica, tanto da venir acclamato come \"il poeta della rinascita\", e la sua fama continuava a crescere.\nNel 1903 venne incaricato dalla Commissione Storica Ebraica di stilare un rapporto sul grave pogrom anti-ebraico di Chi\u0219in\u0103u, che porter\u00e0 alla nascita dell'epico poema \"Nella citt\u00e0 del massacro\". Egli, oltre a denunciare l'eccidio, condanner\u00e0 anche l'atteggiamento di passivit\u00e0 e sottomissione degli ebrei stessi.\nProfondo conoscitore sia della tradizione religiosa ebraica, sia della parte mistica e leggendaria, Bialik compone un grande numero di opere, in ebraico e in yiddish, abbracciando diversi generi letterari, dalla poesia, alla narrativa. Prima di lasciare l'Europa per la Palestina mandataria fonda la casa editrice Dvir (tuttora esistente in Israele) con altri intellettuali. Traduce in ebraico diversi classici della letteratura europea, tra cui il Don Chisciotte.\nNel 1921 lascia definitivamente Odessa per stabilirsi in Germania per qualche anno, finch\u00e9 nel 1924 si trasferisce nella Palestina mandataria, nella citt\u00e0 di Tel Aviv, vivace centro culturale e letterario dello Yishuv (comunit\u00e0 ebraica della Palestina).\nL\u00ec continua la sua attivit\u00e0 culturale e letteraria, lavorando come editore e traduttore. Cessa tuttavia di scrivere versi. Presiede alla fondazione dell'Universit\u00e0 Ebraica di Gerusalemme, diventa presidente dell'Unione degli Scrittori Ebrei e fa parte del Comitato per la Lingua ebraica.\nTranne alcuni viaggi all'estero, dovuti a motivi di salute, Bialik continu\u00f2 a vivere a Tel Aviv.\nMor\u00ec a Vienna nel 1934, dove si era recato per sottoporsi ad un intervento chirurgico."}
{"id": "1334707", "revid": "767487", "url": "https://it.wikipedia.org/wiki?curid=1334707", "title": "Ero uno sposo di guerra", "text": "Ero uno sposo di guerra (\"I Was a Male War Bride\") \u00e8 un film commedia del 1949 diretto da Howard Hawks, con protagonisti Cary Grant e Ann Sheridan.\nIl film \u00e8 basato sul romanzo \"I Was an Alien Spouse of Female Military Personnel Enroute to the United States Under Public Law 271 of the Congress,\" biografia di Henri Rochard, un militare belga che spos\u00f2 un'infermiera statunitense.\nTrama.\nIn Germania alla fine della seconda guerra mondiale, il capitano dell'esercito francese Henri Rochard ha il compito di reclutare un produttore di lenti altamente qualificato, Herr Schindler. Gli viene assegnato come autista il tenente americano Catherine Gates, con grande dispiacere di entrambi a causa di numerosi scontri precedenti. L'unico mezzo disponibile \u00e8 una motocicletta che a causa delle norme militari, solo a Catherine \u00e8 permesso guidare; Henri deve alloggiare nello stretto sidecar. Dopo diverse disavventure, la coppia in continuo litigio arriva a destinazione.\nIn albergo, infastidita dal dolore alla schiena, Catherine accetta l'offerta di Henri di un massaggio e si addormenta. Egli quindi cerca di lasciare la stanza, ma scopre che la maniglia della porta si \u00e8 rotta, intrappolandolo dentro, cos\u00ec \u00e8 costretto a trascorrere la notte rannicchiato su una sedia. Al mattino lei insinua che lui abbia cercato di approfittare della situazione, rifiutando di credere alla sua storia. Senza saperlo la moglie del locandiere ha sostituito nel frattempo il pomello, cos\u00ec quando la porta si apre e questa arriva nella stanza, costringe Henri a nascondersi fuori dalla finestra.\nPi\u00f9 tardi, Henri va sotto copertura alla ricerca di Schindler, che ora lavora nel mercato nero. Rifiuta l'aiuto di Catherine e le dice che se lo vede deve fingere di non conoscerlo. Al mercato nero viene eseguita una irruzione dalle autorit\u00e0 e viene arrestato anche Henri. Quando lui chiede a Catherine di attestare la sua identit\u00e0, lei obbedisce ai suoi precedenti ordini di non rivelare che lo conosce. Mentre \u00e8 in prigione, trova Schindler, felice di lasciare la Germania e di esercitare la sua attivit\u00e0 in Francia. Pi\u00f9 tardi, lei si scusa con un furioso Henri e, quando tornano alla base, si rendono conto di essere innamorati.\nLa burocrazia costringe Henri e Catherine a sposarsi in tre diverse cerimonie: civile, militare ed ecclesiastica. Prima che possano consumare il matrimonio, a Catherine viene dato l'ordine di presentarsi al quartier generale per essere rispedita negli Stati Uniti. I due sposi apprendono cos\u00ec che l'unico modo in cui Henri pu\u00f2 ottenere un visto per emigrare con lei \u00e8 tramite il War Bride Act, la legge sulle spose di guerra. Dopo molte incomprensioni con le autorit\u00e0, gli viene concesso il permesso di accompagnarla, ma le circostanze e le normative militari cospirano per impedirgli di passare la notte insieme.\nQuando cercano di salire a bordo della nave da trasporto, i marinai non credono che Henri sia una \"sposa di guerra\": l'uomo \u00e8 costretto cos\u00ec a vestirsi da infermiera dell'esercito femminile. L'inganno funziona, ma una volta a bordo il suo travestimento viene scoperto ed Henri viene arrestato. Catherine riesce a chiarire la situazione, e finalmente i due possono restare soli.\nProduzione.\nLe riprese si sono svolte principalmente a Heidelberg, in Germania, a Londra negli Shepperton Studios ed a Los Angeles presso gli Studios della 20th Century Fox .\nLe riprese iniziarono il 28 settembre 1948 e durarono pi\u00f9 di 8 mesi a causa delle varie malattie che colpirono i membri del cast. Ann Sheridan ha contratto una pleurite che si \u00e8 trasformata in polmonite, costringendo a sospendere le riprese per due settimane. Ad Hawks scoppi\u00f2 una forma di orticaria inspiegabile su tutto il corpo. Cary Grant ha sofferto di epatite complicata da ittero, e la produzione \u00e8 stata interrotta per tre mesi."}
{"id": "1334709", "revid": "466539", "url": "https://it.wikipedia.org/wiki?curid=1334709", "title": "Mawashi", "text": "Il \u00e8 un particolare perizoma indossato dai \"rikishi\", ovvero i lottatori di sumo, durante l'allenamento o la competizione. I lottatori di rango pi\u00f9 elevato indossano una variazione del mawashi, il kesho-mawashi, come parte della cerimonia d'apertura della lotta, cerimonia che viene chiamata anche \"dohy\u014diri\".\nMawashi.\nA seconda del rango dei lottatori, il mawashi pu\u00f2 essere di vari colori e vari materiali. Il mawashi dei lottatori di rango pi\u00f9 alto, ovvero i \"sekitori\", \u00e8 di solito in seta ed \u00e8 lunga quasi dieci metri, larga sessanta centimetri e pesa dai tre ai sei chili. Viene avvolta molte volte intorno alla vita del lottatore e fermata con un grande nodo sulla schiena. Vengono poi inseriti dei piccoli drappi di seta indurita nella parte anteriore della mawashi (opposta quindi al nodo) come decorazione, chiamati \"sagari\". Se queste decorazioni cadono durante la competizione, il \"gyoji\", ovvero l'arbitro, le getter\u00e0 fuori dal ring quanto prima possibile.\nTalvolta il lottatore pu\u00f2 indossare il mawashi in modo tale da mettere in difficolt\u00e0 l'avversario. Pu\u00f2 indossarlo senza stringerlo per rendere pi\u00f9 difficile che l'avversario tiri il lottatore e lo spinga quindi fuori dal ring, o pu\u00f2 stringerlo molto per evitare che l'avversario abbia una buona presa su di esso. Molti lottatori sono superstiziosi e credono che il colore del mawashi influisca sulla fortuna; talvolta dopo un combattimento perso cambiano il colore del mawashi per la successiva competizione.\nI lottatori di rango pi\u00f9 alto durante gli allenamenti portano dei mawashi di cotone pesante. Le decorazioni (\"sagari\") non vengono indossate durante l'allenamento. Chi fa parte, invece, di gradi inferiori, indossa un mawashi nero di cotone, sia per l'allenamento sia per la competizione; vengono aggiunte delle \"sagari\" in cotone, ma non sono semi-rigide. Chi pratica il sumo a livello amatoriale dovrebbe indossare dei mawashi bianchi di cotone.\nSe un lottatore perde il Mawashi durante un combattimento viene automaticamente squalificato. Normalmente i lottatori di Sumo non hanno particolari problemi con la nudit\u00e0. Spesso si vestono in luoghi pieni di gente, specialmente per i tornei all'aperto (tra l'altro non possono vestirsi da soli, hanno bisogno dell'aiuto di un'altra persona). Ma \u00e8 per loro vietato perdere il Mawashi e rimanere completamente nudi sul dohy\u014d durante un combattimento ufficiale. Tale regola \u00e8 stata introdotta nel 1913 per adeguare il Sumo alle attitudini occidentali riguardo alla nudit\u00e0 e renderlo fruibile a un maggior numero di spettatori. Dal 1913 ad oggi \u00e8 accaduto solo una volta, nel maggio 2000, che un lottatore perdesse il Mawashi durante un incontro e venisse automaticamente squalificato. Si \u00e8 trattato del \"rikishi\" Asanokiri in un combattimento in diretta TV contro Chiyohakuho.\nLa necessit\u00e0 di istituire tale regola e di assegnarle una pena tanto severa fa capire che prima del 1913 avvenissero spesso combattimenti tra lottatori completamente nudi.\nKesho-mawashi.\nI \"sekitori\" (lottatori di alto rango) indossano un secondo mawashi, il kesho-mawashi, durante il cerimoniale di apertura della competizione. Il kesho-mawashi consta di una cintura con un pannello anteriore in seta, simile ad un grembiule con stampe colorate o con i loghi degli sponsor della competizione.\nNel periodo Edo si combatteva con un kesho-mawashi, normalmente sponsorizzato da un daimy\u014d, ma col tempo sono diventati troppo ornamentali, tanto da impedire il combattimento vero e proprio; per questo motivo il kesho-mawashi e il mawashi hanno adesso delle funzioni diverse."}
{"id": "1334714", "revid": "3831", "url": "https://it.wikipedia.org/wiki?curid=1334714", "title": "Turbine di polvere", "text": ""}
{"id": "1334720", "revid": "92723", "url": "https://it.wikipedia.org/wiki?curid=1334720", "title": "Sestennio Democratico", "text": ""}
{"id": "1334722", "revid": "2149408", "url": "https://it.wikipedia.org/wiki?curid=1334722", "title": "Su\u00e1rez", "text": ""}
{"id": "1334723", "revid": "287204", "url": "https://it.wikipedia.org/wiki?curid=1334723", "title": "Suarez", "text": ""}
{"id": "1334734", "revid": "320578", "url": "https://it.wikipedia.org/wiki?curid=1334734", "title": "Cancro ai polmoni", "text": ""}
{"id": "1334743", "revid": "729019", "url": "https://it.wikipedia.org/wiki?curid=1334743", "title": "Ferrovia Gairo Taquisara-Jerzu", "text": "La Gairo Taquisara-Jerzu era una linea ferroviaria a scartamento ridotto della Sardegna.\nProfilo.\nLa linea nacque come diramazione di della Mandas-Arbatax (anch'essa in fase di realizzazione in quegli anni), e fu costruita ad opera della Societ\u00e0 italiana per le Strade Ferrate Secondarie della Sardegna negli ultimi anni del XIX secolo. La pi\u00f9 breve linea costruita nella storia dell'intera rete ferroviaria pubblica sarda venne infatti inaugurata il 16 novembre 1893, e seppur cos\u00ec breve, rappresent\u00f2 un enorme progresso per gli abitati di Osini, Ulassai e Jerzu, all'epoca raggiungibili solo con i mezzi a trazione animale. Gi\u00e0 nel 1870 lo jerzese Nicol\u00f2 Businco sollecit\u00f2 in vari comizi la realizzazione di un collegamento ferroviario che mettesse in comunicazione i paesi del Pardu con il resto dell'isola. Dopo 23 anni di speranze, le popolazioni di Jerzu, Osini e Ulassai poterono cos\u00ec raggiungere lo scalo di Gairo coi primi treni, e da l\u00ec proseguire per Arbatax o verso Mandas e Cagliari. Un dato su tutti spiega la portata di questo progresso: Cagliari era raggiungibile ora con 9 ore di treno, e non pi\u00f9 con dieci giorni di viaggio sui carri o col cavallo.\nNel 1921 la linea, come le altre delle SFSS, pass\u00f2 alle Ferrovie Complementari della Sardegna, ed il 28 novembre 1926 nel Regio Decreto n\u00ba2038, contenente il piano (in gran parte non realizzato) di costruzione di nuove ferrovie in Sardegna, fu inserito anche il prolungamento della linea dalla stazione di Jerzu sino al centro abitato, prolungamento che per\u00f2 non divenne mai realt\u00e0. La storia di questa ferrovia termin\u00f2 il 14 settembre 1956, quando venne attuata la chiusura della tratta e la sostituzione del servizio per mezzo di autobus, non senza amarezza da parte delle popolazioni locali.\nLa tratta \u00e8 stata interamente smantellata, seppur restino le opere realizzate per la linea, tra cui spicca la stazione capolinea di Jerzu, riconvertita a museo d'arte (denominato Stazione dell'arte) su iniziativa del comune di Ulassai, nel cui territorio \u00e8 compreso oggi lo scalo. La stazione di Gairo invece serve tuttora la linea Mandas-Arbatax, che dal 1997 \u00e8 attiva solo per il servizio turistico.\nCaratteristiche.\nLa linea aveva una lunghezza di poco meno di , interamente privi di elettrificazione, a scartamento da e dal punto di vista altimetrico presentava una costante discesa dall'abitato di Gairo Taquisara, il cui scalo costituiva il culmine della ferrovia a 784 , alla stazione di Jerzu, quota minore a 611 Le pendenze raggiungevano punte del 29\u2030 nel tratto iniziale della ferrovia.\nDal punto di vista dell'armamento la linea utilizzava binari formati da rotaie Vignoles da e da traverse in legno, rimasti inalterati nel corso della storia della ferrovia.\nPercorso.\nDal punto di vista del tragitto la linea partiva dalla stazione di Gairo (denominata all'epoca Gairo Taquisara) e virava verso sud, seguendo il corso del rio Pardu. Dopo aver attraversato l'unica stazione intermedia, quella di Osini-Ulassai, la linea giungeva nel capolinea di Jerzu, situato alcuni chilometri a nord ovest dell'omonimo abitato."}
{"id": "1334750", "revid": "1882523", "url": "https://it.wikipedia.org/wiki?curid=1334750", "title": "Mesta", "text": "Il Mesta (, , ) \u00e8 un fiume che scorre in Bulgaria e Grecia.\nGeografia.\nSorge dai monti Rila a 2.240\u00a0m di altezza e scorre per 230\u00a0km, sfociando nel mare Egeo presso l'isola di Taso; il suo pi\u00f9 grande tributario \u00e8 il Dospat. \nDei 230\u00a0km di lunghezza del fiume, 126 si trovano in Bulgaria e 104 in Grecia: questi ultimi costituiscono il confine naturale tra le regioni di Macedonia e di Tracia. Il suo delta \u00e8 parco nazionale.\nOnorificenze.\nAl fiume Mesta \u00e8 intitolato il monte Mesta, sull'isola Livingston, nelle isole Shetland Meridionali (Antartide)."}
{"id": "1334753", "revid": "1573940", "url": "https://it.wikipedia.org/wiki?curid=1334753", "title": "500 lire &quot;Collegio del Mondo Unito dell'Adriatico&quot;", "text": "Storia.\nNel 1985, con la L. 236/85, si \u00e8 concesso un contributo di tre miliardi di lire al Collegio del Mondo Unito dell'Adriatico, ricavati dalla coniazione di monete da 500 lire in argento commemorative. \nDati tecnici.\nAl dritto al centro si trova lo stemma della Regione Friuli-Venezia Giulia attorniato da monumenti-simbolo della regione: la loggia del Lionello di Udine, il palazzo comunale di Pordenone, la cattedrale di San Giusto di Trieste e il castello di Gorizia, in giro \u00e8 posta la dicitura \"\"; la firma dell'autore \u00e8 posta sotto la raffigurazione della loggia; in basso sta una stella.\nAl rovescio al centro si trova l'emblema del Collegio del Mondo Unito, sopra \u00e8 riprodotto il castello di Duino, sotto di essi si trovano la data, delle onde stilizzate, l'indicazione del valore, il segno di zecca , in giro \u00e8 scritto \nNel contorno: \"PACIS DISCERE MORES\" in rilievo.\nIl diametro \u00e8 di 29 mm, il peso di 11 g e il titolo \u00e8 di 835/1000.\nLa tiratura \u00e8 di 126.211 esemplari.\nLa moneta \u00e8 presentata in cofanetto nella sola versione fior di conio."}
{"id": "1334754", "revid": "27723", "url": "https://it.wikipedia.org/wiki?curid=1334754", "title": "Dobruja", "text": ""}
{"id": "1334760", "revid": "729019", "url": "https://it.wikipedia.org/wiki?curid=1334760", "title": "Cherwell", "text": "Cherwell \u00e8 un distretto nel nord dell'Oxfordshire, Inghilterra, Regno Unito, con sede a Banbury. Il distretto prende il nome dal fiume Cherwell, che scorre a sud attraverso la regione per confluire nel fiume Tamigi a Oxford.\nLe citt\u00e0 di Cherwell includono Banbury e Bicester mentre Kidlington \u00e8 un contendente per il pi\u00f9 grande villaggio in Inghilterra.\nIl distretto fu creato con il Local Government Act 1972, il 1\u00ba aprile 1974 dalla fusione del municipio di Banbury con il distretto urbano di Bicester, il distretto rurale di Banbury e il distretto rurale di Ploughley.\nGeografia.\nLa met\u00e0 settentrionale del distretto di Cherwell \u00e8 formato principalmente da morbide colline che si diramano verso il fiume Cherwell, tuttavia la met\u00e0 meridionale del distretto di Bicester \u00e8 molto pi\u00f9 piatta. Gran parte del distretto \u00e8 collinare con il nord-ovest del distretto situato all'estremit\u00e0 settentrionale del Cotswolds.\nTrasporto.\nGran parte del distretto \u00e8 facilmente raggiungibile dalla M40, con gli svincoli 9, 10 e 11 nel distretto. Ha anche buoni collegamenti ferroviari con Londra, Birmingham, Oxford e il sud.\nRiciclaggio dei rifiuti.\nIl distretto di Cherwell ha uno dei pi\u00f9 alti tassi di riciclaggio del paese di oltre il 40% (2005), in precedenza era di appena il 9%. Questo \u00e8 cambiato con l'introduzione del sistema Blue Box per il riciclaggio della carta, che da allora \u00e8 cresciuto fino a includere plastica, cartone e lattine. Kidlington ha il suo gruppo di riciclaggio.\nApplicazione della sicurezza alimentare.\nIl distretto di Cherwell \u00e8 arrivato in cima allo studio di Which? che ha classificato 395 autorit\u00e0 locali in Gran Bretagna nel loro record di applicazione delle normative sulla sicurezza alimentare."}
{"id": "1334762", "revid": "339392", "url": "https://it.wikipedia.org/wiki?curid=1334762", "title": "Plovdiv (regione)", "text": ""}
{"id": "1334763", "revid": "226458", "url": "https://it.wikipedia.org/wiki?curid=1334763", "title": "Duach Dallta Dedad", "text": "Duach o Daui Dallta Dedad (\"figlio adottivo di Deda\"), figlio di Cairbre Lusc, figlio di Lugaid Luaigne, fu un leggendario re supremo dell'Irlanda del II secolo a.C. \nPrese il potere dopo aver ucciso il predecessore Congal Clairinech. Regn\u00f2 per dieci anni, fino alla morte avvenuta per mano di Fachtna F\u00e1thach."}
{"id": "1334765", "revid": "547034", "url": "https://it.wikipedia.org/wiki?curid=1334765", "title": "South Oxfordshire", "text": "Il South Oxfordshire \u00e8 un distretto dell'Oxfordshire, Inghilterra, Regno Unito, con sede a Crowmarsh Gifford.\nIl distretto fu creato con il Local Government Act 1972, il 1\u00ba aprile 1974 dalla fusione dei municipal borough di Henley-on-Thames e Wallingford (prima parte del Berkshire) con il distretto urbano di Thame, il distretto rurale di Wallingford (prima parte del Berkshire), il distretto rurale di Bullingdon e il distretto rurale di Henley."}
{"id": "1334766", "revid": "767487", "url": "https://it.wikipedia.org/wiki?curid=1334766", "title": "Iraq in Fragments", "text": "Iraq in Fragments \u00e8 un film documentario del 2006 di James Longley.\n\u00c8 stato nominato agli Oscar 2007 come miglior documentario.\nTrama.\nIl film racconta tre episodi di vita quotidiana dopo la guerra, seguendo un bambino a Baghdad, un militante sunnita nel sud e un ragazzino curdo."}
{"id": "1334767", "revid": "116013993", "url": "https://it.wikipedia.org/wiki?curid=1334767", "title": "Congal Clairinech", "text": "Congal Clairinech, figlio di Rudraige, fu un leggendario re supremo d'Irlanda del II secolo a.C. \nPrese il potere dopo aver ucciso il predecessore Lugaid Luaigne. Regn\u00f2 per quindici o sedici anni, fino alla morte avvenuta per mano di Duach Dallta Dedad."}
{"id": "1334769", "revid": "1745361", "url": "https://it.wikipedia.org/wiki?curid=1334769", "title": "Lugaid Luaigne", "text": "Lugaid Luaigne, figlio di Innatmar, fu un leggendario re supremo d'Irlanda del II secolo a.C.\nPrese il potere dopo aver ucciso il predecessore Breasal Boidhiobhadh. Regn\u00f2 per cinque o quindici anni fino alla morte avvenuta per mano di Congal Clairinech."}
{"id": "1334770", "revid": "406204", "url": "https://it.wikipedia.org/wiki?curid=1334770", "title": "Vale of White Horse", "text": "Vale of White Horse \u00e8 un distretto dell'Oxfordshire, Inghilterra, Regno Unito, con sede ad Abingdon.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Abingdon con il distretto urbano di Wantage, il distretto rurale di Abingdon, il distretto rurale di Faringdon e parte del distretto rurale di Wantage nel Berkshire.\nLa valle prende il nome dal Cavallo Bianco di Uffington, un geoglifo di epoca preistorica tracciato sul pendio di un rilievo collinare in gesso, rappresenta una figura animale stilizzata. "}
{"id": "1334771", "revid": "88740", "url": "https://it.wikipedia.org/wiki?curid=1334771", "title": "Egitto ai Giochi olimpici", "text": "L'Egitto ha partecipato per la prima volta ai Giochi olimpici nel 1912.\nGli atleti egiziani hanno vinto 37 medaglie ai Giochi olimpici estivi, mentre non ne hanno mai vinta alcuna ai Giochi olimpici invernali.\nIl Comitato Olimpico Egiziano venne creato e riconosciuto dal CIO nel 1910.\nA seguito della fondazione della Repubblica Araba Unita (e l'unione provvisoria con la Siria del 1958), la partecipazione ai Giochi olimpici estivi di e avvenne con il nome del nuovo stato, sotto la sigla RAU all'edizione italiana (aronimo in lingua italiana \"Repubblica Araba Unita\", francese \"R\u00e9publique Arabe Unie\" e spaggnola \"Rep\u00fablica \u00c1rabe Unida\"), UAR all'edizione del 1964 (acronimo in lingua inglese \"United Arab Republic\").\nIl nome Repubblica Araba Unita, con la sigla RAU, fu presente anche ai , considerato che il nome ufficiale dello stato torn\u00f2 ad essere Egitto solo a partire dal 1971."}
{"id": "1334772", "revid": "26630", "url": "https://it.wikipedia.org/wiki?curid=1334772", "title": "Breasal Boidhiobhadh", "text": "Durante il suo regno si verific\u00f2 un'epidemia di peste tra il bestiame (antico irlandese: \"b\u00f3\", mucca; \"d\u00edbad\", pestilenza).\nPrese il potere dopo aver ucciso il predecessore Innatmar. Regn\u00f2 per undici anni fino alla morte avvenuta per mano di Lugaid Luaigne."}
{"id": "1334774", "revid": "599013", "url": "https://it.wikipedia.org/wiki?curid=1334774", "title": "Jan Posteiner", "text": "Era conosciuto in Italia come Jan, ma Jan era solo un soprannome utilizzato per tutti i documenti italiani, compresi i cartellini e i tesseramenti FIGC, per semplificare la grafia ungherese.\nCarriera.\nArriva in Italia con l'ex compagno di club K\u00e1roly Csapkay dopo 36 interminabili ore di viaggio. Il giorno dopo, ancora stanco, viene inserito in difesa al posto del suo abituale ruolo di centromediano e la Libertas stravince l'amichevole contro l'Itala Ausonia per 11 a 0.\nHa giocato per Libertas Firenze e Fiorentina.\nA seguito delle limitazioni al tesseramento dei calciatori stranieri imposte dalla Carta di Viareggio (due soli stranieri tesserabili e uno solo poteva scendere in campo per partita) \u00e8 costretto a tornare in Ungheria dove terminer\u00e0 la propria carriera calcistica a Miskolc."}
{"id": "1334775", "revid": "729019", "url": "https://it.wikipedia.org/wiki?curid=1334775", "title": "Innatmar", "text": "Innatmar o Ionnadmhar, figlio di Nia Segamain, fu un leggendario re supremo d'Irlanda del III II secolo a.C. \nPrese il potere in seguito alla morte di Rudraige. Regn\u00f2 per uno, tre o nove anni, fino alla morte avvenuta per mano di Breasal Boidhiobhadh."}
{"id": "1334776", "revid": "767487", "url": "https://it.wikipedia.org/wiki?curid=1334776", "title": "500 lire &quot;Anno Europeo della Musica&quot;", "text": "Dati tecnici.\nAl Dritto \u00e8 raffigurata un'allegoria della Musica volta a sinistra, le cui chiome vanno a formare una lira e si intrecciano disegnando una chiave di violino; sullo sfondo \u00e8 rappresentato un pentagramma. In giro \u00e8 scritto \"\" mentre la firma dell'autrice \u00e8 posta a sinistra sotto l'allegoria.\nAl rovescio \u00e8 rappresentato un organo a canne sotto cui, in un cartiglio, \u00e8 indicata la data. La lettera \u00e8 subito sotto di esso a sinistra; l'indicazione del valore \u00e8 in basso lungo il bordo mentre in giro \u00e8 scritto \"\".\nNel contorno: \"REPVBBLICA ITALIANA\" in rilievo.\nIl diametro \u00e8 di 29 mm, il peso: 11 g e il titolo \u00e8 di 835/1000.\nLa tiratura \u00e8 di 95.535 esemplari.\nLa moneta \u00e8 presentata in cofanetto nella sola versione fior di conio"}
{"id": "1334777", "revid": "729019", "url": "https://it.wikipedia.org/wiki?curid=1334777", "title": "West Oxfordshire", "text": "Il West Oxfordshire \u00e8 un distretto dell'Oxfordshire, Inghilterra, Regno Unito, con sede a Witney.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Chipping Norton con il distretto urbano di Norton and Witney, il distretto rurale di Chipping Norton e il distretto rurale di Witney."}
{"id": "1334779", "revid": "89800", "url": "https://it.wikipedia.org/wiki?curid=1334779", "title": "Dna polimerasi", "text": ""}
{"id": "1334783", "revid": "226458", "url": "https://it.wikipedia.org/wiki?curid=1334783", "title": "Rudraige mac Sithrigi", "text": "Rudraige, figlio di Sithrige, fu un leggendario re supremo d'Irlanda del II o III secolo a.C. La dinastia degli Ulaid si fa risalire a lui.\nPrese il potere dopo aver ucciso il predecessore Crimthann Coscrach. Regn\u00f2 per trenta o settanta anni. Gli succedette Innatmar."}
{"id": "1334790", "revid": "124123", "url": "https://it.wikipedia.org/wiki?curid=1334790", "title": "Crimthann Coscrach", "text": "Sal\u00ec sul trono dopo aver ucciso Enna Aignech. Regn\u00f2 per quattro o sette anni fino alla morte avvenuta per mano di Rudraige."}
{"id": "1334792", "revid": "767487", "url": "https://it.wikipedia.org/wiki?curid=1334792", "title": "500 lire &quot;Etruschi&quot;", "text": "Per commemorare l'anno della cultura etrusca, la zecca di Roma ha emesso una moneta in argento da 500 lire. \nDati tecnici.\nAl Dritto \u00e8 raffigurata una statuetta etrusca raffigurante un guerriero con elmo e scudo; in giro \u00e8 scritto \"\" mentre, in basso, \u00e8 posta la firma dell'autrice .\nAl rovescio sono raffigurati due cavalli alati, in giro \u00e8 scritto \"\". L'indicazione del valore \u00e8 in basso lungo il bordo, mentre la data e il segno di zecca sono rispettivamente in alto a destra ed in basso a sinistra.\nNel contorno: \"REPVBBLICA ITALIANA\" in rilievo.\nIl diametro \u00e8 di 29 mm, il peso: 11 g e il titolo \u00e8 di 835/1000.\nLa moneta \u00e8 emessa nella sola versione Fior di Conio, con una tiratura di 103.651 esemplari, ed \u00e8 presentata in un astuccio."}
{"id": "1334795", "revid": "124123", "url": "https://it.wikipedia.org/wiki?curid=1334795", "title": "Enna Aignech", "text": "Sal\u00ec sul trono dopo aver ucciso il predecessore Nia Segamain. Regn\u00f2 per venti o ventotto anni, fino alla morte avvenuta per mano di Crimthann Coscrach."}
{"id": "1334797", "revid": "119045082", "url": "https://it.wikipedia.org/wiki?curid=1334797", "title": "Filmografia dei Peanuts", "text": "Questa \u00e8 la lista dei film, delle serie televisive e dei musical teatrali basati sui personaggi dei Peanuts, creati da Charles M. Schulz."}
{"id": "1334798", "revid": "1305772", "url": "https://it.wikipedia.org/wiki?curid=1334798", "title": "Mesoplodon bidens", "text": "Il mesoplodonte di Sowerby (Mesoplodon bidens) \u00e8 un cetaceo odontoceto della famiglia Ziphiidae. \u00c8 stato il primo mesoplodonte ad essere stato descritto. Il suo nome, \"bidens\", \u00e8 dovuto ai due denti presenti sulla mandibola, caratteristica, questa, che \u00e8 risultata poi molto comune tra i membri di questo genere.\nDescrizione fisica.\nIl mesoplodonte di Sowerby presenta la caratteristica forma del corpo dei membri del suo genere e il maschio si riconosce facilmente per la coppia di denti situati piuttosto all'indietro della bocca. Il rostro di questo zifide \u00e8 abbastanza lungo e il melone \u00e8 leggermente convesso. Ha una colorazione grigia con un'ombreggiatura pi\u00f9 chiara sul dorso e frequentemente presenta (nei maschi) morsi e cicatrici provocati dai denti dello squalo cookie-cutter. Le femmine di questo cetaceo raggiungono i 5 metri e i maschi i 5,5 e pesano 1000-1300 chilogrammi. Il periodo di gestazione si protrae per 12 mesi e alla nascita il piccolo \u00e8 lungo 2,4-2,7 metri e pesa circa 185 chilogrammi.\nPopolazione e distribuzione.\nIl mesoplodonte di Sowerby \u00e8 diffuso da Nantucket al Labrador nell'Atlantico occidentale e da Madera al mar di Norvegia nell'Atlantico orientale. Vive generalmente in acque profonde dai 200 ai 1500 metri. Non \u00e8 mai stata fatta alcuna stima della popolazione. Nel Mediterraneo l'unico avvistamento \u00e8 avvenuto al largo di Caprera.\nComportamento.\nI mesoplodonti di Sowerby sono creature elusive che si tengono alla larga dalle imbarcazioni e vengono avvistate raramente. Questi zifidi vivono occasionalmente in gruppi da 8 a 10 individui (maschi, femmine e piccoli) e sappiamo anche che si spiaggiano in massa. Si crede che si nutrano principalmente di calamari e molluschi, ma nei loro stomaci sono stati trovati anche naselli. Sono in grado di immergersi restando in apnea per 30 minuti.\nConservazione.\nQuesta specie \u00e8 stata cacciata raramente dai norvegesi, ma questa pratica \u00e8 stata abbandonata da lungo tempo. Ci sono state anche alcune morti provocate dall'intrappolamento nelle reti da pesca, ma \u00e8 poco probabile che queste danneggino molto la specie."}
{"id": "1334799", "revid": "93556", "url": "https://it.wikipedia.org/wiki?curid=1334799", "title": "Victor Brauner", "text": "Biografia.\nPittore dadaista poi surrealista, ha fatto parte, come Constantin Br\u00e2ncu\u0219i, Eug\u00e8ne Ionesco, Mircea Eliade, Pana\u00eft Istrati e Emil Cioran, dell'importante comunit\u00e0 di artisti e intellettuali rumeni di Parigi.\nHa studiato alla scuola di Belle Arti di Bucarest dal 1919 al 1921. Nell'ottobre 1924 espose per la prima volta le sue opere in una galleria, nello stesso anno pubblic\u00f2 con Ilarie Voronca il primo e unico numero della rivista \"75 H.P.\" da loro stessi fondata, nella quale \u00e8 contenuto il manifesto della \"picto-po\u00e9sie\": non solamente pittura, n\u00e9 solamente poesia, la \"picto-poesia\" contrappone forme geometriche differenziate dal colore e dal tocco del pennello, sulle quali vengono scritte parole a mano o a stampa, formando, secondo lo spirito che le anima, sia futurista, o dadaista, o costruttivista, un vocabolario i cui significati non hanno senso che per il loro \"scritto\" sulla tela e sottolineano l'espressione dinamica dell'immagine.\nUn primo viaggio a Parigi nel 1925 gli fece scoprire Giorgio de Chirico ed i surrealisti.\nNel 1932 si trasfer\u00ec a Parigi, e attraverso Yves Tanguy conobbe gli esponenti del gruppo dei surrealisti. Cominci\u00f2 a dipingere una serie di quadri con il simbolo \"dell'occhio enucleato\":\nNel 1934 espose per la prima volta a Parigi alla Galleria Pierre; Andr\u00e9 Breton scrisse la prefazione del catalogo della mostra.\nNel 1935 Victor Brauner ritorn\u00f2 a Bucarest, dove rimase fino al suo ritorno a Parigi nel 1938. Il 27 agosto di quell'anno, durante un litigio tra amici, venne colpito da un bicchiere e ferito gravemente all'occhio sinistro.\nFino al settembre 1939 il pittore attravers\u00f2 il periodo detto delle \"Chim\u00e8re\".\nDopo la disfatta del 1940 e l'occupazione parziale della Francia da parte dell'armata tedesca, Victor Brauner si rifugi\u00f2 nella citt\u00e0 di Air-Bel vicino a Marsiglia dove ritrov\u00f2 altri artisti come Andr\u00e9 Breton, Max Ernst, Wifredo Lam, Victor Serge. Sperava di ottenere un visto per lasciare la Francia e scappare all'oppressione nazista, ma non ci riusc\u00ec.\nLa precariet\u00e0 del momento e la mancanza di mezzi lo obblig\u00f2 a cambiare tecnica pittorica, e si mise allora a dipingere con colori a cera, materiale che diede alle sue opere un senso alchemico ed esoterico. Alcune opere sono:\nVictor Brauner si rifugi\u00f2 nella regione di Perpignan presso la famiglia del poeta surrealista Robert Rius fino al termine del conflitto.\nNel 1947 partecip\u00f2 all'Esposizione internazionale surrealista, alla Galleria Maeght e present\u00f2 il suo essere-oggetto le \u00ab \"Loup-table\"\u00bb.\nDopo questa mostra lasci\u00f2 il gruppo surrealista e la sua pittura si attenu\u00f2 fino quasi a diventare monocroma. Nel 1965 ebbe anche rapporti epistolari col critico d'arte Eraldo Di Vita, che aveva scritto degli articoli su di lui.\nMor\u00ec a 63 anni di embolia polmonare e venne seppellito a Parigi nel cimitero di Montmartre.\nVictor Brauner nei musei.\nLa sua opera pittorica, prolifica, molto colorata e particolarmente immaginativa, \u00e8 molto ben rappresentata nei musei."}
{"id": "1334800", "revid": "729019", "url": "https://it.wikipedia.org/wiki?curid=1334800", "title": "Nia Segamain", "text": "Nia Segamain (o Nia Sedhamain), figlio di Adamair, fu un leggendario re supremo d'Irlanda del IV secolo a.C. \nSua madre sarebbe stata Flidais, una dea-cervo. Il suo nome significherebbe \"nipote di Segamon\" e potrebbe essere messo in relazione con la divinit\u00e0 gallica Segomo.\nSal\u00ec al trono dopo aver ucciso Conall Collamrach e regn\u00f2 per sette anni, fino alla morte avvenuta per mano di Enna Aignech."}
{"id": "1334802", "revid": "697352", "url": "https://it.wikipedia.org/wiki?curid=1334802", "title": "West Berkshire", "text": "Il West Berkshire \u00e8 un'autorit\u00e0 unitaria del Berkshire, Inghilterra, Regno Unito, con sede a Newbury.\nIl distretto fu creato con il Local Government Act 1972, il 1\u00ba aprile 1974 dalla fusione dei borough di Newbury col Distretto rurale di Bradfield, il Distretto rurale di Hungerford, il Distretto rurale di Newbury e parte del Distretto rurale di Wantage."}
{"id": "1334803", "revid": "1610933", "url": "https://it.wikipedia.org/wiki?curid=1334803", "title": "Balena dal becco di Sowerby", "text": ""}
{"id": "1334804", "revid": "226458", "url": "https://it.wikipedia.org/wiki?curid=1334804", "title": "Conall Collamrach", "text": "Sal\u00ec al trono alla morte dello zio Aengus Tuirmech Temrach e regn\u00f2 per cinque anni, fino alla morte avvenuta per mano di Nia Segamain."}
{"id": "1334805", "revid": "124123", "url": "https://it.wikipedia.org/wiki?curid=1334805", "title": "Aengus Tuirmech Temrach", "text": "Prese il potere dopo aver ucciso il predecessore Fergus Fortamail. Regn\u00f2 per trenta o sessant'anni fino a quando mor\u00ec a Tara. Gli succedette il nipote Conall Collamrach."}
{"id": "1334807", "revid": "1684799", "url": "https://it.wikipedia.org/wiki?curid=1334807", "title": "Maria Rygier", "text": "Biografia.\nVicina per molti anni al gruppo di Arturo Labriola e di \"Avanguardia Socialista\", fu redattrice dal 1907 del giornale \"Lotta di classe\" di ispirazione sindacalista rivoluzionaria e fond\u00f2 insieme a Filippo Corridoni il foglio antimilitarista \"Rompete le file\".\nNel 1909 si avvicin\u00f2 all'anarchismo italiano. Fu anche membro dell'Ordine massonico Le Droit Humain. \nCollabor\u00f2 attivamente alla rivista \"La Demolizione\" del sindacalista Ottavio Dinale negli anni compresi tra il 1907 e il 1911. \nInterventista nel 1914, partecip\u00f2 alla redazione de \"Il Popolo d'Italia\" il quotidiano socialista fondato da Benito Mussolini in appoggio alla campagna per l'intervento dell'Italia nel grande conflitto.\nDopo una breve parentesi nazionalista, si rifugi\u00f2 in Francia nel 1926 in aperta opposizione al regime fascista.\nProprio qui pubblic\u00f2 un importante opuscolo, edito nel 1928 a Bruxelles, e poi nel 1945 anche in Italia, dal significativo titolo \"Mussolini confidente della polizia francese\", in cui dichiarava che Benito Mussolini, probabilmente sin dai primi anni '10, era stato finanziato dalla polizia (e/o anche dai servizi segreti) transalpini, prima per portare il paese su posizioni antimilitariste e neutraliste (in modo da allontanarlo dalla Triplice intesa e danneggiare cos\u00ec la Germania), poi per portare un pezzo almeno del partito socialista su posizioni interventiste accanto alla Francia. Questo spiegherebbe il voltafaccia di Mussolini, rapidissimo e di difficile comprensione, dei primi mesi di guerra, e la sua successiva rottura con il Partito Socialista Italiano. Inoltre avrebbe collaborato con la polizia francese anche prima del 1914, fornendo informazioni sulla sinistra radicale, socialista o meno, francese dal suo punto d'osservazione italiano. Questi \"servizi\" ai francesi sono oggi riconosciuti solo dal 1914 e solo da una parte della storiografia\nLa versione della Rygier, ancora pi\u00f9 dettagliata, ma squalificante per il Mussolini \"rivoluzionario\" e socialista ha goduto di poco credito fino ad anni recenti, forse perch\u00e9 proveniva da una personalit\u00e0 considerata, non del tutto a torto, una persona dalla carriera politica incoerente, ma \u00e8 stata giudicata attendibile in anni pi\u00f9 recenti, perch\u00e9 proveniente da una persona molto vicina al futuro duce in quegli anni, da Luciano Canfora.\nRientrata in Italia nel secondo dopoguerra, scrisse un libro in polemica con gli antifascisti fuorusciti (\"Rivelazioni sul fuoruscitismo italiano in Francia\", Roma, 1946). Con un ultimo colpo di scena si impegn\u00f2 nella propaganda in favore della monarchia. \nMor\u00ec a Roma nel 1953."}
{"id": "1334810", "revid": "1346043", "url": "https://it.wikipedia.org/wiki?curid=1334810", "title": "Train Man", "text": " \u00e8 un romanzo pubblicato nel 2004 dalla casa editrice giapponese Shinchosha; si tratta in realt\u00e0 della fedele trascrizione di una serie di discussioni svoltesi sulla BBS online 2channel fra un utente ed il resto della comunit\u00e0: l'autore del romanzo \u00e8 infatti indicato come il fantomatico , gioco di parole con l'espressione . La storia ha acquisito grande successo in patria ed \u00e8 stata trasposta in una pellicola cinematografica live action, quattro distinti adattamenti manga ed una serie televisiva (dorama) in 11 episodi andato in onda su Fuji TV intitolato Densha Otoko.\nIn Italia sono stati pubblicati il romanzo da ISBN nel 2007 ed uno dei quattro fumetti, \"Densha otoko - Il ragazzo del metr\u00f2\", dalla Star Comics nel 2006.\nTrama.\nDomenica 14 marzo 2004, ore 21:25. L'utente 731 del forum 2chan racconta su un forum web l'avventura appena vissuta sulla metropolitana: unico uomo nella carrozza, ha trovato il coraggio di difendere alcune signore ed una ragazza dalle molestie di un vecchio ubriaco. Deviando dal suo tipico comportamento da \"otaku di Akihabara\" ripiegato su s\u00e9 stesso, 731 diventa per i frequentatori del forum \"Train Man\". Quando per sdebitarsi la ragazza gli invier\u00e0 una coppia di preziose tazze da t\u00e8 firmate Herm\u00e8s, Train Man otterr\u00e0 nel forum di single che frequenta il supporto necessario per trovare il coraggio di invitarla a cena, mutando al contempo l'ambiente virtuale in un luogo \u00abdove vere donne e bei ragazzi vengono salvati dalla palude della sfigaggine\u00bb."}
{"id": "1334811", "revid": "124123", "url": "https://it.wikipedia.org/wiki?curid=1334811", "title": "Fergus Fortamail", "text": "Prese il potere dopo aver ucciso il predecessore Eochaid Ailtleathan. Regn\u00f2 per undici o dodici anni fino a quando fu ucciso in battaglia da Aengus Tuirmech Temrach."}
{"id": "1334813", "revid": "23671", "url": "https://it.wikipedia.org/wiki?curid=1334813", "title": "Densha Otoko", "text": ""}
{"id": "1334814", "revid": "124123", "url": "https://it.wikipedia.org/wiki?curid=1334814", "title": "Eochaid Ailtleathan", "text": "Sal\u00ec al trono dopo aver ucciso il predecessore Adamair. Regn\u00f2 per undici o diciassette anni fino a quando fu ucciso in battaglia da Fergus Fortamail."}
{"id": "1334817", "revid": "547034", "url": "https://it.wikipedia.org/wiki?curid=1334817", "title": "Sisters of Avalon", "text": "Sisters of Avalon \u00e8 un album discografico della cantante statunitense Cyndi Lauper, pubblicato nel 1997 dall'etichetta discografica Sony Epic.\nIl disco.\nProduzione.\nL'album \"Sisters of Avalon\" \u00e8 il quinto album registrato in studio da Cyndi Lauper ed \u00e8 stato scritto e prodotto con l'aiuto di Jan Pulsford, tastierista, insieme anche a Mark Saunders. Ha collaborato Nigel Pulsford, chitarrista dei Bush in \"You Don't Know\" e \"Love to Hate\". L'album \u00e8 stato inoltre registrato nel Tennessee e nel Connecticut, ed \u00e8 stato poi completato in una vecchia villa nel Tuxedo Park, N.Y., dove Cyndi Lauper si era stabilita momentaneamente. \nBrani.\n\"Sisters of Avalon\" \u00e8 nato dalla lettura del romanzo \"Le nebbie di Avalon\" di Marion Zimmer Bradley. Anche se le \"sorelle di Avalon\" erano sacerdotesse, ai tempi dell'invasione romana della Britannia, la title-track \u00e8 una canzone che parla, pi\u00f9 che altro, del mondo femminile.\nCyndi Lauper ha cominciato a scrivere \"Ballad of Cleo and Joe\" verso il 1994, e riguarda le difficolt\u00e0 della doppia vita di una drag queen, mentre \"Brimstone and Fire\" parla di una relazione tra due donne.\nLe altre canzoni presenti nell'album parlano un po' d'amore come \"Fall Into Your Dreams\", di paure come \"You Don't Know\" e \"Fearless\", e di ricerca interiore in \"Mother\". \"Say a Prayer\" \u00e8 stata scritta per un amico morto di AIDS.\nNell'album \u00e8 presente in chiusura una traccia che dura pochi secondi e non accreditata sul retro di copertina, \"Lollygaging\", ed \u00e8 semplicemente l\"'intro\" di \"Hot Gets A Little Cold\" eseguito con una chitarra semi-acustica e che viene subito sbagliato. Ne segue cos\u00ec, in maniera liberatoria, una risata da parte di chi suona e la Lauper.\n\"Searchin\"' \u00e8 stata usata in un episodio della serie \"Baywatch\". \"Unhook the Stars\" \u00e8 presente in un film con Marisa Tomei, G\u00e9rard Depardieu, Gena Rowlands e David Thorntorn dallo stesso titolo.\nCritica e Successo Commerciale.\nSisters of Avalon anche se ha venduto solo un milione di copie, per gli argomenti trattati in alcune canzoni \u00e8 stato accolto in particolar modo dalla comunit\u00e0 GLBT."}
{"id": "1334818", "revid": "228587", "url": "https://it.wikipedia.org/wiki?curid=1334818", "title": "Dittongazione romanza", "text": "La dittongazione romanza \u00e8 un fenomeno fonetico che caratterizza l'evoluzione di gran parte delle lingue romanze rispetto al latino. \nSi tratta di una dissimilazione, precisamente di una dittongazione, cio\u00e8 della nascita di dittonghi ascendenti l\u00e0 dove il latino aveva le vocali brevi \u0114 ed \u014e. Tale fenomeno era foneticamente condizionato: si produceva infatti in posizione tonica e in sillaba aperta. \nAlcuni esempi: \nQuesti condizionamenti fonetici hanno prodotto molti casi di alternanza all'interno dei paradigmi, col mutare della posizione dell'accento e della costituzione sillabica. Si vedano ad esempio in italiano \"uovo\" ma \"ovale\" (l'accento non cadeva pi\u00f9 sulla \"o\"), \"vieni\" ma \"venite\" (spostamento d'accento), \"convento\" (sillaba accentata ma chiusa).\nSpesso i paradigmi vengono nuovamente resi regolari con fenomeni di analogia. Cos\u00ec per esempio, il superlativo di \"nuovo\", che foneticamente dovrebbe essere \"novissimo\" (forma ancora conservata, per esempio nella denominazione arcaizzante di alcuni dizionari), \u00e8 oggi \"nuovissimo\", con una dittongazione indotta dall'analogia e non dal contesto fonetico.\nLa dittongazione, che rappresenta un capitolo nella complessa vicenda del trapasso dal sistema vocalico latino basato sulle quantit\u00e0 vocaliche a quello neolatino, senza pi\u00f9 opposizioni di quantit\u00e0 ma con incremento di timbri vocalici, ha comunque avuto luogo in misura diversa nelle varie lingue romanze, e gli esiti di una stessa parola possono presentare la dittongazione in alcune lingue e non presentarla in altre."}
{"id": "1334819", "revid": "767487", "url": "https://it.wikipedia.org/wiki?curid=1334819", "title": "Wokingham (borough)", "text": "Wokingham \u00e8 un'autorit\u00e0 unitaria del Berkshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione dei borough di Wokingham col Distretto rurale di Wokingham."}
{"id": "1334820", "revid": "124123", "url": "https://it.wikipedia.org/wiki?curid=1334820", "title": "Adamair", "text": " Il suo epiteto \"Foltcha\u00edn\" significa \"bei capelli\" ed \u00e8 stato considerato l'amante della dea cervo Flidais.\nDopo aver ucciso Ailill Caisfhiaclach, regn\u00f2 per cinque anni. Fu assassinato dal successore Eochaid Ailtleathan."}
{"id": "1334825", "revid": "124123", "url": "https://it.wikipedia.org/wiki?curid=1334825", "title": "Ailill Caisfhiaclach", "text": "Succeduto al padre, regn\u00f2 per venticinque anni. Fu ucciso dal successore Adamair."}
{"id": "1334828", "revid": "547034", "url": "https://it.wikipedia.org/wiki?curid=1334828", "title": "Bracknell Forest", "text": "Bracknell Forest \u00e8 un'autorit\u00e0 unitaria del Berkshire, Inghilterra, Regno Unito, con sede a Bracknell.\nIl distretto fu creato con il Local Government Act 1972, il 1\u00ba aprile 1974 come distretto non metropolitano di Bracknell dal Distretto rurale di Easthampstead, prima di cambiare nome nel 1988, quando ricevette lo status di borough."}
{"id": "1334830", "revid": "767487", "url": "https://it.wikipedia.org/wiki?curid=1334830", "title": "K\u00e1roly Csapkay", "text": "Nel 2015 \u00e8 stato introdotto nella Hall of Fame della Fiorentina."}
{"id": "1334831", "revid": "767487", "url": "https://it.wikipedia.org/wiki?curid=1334831", "title": "All I Need to Know", "text": "All I Need to Know \u00e8 il secondo e ultimo singolo estratto dal terzo album della cantautrice britannica Emma Bunton, \"Life in Mono\".\nLa canzone \u00e8 stata scritta dalla stessa Bunton in collaborazione con Jamie Hartman. Annunciato in precedenza sul sito ufficiale dell'artista, il singolo \u00e8 stato pubblicato il 12 febbraio 2007 in Inghilterra e Irlanda per l'etichetta Universal, ma era gi\u00e0 acquistabile on line dal 5 febbraio. Il singolo conteneva anche un remix e la b-side \"Midnight and Martinis\". Il singolo ha debuttato nella classifica inglese dei singoli ad un deludente sessantesimo posto, soprattutto per via della scarsa promozione della Bunton (all'epoca in dolce attesa).\nIl video.\nDiretto da Max &amp; Dania, il video \u00e8 stato girato poco prima del Natale 2006 nella periferia est di Londra. La protagonista del video \u00e8 la stessa cantante che, vestita da angelo, canta vicino a diverse persone sole senza che queste possano vederla.\nTracce e formati.\nNota: L'arrangiamento musicale della \"Promo Radio Edit\" \u00e8 diversa da quella realizzata come \"Single Edit\", contenendo qualche strofa e un po' di ritmo in pi\u00f9. Questa versione non \u00e8 stata realizzata per il commercio ma \u00e8 stata comunque diffusa su Internet."}
{"id": "1334833", "revid": "838137", "url": "https://it.wikipedia.org/wiki?curid=1334833", "title": "Giulio Vaccaro", "text": "Biografia.\nDottore in sacra teologia e diritto canonico, per molti anni fu vicario generale della diocesi di Nusco. Il 4 giugno 1891, appena quarantenne, fu nominato vescovo di Trivento.\nIl 6 dicembre 1896 lasci\u00f2 la sede di Trivento per diventare coadiutore dell'allora arcivescovo di Trani Domenico Marinangeli. Contemporaneamente gli fu assegnata la sede titolare arcivescovile di Ancira.\nCon la bolla pontificia del 24 marzo 1898 fu quindi nominato arcivescovo dell'arcidiocesi di Bari e Canosa e fece il suo ingresso a Bari il 5 giugno dello stesso anno, dopo che aveva preso possesso della carica per mezzo di un procuratore.\nDurante la sua lunga permanenza a Bari, svolse un'intensa attivit\u00e0 pastorale sollecitando costantemente il clero e i fedeli ad operare nel campo educativo e sociale. Indirizz\u00f2 alla diocesi numerose lettere pastorali, dalle quali traspare tutto il suo impegno, diretto soprattutto a promuovere le vocazioni, a diffondere l'istruzione religiosa e a condurre una vita moralmente sana. Dal 1902 al 1912 promosse diversi congressi, concretizzando iniziative di carattere spirituale e sociale nell'ambito dell'intera Puglia. Contribu\u00ec all'erezione in Bari di un ospedale civile donando un contributo in danaro di 200.000 lire e aiut\u00f2 con sovvenzioni le famiglie baresi colpite dalle alluvioni che si abbatterono sulla citt\u00e0 dal 1905 al 1915.\nNel 1907 ricevette una visita pastorale da parte di padre Ernesto Bresciani, il quale rilev\u00f2 l'ignoranza in campo religioso, il dilagare dell'immoralit\u00e0, il favore incontrato dal modernismo fra i giovani sacerdoti. Per questa ragione si mostr\u00f2 in seguito assai pi\u00f9 fermo nell'esigere la presenza dei sacerdoti alle \"Congregazioni dei casi morali\", imponendo anche pesanti multe a carico degli assenti.\nUno dei suoi maggiori meriti \u00e8 costituito dall'abbellimento della cattedrale, mediante il rifacimento del pavimento, la fornitura di un organo che fu un suo dono personale, il restauro della cupola (durante l'esecuzione dei lavori, ignoti ladri rubarono dal quadro della Madonna di Costantinopoli alcuni oggetti preziosi, che i fedeli si affrettarono a sostituire con generose offerte). A lui si deve l'istituzione di nuove parrocchie cittadine, come quella di San Giuseppe, del Carmelo, di Santa Cecilia, del Redentore, di San Pasquale, del SS. Sacramento, di San Giacomo, oltre alle diverse altre erette nei centri vicini al capoluogo. Fatto riparare a sue spese il seminario arcivescovile, si adoper\u00f2 per l'erezione del seminario regionale.\nSi spense il 10 marzo 1924 e fu sepolto nella cappella del capitolo metropolitano nel cimitero di Bari. Il 5 novembre 1939, la salma venne traslata dal cimitero cittadino alla chiesa di San Giuseppe al quartiere Madonnella dove fu eretto un monumento in suo onore. A lui \u00e8 dedicata tuttora la via che conduce dalla chiesa di San Giuseppe al Lungomare.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1334835", "revid": "767487", "url": "https://it.wikipedia.org/wiki?curid=1334835", "title": "Keith Morris", "text": "Ha militato per gran parte della carriera nei Circle Jerks nei quali \u00e8 tuttora, mentre nei primi anni di carriera (1976 - 1979) \u00e8 stato cantante e cofondatore dei Black Flag.\nAttualmente \u00e8 impiegato come manager alla V2 Records e continua il suo lavoro con i Circle Jerks e gli Off!."}
{"id": "1334836", "revid": "1482985", "url": "https://it.wikipedia.org/wiki?curid=1334836", "title": "Tsangyang Gyatso", "text": "Occupa un posto particolare nella storia tibetana, poich\u00e9 fu l'unico Dalai Lama laico: amava le donne e andava a caccia. Scriveva canzoni e poesie. Durante il suo regno il Tibet fu occupato dai cinesi.\nLo si ricorda tutto ingioiellato, elegante, coi capelli lunghi, vestito di broccato, con faretra e arco. Di lui si citano almeno due raccolte di poesie d'amore.\nNon \u00e8 mai stato delegittimato anzi, quando i cinesi lo arrestarono gli abitanti della citt\u00e0 si rivoltarono e i monaci lo liberarono per nasconderlo nel monastero.\nStoria.\nLa storia del VI Dalai Lama va letta all'interno di una complessa cornice storica, che porter\u00e0 il Tibet a diventare protettorato cinese.\nNel 1680 diversi stati indipendenti e laici del SudEst del Tibet vennero incorporati nello stato teocratico del Tibet dal V Dalai Lama, con l'aiuto dell'esercito mongolo. Tra questi, il Mon (ora in India, stato del Nagaland) dove nacque il Tsangyang. Secondo alcuni, il VI Dalai Lama nacque nella citt\u00e0 di Tawang (attualmente nell'Arunachal Pradesh, in India), sul versante opposto della pianura creata dal Brahmaputra.\nAlla morte del V Dalai Lama il reggente Sangye Gyamtso trov\u00f2 nel fanciullo del Mon l'incarnazione del \"Gran Quinto\", ma guid\u00f2 il Tibet per altri quattordici anni. Questo non fece altro che portare inimicizia tra il Tibet e il suo vecchio protettore, il regno mongolo che appoggi\u00f2 il V Dalai Lama nell'espansione del Tibet, nonch\u00e9 indispett\u00ec l'imperatore cinese Kang Xi.\nIl VI Dalai Lama era di etnia Monpa. La sua famiglia era legata alla vecchia scuola buddista (\"rNying-ma-pa\", in tibetano) da parte di padre, mentre per parte di madre alla corrente detta \"dei Virtuosi\" (\"dGe-lugs-pa\" in tibetano).\nIl novello Dalai Lama cominci\u00f2 a manifestare atteggiamenti poco congrui alla sua carica, deludendo le aspettative di tutti: agli studi il giovane lama preferiva il tiro con l'arco, le cavalcate con gli amici, le taverne di Lhasa e, ovviamente, le donne. Nel 1702 rinunci\u00f2 addirittura ai voti presi di fronte al quinto Panchen Lama, Lobsang Yeshe, ma il clero e i quadri politici tibetani non gli negarono mai la propria legittimit\u00e0: Tsang-yang, reincarnazione del \"Gran Quinto\", rimase quindi il primo (e ancora oggi l'unico) Dalai Lama laico. Questo contribu\u00ec a deteriorare i rapporti gi\u00e0 difficili tra Tibet e Cina.\nIl reggente, ancora attivo, decise di punire il giovane progettando la morte del suo compagno di bisboccia, nonch\u00e9 funzionario dello stato. Il gioco del caso volle per\u00f2 che Tsangyang e compagno si scambiassero proprio quella notte i vestiti, e l'omicida (per errore o propria decisione) accoltell\u00f2 il nobile sbagliato: sarebbe a dire colui che portava i vestiti del principe, in realt\u00e0 il suo pi\u00f9 fedele amico.\nTsan-yan-ghia-ts\u00f2 fece condannare i congiurati, alcuni dei quali pubblicamente suppliziati. E poich\u00e9 il reggente successivamente tent\u00f2 anche di avvelenare il sovrano mongolo Lha-bzang Khan, suo protettore, venne diplomaticamente allontanato una volta per tutte da Lhasa.\nMa lo scontro con i Mongoli non pot\u00e9 per\u00f2 essere evitato: l'ex reggente venne decapitato, e Lhabzang divenne padrone del Tibet (1705).\nIl VI Dalai Lama venne arrestato, cosa che provoc\u00f2 una forte reazione del popolo della capitale che cos\u00ec dimostr\u00f2 come, nonostante l'eccentricit\u00e0 della Sesta Reincarnazione, Tsang-yang era il cuore pulsante del Tibet.\nDurante il tragitto verso la capitale cinese, il VI Dalai Lama si ammal\u00f2 e mor\u00ec, la notte tra il 14 e il 15 novembre 1706 nel Qinghai, vicino al lago Gongga.\nFu proprio la scomparsa in tali circostanze drammatiche che permise il diffondersi di \"biografie segrete\".\nSuo successore fu Kelzang Gyatso.\nCanti d'amore.\nIl VI Dalai Lama si divertiva a cantare e comporre quartine in versi senari, caratteristiche della poesia tibetana.\nL'opera completa ci \u00e8 pervenuta in due raccolte, di cui la prima pi\u00f9 antica e celebre: un \"corpus\" di una sessantina di canti, considerati alla stregua di una biografia poetica.\nTali canti son stati trasmessi oralmente, e nella loro trascrizione in versi non viene mai indicato l'inizio e il termine di ciascun componimento. Si dice sia andato perduto un commento in prosa, ma non \u00e8 detto sia mai stato redatto.\nLa seconda raccolta \u00e8 invece di 456 componimenti, e comprende anche gran parte dei precedenti. In essa vi \u00e8 il nome del curatore, che pare abbia messo mano alla stesura delle poesie. Si pensa anche che alcuni versi satirici siano stati messi in bocca al VI Dalai Lama successivamente.\nAlcune poesie parlano del Mon, sua regione nat\u00eca.\nLa maggior parte delle sue poesie parlano d'amore in termini fortemente autobiografici. Speranza, complicit\u00e0, diffidenza, dubbio, delusione, dolore, rimpianto: l'amore viene presentato in tutte le sue sfaccettature, anche sul lato fisico.\nLa religione appare di solito come regola difficile da seguire.\nIn una letteratura prevalentemente religiosa, i canti del VI Dalai Lama sono un esempio raro ma non unico di poesia profana e raffinata."}
{"id": "1334838", "revid": "287204", "url": "https://it.wikipedia.org/wiki?curid=1334838", "title": "Slough", "text": "Slough (pronunciato //) \u00e8 una citt\u00e0 con status di borgo e autorit\u00e0 unitaria della contea cerimoniale del Berkshire, Inghilterra, che si trova a 32\u00a0chilometri a ovest di Charing Cross, nel centro di Londra.\nAl censimento del 2011 la popolazione di Slough risultava essere di abitanti (cresciuti rispetto ai del 2001) e il borgo risultava essere la zona del Regno Unito pi\u00f9 etnicamente diversificata al di fuori della Grande Londra. Slough ha, inoltre, la pi\u00f9 alta percentuale di aderenti religiosi dell'Inghilterra.\nStoricamente, la maggior parte della attuale territorio di Slough era parte del Buckinghamshire, mentre una piccola parte del borgo faceva parte del Middlesex.\nSlough \u00e8 sede del parco industriale noto come \"Slough Trading Estate\": questa \u00e8 la pi\u00f9 grande zona industriale in Europa a essere gestita da un'unica propriet\u00e0 privata, in questo caso dalla compagnia Segro (ex \"Slough Estates PLC\").\nGeografia fisica.\nTerritorio.\nLe citt\u00e0 contigue a Slough sono Windsor a sud, Maidenhead a ovest, Uxbridge (il capoluogo del borgo londinese di Hillingdon) a nord-est e Beaconsfield a nord.\nLa maggior parte del territorio che oggi costituisce Slough era anticamente parte del Buckinghamshire. La citt\u00e0 si svilupp\u00f2 dalla espansione e fusione di villaggi lungo la \"Great West Road\", quindi, nel corso degli anni, Slough si \u00e8 notevolmente estesa e incorporava un certo numero di diversi villaggi. Questi villaggi, che ora sono sobborghi di Slough, includono Chalvey, Cippenham, Colnbrook, Langley, Poyle, Upton, e Wexham.\nAltre zone della citt\u00e0 sono Brands Hill, Britwell, Huntercombe, Manor Park, Salt Hill, Upton Lea, e Windsor Meadows. Tuttavia, nessuna di queste zone \u00e8 una parrocchia civile.\nL'area urbana (ma non la zona del consiglio del borgo) si fonde con le vicine parrocchie di Burnham, Datchet, Farnham Royal e Stoke Poges, che sono nel distretto di South Bucks.\nClima.\nLa pi\u00f9 vicina stazione meteorologica del \"Met Office\" a Slough \u00e8 quella dell'aeroporto di Londra-Heathrow, a circa 8\u00a0km a est del centro di Slough.\nQuesta parte della valle del Tamigi \u00e8 nota per avere, durante i mesi estivi, temperature generalmente pi\u00f9 alte rispetto alla media delle temperature estive diurne nel resto delle isole britanniche.\nL'area di Slough sembra essere anche una delle pi\u00f9 soleggiate ma molto umide zone interne del Regno Unito, con radiazioni di sole in costante aumento durante l'ultima parte del XX secolo e l'inizio del XXI secolo.\nLe precipitazioni sono basse se comparate alla maggior parte delle isole britanniche con precipitazioni fino a 600\u00a0mm all'anno, e 105 giorni con oltre 1\u00a0mm di pioggia.\nOrigini del nome.\nI primi utilizzi registrati del nome si verificano come \"Slo\" nel 1196, \"Sloo\" nel 1336 e \"Le Slowe\", \"Slowe\" o \"Slow\" nel 1437.\nIl nome potrebbe derivare dalle varie paludi della zona, anche se alcuni sostengono che potrebbe riferirsi ai cespugli di prugnolo selvativo (\"sloe\", in inglese) che crescono nelle vicinanze. Il primo nome, \"Slo\" sembra essere stato applicato a una localit\u00e0 tra Upton ad ovest e Chalvey ad est, approssimativamente intorno al \"Crown Crossroads\", dove la strada per Windsor (ora A332) incrocia la \"Great West Road\". Insieme a Salt Hill, questi insediamenti hanno costituito la parrocchia di Upton-cum-Chalvey.\nNel 1196, un tale \"Henry de Slo\" \u00e8 menzionato in un Pipe roll: questo documentario finanziario \u00e8 la prima documentazione in cui compare il nome di \"Slough\".\nStoria.\nPrima della ferrovia.\nLa maggior parte dell'area di Slough \u00e8 stata tradizionalmente parte del Buckinghamshire e si \u00e8 formato nel corso di molti anni dalla fusione dei villaggi lungo la \"Great West Road\" che collega Londra a Bath e Bristol.\nNel corso del XIII secolo, il re Enrico III aveva un palazzo presso Cippenham: il punto (ora classificato come un monumento antico pianificato) \u00e8 ancora segnato sulle mappe moderne come \"Cippenham Moat\".\nLa chiesa di St. Laurence di Upton \u00e8 datata circa 900 anni ed \u00e8 il pi\u00f9 antico edificio in Slough. Parti della Corte di Upton furono costruiti nel 1325, mentre la chiesa di St. Mary a Langley fu probabilmente costruita alla fine del XI o all'inizio del XII secolo, anche se \u00e8 stato ricostruita e ampliata pi\u00f9 volte.\nDalla met\u00e0 del XVII secolo, varie diligenze cominciarono a passare attraverso Slough, e un atto parlamentare del 1727 stabil\u00ec che sarebbe stato il \"Colnbrook Turnpike Trust\" a gestire la Great West Road da Cranford Bridge a Maidenhead Bridge.\nCon il 1838 e l'apertura della \"Great Western Railway\", la popolazione della parrocchia di Upton-cum-Chalvey aveva raggiunto i abitanti, anche se questa non era la parrocchia pi\u00f9 popolosa in quanto venne superata dalla vicina parrocchia di Langley Marish (1.797 ab.). Durante questo periodo, Slough divenne una nota fonte di mattoni e di alberghi dove i visitatori della famiglia reale al Castello di Windsor avrebbero potuto alloggiare.\nDall'arrivo della ferrovia alla fondazione del \"Slough Trading Estate\".\nLa Great Western Railway apr\u00ec a Slough, nel giugno del 1838. Inizialmente, l'opposizione dell\"'Eton College\" aveva impedito la costruzione di una stazione; infatti, la prima stazione di Slough \u00e8 stata costruita e inaugurata solamente nel giugno 1840. \u00c8 da qui che la regina Vittoria fece il suo primo viaggio in treno, dalla stazione di Slough al Bishop's Bridge nei pressi di Paddington, il 13 giugno 1842, circa tre anni dopo che suo marito, il principe Alberto, aveva viaggiato per primo da Slough a Paddington, il 14 novembre 1839.\nNel 1849, una diramazione \u00e8 stata completata dalla stazione di Slough verso la stazione di Windsor e Eton Central per maggiore comodit\u00e0 della regina. In origine, il preside dell\"'Eton College\", il dottor John Keate, si era opposto alla costruzione di una stazione pi\u00f9 vicina a Eton College, rispetto a quella di Slough, perch\u00e9 temeva che avrebbe \"interferito con la disciplina della scuola, gli studi e divertimenti dei ragazzi, colpendo la salubrit\u00e0 del luogo, con l'aumento delle alluvioni, e mettendo in pericolo anche la vita dei ragazzi\".\nAnche se l'industrializzazione era gi\u00e0 iniziata a Slough, la citt\u00e0 continuava ad essere vista come un comodo e accessibile localit\u00e0 di ritiro da Londra.\nNel 1863, Slough divenne un'area di governo locale per la prima volta, quando il consiglio di salute di Slough venne eletto: questa parte della parrocchia di Upton-cum-Chalvey divenne un distretto sanitario urbano nel 1875 e un distretto urbano nel 1894.\nUna diramazione del Grand Junction Canal \u00e8 giunta in citt\u00e0 nel 1882, e, nel corso del medio-tardo XIX secolo, l'arrivo dell'industria laterizia su larga scala presso Langley e la zona a nord del Great West Road, ha visto una crescita drammatica verso nord all'interno dell'attigua parrocchia di Stoke Poges. A causa di questo nuovo sviluppo territoriale la popolazione della cittadina ha visto un movimento degli abitanti verso nord e il nome \"Slough\" sostitu\u00ec quello di \"Upton-cum-Chalvey\". La parte di quella parrocchia non originariamente inclusa nel distretto urbano di Slough \u00e8 stata accorpata nel 1900. La parrocchia anglicana ecclesiastica di Upton-cum-Chalvey esiste ancora, tuttavia, e comprende la chiesa parrocchiale di St. Mary e le chiese di St. Laurence (Upton) e St. Peter (Chalvey). La chiesa di St. Laurence si affaccia sulla \"Upton Court\", oggi sede amministrativa del giornale \"\"Slough Observer\", nota per essere infestata da una giovane donna in una camicia da notte macchiata di sangue.\nSlough dispone di 96 edifici elencati\nDopo il \"Slough Trading Estate\".\nIl 1918 ha visto una vasta area di terreni agricoli ad ovest di Slough svilupparsi come deposito di riparazione motori dell'esercito, utilizzato come deposito e officina per un gran numero di veicoli a motore di ritorno dalla prima guerra mondiale nelle Fiandre.\nNell'aprile del 1920 il governo ha venduto il sito e i suoi contenuti alla \"Slough Trading Co. Ltd\". La riparazione di veicoli ex-militari continu\u00f2 fino al 1925 quando il decreto Slough Trading Company \u00e8 stato approvato permettendo all'azienda (rinominata \"Slough Estates LTD\") di fondare una zona industriale. La spettacolare crescita e l'occupazione che ne segu\u00ec, rese Slough un luogo d'attrazione per lavoratori provenienti da molte parti del Regno Unito e dall'estero. Grandi complessi residenziali popolari incominciarono a venir costruiti per soddisfare questi lavoratori e le loro famiglie, in particolare nelle zone di Manor Park e Cippenham.\nDal 1926 al 1965 la casa automobilistica francese Citro\u00ebn ha prodotto alcune delle sue automobili a Slough, tra le quali la Traction Avant e la 2CV.\nCi fu una grande estensione del distretto urbano di Slough nel 1930. Il confine del distretto venne ampliato verso ovest e, per la prima volta, fu diviso in localit\u00e0 (\"wards\"): le nuove aree di Burnham, Farnham e Stoke si aggiunsero alle divisioni del vecchio distretto, ossia Central, Chalvey, Langley e Upton). Nel 1938, a seguito di un regio decreto, la citt\u00e0 divenne un borgo municipale e nel novembre 1938 venne eletto il primo sindaco di Slough.\nLa nuova citt\u00e0 e le fabbriche in costruzione ispirarono una poesia di protesta da John Betjeman, chiamata \"Slough\", il cui noto incipit \u00e8 \"Venite bombe amichevole e cadere su Slough! [...]\".\nIronia della sorte, durante la seconda guerra mondiale, la citt\u00e0, che era divenuta anche sede di un ospedale di emergenza per le vittime di Londra, ha sperimentato una serie di raid aerei, specialmente nel mese di ottobre del 1940.\nDopo la guerra, molti altri insediamenti residenziali (in i complessi fatti costruire dal London County Council a Britwell e Langley, e dal consiglio del borgo a Wexham Court) di grandi dimensioni sono sorti per ospitare un gran numero di persone che migrarono da Londra che era stata duramente danneggiata in guerra.\nNei primi anni settanta la strada principale A4 \u00e8 stato deviata per permettere la costruzione di un grande complesso commerciale, \"Queensmere\", tra \"High Street\" e \"Wellington Street\".\nSlough \u00e8 stato incorporato nel Berkshire, scindendosi dal Buckinghamshire, a seguito della riorganizzazione del governo locale nel 1974. Il vecchio borgo municipale fu, inoltre, abolito e sostituito da un distretto non metropolitano, annettendo Britwell e Wexham Court con i loro consigli parrocchiali.\nIl 1\u00ba aprile 1995, il borgo di Slough \u00e8 stato ampliato leggermente nei territori del Buckinghamshire e del Surrey, annettendo Colnbrook e Poyle. Slough \u00e8 diventata un'autorit\u00e0 unitaria tre anni dopo, con l'abolizione del consiglio della contea del Berkshire e del borgo risalente al 1973.\nRiqualificazione urbana.\nNel XXI secolo, Slough ha visto un'importante riqualificazione del centro della citt\u00e0 e i vecchi edifici sono stati sostituiti con nuovi uffici e centri commerciali. Ad esempio, Tesco ha sostituito un centro commerciale preesistente con un pi\u00f9 grande Tesco Extra.\nIl \"Heart of Slough Project\" \u00e8 un progetto di riqualificazione urbana su larga scala del centro della citt\u00e0 come un fulcro e quartiere culturale per l'industria creativa dei media, dell'informazione e della comunicazione. Si creer\u00e0 un complesso ad uso misto, edifici multi-funzionali e uno spazio pubblico nella valle del Tamigi.\nIl progetto del valore di \u00a3400 milioni \u00e8 stato approvato dal consiglio del borgo di Slough il 9 luglio 2009 I lavori sono iniziati nel 2010 e sono destinati a terminare nel 2018.\nNel dicembre 2009, sono stati sottoscritti due componenti chiave del progetto: l\"'Homes and Communities Agency\" (HCA) ha firmato l'accordo di fornire \u00a311 milioni di finanziamenti per le infrastrutture per i corsi della Thames Valley University che sono dovuti rimanere in citt\u00e0, presso una nuova sede nel centro di Farnham Road, Slough. In parallelo al piano di riqualificazione del centro cittadino, SEGRO (proprietario del \"Slough Trading Estate\") prevede di spendere \u00a3 600 milioni nei prossimi 20 anni nella zona industriale: questo piano ha lo scopo di realizzare edifici eco-sostenibili, spazi verdi, due hotel, un centro congressi, bar, ristoranti e migliori servizi di trasporto per migliorare i collegamenti per il centro di Slough e le zone residenziali circostanti. Si sostiene che il piano creer\u00e0 oltre 4100 nuovi posti di lavoro e contribuire a circa 100 sterline l'anno per l'economia di Slough.\n\"Herschel Park\" (conosciuto come \"Upton Park\" fino al 1949) \u00e8 attualmente in fase di risanamento in un intervento di alcuni milioni di sterline per riportarlo al suo antico splendore dell'epoca vittoriana.\nNel 2010, \u00a32 milioni sono stati stanziati per migliorare l'accesso disabili alla stazione ferroviaria di Slough in preparazione di un previsto aumento di viaggiatori durante le Olimpiadi di Londra 2012.\nLa riqualificazione di tale portata \u00e8 stato fortemente criticato dai gruppi di conservazione. La \"Twentieth Century Society\" ha dichiarato che \"[una] tragicamente elevata quantit\u00e0 di buoni edifici sono stati demoliti a Slough, negli ultimi anni, tra cui grandi fabbriche in stile art d\u00e9co da artisti come Wallis Gilbert, e gli uffici di alta qualit\u00e0 del dopoguerra. Altri sono prossimo a essere demoliti siccome la citt\u00e0 cerca di cancellare il suo passato e reinventarsi da zero. Nonostante Slough sia notoriamente schernita, la lode di John Betjeman per l'architettura del municipio come \"un impegno per l'unit\u00e0 dal caos\" nel 1948 non \u00e8 mai stato cos\u00ec rilevante come oggi. C20 ritiene che la riqualificazione del Municipio sarebbe un atto di vandalismo al centro civico e sostiene la campagna per salvare patrimonio di Slough nella loro richiesta di riesame della decisione\"\".\nSociet\u00e0.\nEvoluzione demografica.\nDurante la Grande Depressione degli anni trenta, Slough era diventata un rifugio per i disoccupati gallesi, che si incamminavano lungo la Great West Road dal Galles in cerca di occupazione.\nSecondo il censimento del 2011, il 45,7 % della popolazione era di etnia caucasica (34,5% britannico, 1,1 % irlandese, 0,2 % gitani o pavee, 9,9 % altro bianchi), 3,4 % di etnia mista, il 39,7 % asiatici (15,6 % indiani, 17,7 % pakistana, 0,4 % bengalesi, 0,6 % cinesi, 5,4 % altri), 8,6 % afro-caraibici, 0,7 % arabi e 1,9 % di altre etnie.\nNegli anni del dopoguerra, immigrati dal Commonwealth, in particolare da Anguilla, Antigua e Barbuda, India e Pakistan si sono trasferiti alla citt\u00e0.\nNei primi anni cinquanta, ci sono stati un certo numero di campi profughi polacchi sparsi per la zona di Slough. Siccome tornare in Polonia (allora nel blocco sovietico) non era considerata una scelta da molti dei rifugiati di guerra, molte famiglie polacche hanno deciso di stabilirsi a Slough che allora era una citt\u00e0 in espansione in cerca di lavoratori impegnati e offrendo la possibilit\u00e0 di possedere case per quelli predisposti al lavoro duro. In questo periodo, una prima chiesa cattolica romana polacca \u00e8 stata fondata con la propria parrocchia.\nUna nuova ondata di immigrazione polacca ha portato a Slough nuovi abitanti, a seguito dell'entrata della Polonia nell'Unione europea, nel 2004.\nIl consiglio di Slough ha fatto la storia eleggendo il primo sindaco nero femminile del paese, Lydia Simmons, nel 1984.\nI frequenti collegamenti con i mezzi di trasporto rendono Slough luogo adatto per coloro che lavorano a Londra ma cerca di un alloggio pi\u00f9 conveniente in periferia: come tale Slough attira un gran numero di giovani professionisti e famiglie.\nReligione.\nLe cifre del censimento del 2011 hanno mostrato che il 41,2 % della popolazione di Slough si identifica come cristiana, 23,3 % come musulmani, 10,6 % sikh, 6,2 % induista, 0,5 % come buddista, 0,1 % come ebrei, 0,3 % sostiene di avere altre religioni, 12,1 % nessuna religione e il 5,7 % non ha risposto alla domanda. Secondo questi dati, Slough ha la pi\u00f9 alta percentuale di residenti sikh nel paese ed ha anche la pi\u00f9 alta percentuale di residenti musulmani e ind\u00f9 nella regione del Sud Est.\nCrimine.\nSlough ha un tasso di criminalit\u00e0 relativamente alto, con dati di criminalit\u00e0 superiori alla media inglese per tutte le categorie statistiche e, per diverse categorie, pi\u00f9 del doppio della media inglese. Secondo le statistiche del \"Crime Survey for England and Wales\", Slough ha il peggior tasso di criminalit\u00e0 tra 15 altre aree comparabili ed \u00e8 la zona meno sicura tra le aree del \"Crime and Disorder Reduction Partnership\" in tutta la valle del Tamigi e del Sud Est dell'Inghilterra.Tuttavia, recenti rapporti del 2013 mostrano che la criminalit\u00e0 nella zona \u00e8 ridotta notevolmente negli ultimi dieci anni, con una diminuzione del 29 %.\nCultura.\nIstruzione.\nOltre alla presenza di numerose scuole primarie e secondarie, nell'area di Slough si denota la presenza di uno dei campus dell\"East Berkshire College\".\nLe scuole di Slough sono nelle prime dieci posizioni tra le scuole dell'intero Paese come livello scolastico del GCSE: nel 2011, infatti, il 68,1 % (a fronte di una media nazionale del 58,9 %) degli studenti ha terminato il corso di studi con un voto tra A* e C in inglese e matematica.\nA Slough ha sede uno dei campus dell'Universit\u00e0 della Thames Valley (precedentemente \"Universit\u00e0 di Londra Ovest\", \"University of West London\"): questo campus ha subito nel corso del 2013 una riqualificazione totale, nell'ambito del progetto \"Heart of Slough\".\nEconomia.\nPrima del XIX secolo, le principali attivit\u00e0 di Slough erano rappresentate dall'agricoltura e dai numerosi mattonifici. Nei mattonifici della citt\u00e0 furono fabbricati, ad esempio, i mattoni per la costruzione dell'Eton College.\nInoltre, i vivai erano di primo piano nell'economia locale; la mela renetta arancione di Cox fu coltivata per la prima volta a Colnbrook (allora, non parte di Slough) intorno al 1825, e il Dianthus \"Mrs Sinkins\" \u00e8 stato coltivato in un periodo imprecisato tra il 1868 e il 1883 da John Sinkins, il padrone della workhouse della Eton Union, che si trovava a Slough.\nCol tempo, quando il traffico della \"Great West Road\" aument\u00f2, locande e pub sorsero lungo la strada a servizio dei viandanti di passaggio.\nA met\u00e0 del XIX secolo, il maggiore datore di lavoro di Slough, oltre ai mattonifici, era James Elliman, che ha iniziato come un mercante di stoffe in Chandos Street. Nel 1847, ha cambiato attivit\u00e0 e ha incominciato a produrre linimento per cavalli, noto come \"\" e \"Royal Embrocation\", presso gli stabilimenti di \"Wellington Street\" e \"Chandos Street\". Elliman divenne un importante benefattore per la citt\u00e0 ed \u00e8 ricordato oggi nei nomi di strade e di scuole locali.\nNel settembre del 1851, William Thomas Buckland, un banditore e geometra dalla vicina Wraysbury, ha iniziato a commerciare bestiame in un campo appartenente al \"North Star Inn\" nei pressi della stazione ferroviaria di Slough. Originariamente tenuto il primo marted\u00ec di ogni mese, la popolarit\u00e0 del Mercato del bestiame \u00e8 notevolmente aumentata in breve tempo. Questo mercato \u00e8 stato gestito da \"Messrs Buckland and Sons\" fino alla sua chiusura definitiva nel 1988.\nNel 1906, James Horlick, uno dei fondatori della societ\u00e0 eponima, produttrice di latte di malto d'orzo, ha aperto una fabbrica nei pressi della stazione ferroviaria di Slough per fabbricare il suo prodotto lattiero-caseario.\nA partire dagli anni venti, venne creata la zona industriale \"Slough Trading Estate\" dall'operatore noto come \"Slough Estates Ltd\". Il Slough Trading Estate ha fatto s\u00ec che la citt\u00e0 rimanesse in gran parte isolato da molti degli effetti della recessione principalmente perch\u00e9, per molti anni, l'economia cittadina si \u00e8 basata principalmente sulle industrie dell'area.\nNegli ultimi vent'anni, c'\u00e8 stato un grande cambiamento da un'economia basata sulla produzione d una basata sull'informazione e i servizi, con la chiusura di molte fabbriche (alcune delle quali avevano operato a Slough per molti decenni): nel giro di pochi anni, le fabbriche vennero, dunque, sostituiti da uffici e, nell'area del \"Slough Trading Estate\", centinaia di grandi aziende si sono stabilite grazie all'attrazione dovuta alla sua vicinanza all'aeroporto di Londra-Heathrow e ottimi collegamenti autostradali. Negli anni sessanta, la societ\u00e0 cinematografica di Gerry Anderson si \u00e8 basata a Slough, e varie serie che utilizzavano la tecnologia Supermarionation, tra cui \"Thunderbirds\", vennero girate ivi.\nLa sede britannica della Mars ha sede a Slough e nella fabbrica principale, creata nel 1932 da Forrest Mars Sr. dopo un litigio con il padre, Frank C. Mars, si \u00e8 proceduto a sviluppare e produrre la barretta di cioccolato \"Mars\". Una delle fabbriche dell'azienda Mars \u00e8 stato demolito e molta della produzione si \u00e8 spostata in Repubblica Ceca.Le sedi europee delle principali aziende informatiche come BlackBerry, McAfee, Computer Associates, PictureTel e Compusys hanno sede in citt\u00e0. O2 ha sede nella citt\u00e0 in quattro edifici.\nRecenti nuovi uffici comprendono quelli di societ\u00e0 come Nintendo, Black &amp; Decker, Amazon.co.uk e Abbey Business Centres. Le vernici Dulux sono da sempre state fabbricate in Slough dall'AkzoNobel, che, nel 2008, aveva acquistato l'Imperial Chemical Industries. La sede della compagnia Sara Lee Corporation per il Regno Unito e la sede legale della Furniture Village sono situate a Slough.\nAnche il commercio di automobili \u00e8 stato a lungo rappresentato a Slough. Fino al 1966, infatti, Citro\u00ebn ha assemblato automobili in una fabbrica di Liverpool Road (successivamente occupata dall'industria dolciaria Mars), e conserva la sua sede nel Regno Unito in citt\u00e0. La Ford costru\u00ec camion D Series e Cargo nello stabilimento di Langley (un ex sito dell'azienda Hawker Aircraft dal 1936 agli anni cinquanta) fino a quando il sito \u00e8 stato adibito ad abitazioni negli anni 90. Ferrari, Mercedes-Benz, Fiat e Maserati ora hanno uffici in citt\u00e0.\nInfrastrutture e trasporti.\nGrazie alla vicinanza a Londra, all'aeroporto di Heathrow, a Uxbridge, Maidenhead e Staines la citt\u00e0 di Slough \u00e8 un nodo viario. Molte residenti di Slough lavorano in citt\u00e0 vicine e citt\u00e0 come Windsor, Reading, Bracknell e la capitale e, pertanto, vi sono grandi movimenti di passeggeri durante le ore di punta mattutine e serali.\nStrade e autostrade.\nLa citt\u00e0 di Slough \u00e8 servita da:\nTrasporti pubblici.\nLe linee di autobus all'interno di Slough sono gestite da varie aziende; queste sono: \"First Berkshire\", \"Arriva\", \"Redline\" e \"Carousel\" (solo la domenica).\nAltre linee viarie collegano la citt\u00e0 con le seguenti localit\u00e0:\nFerrovie.\nSlough \u00e8 servita da servizi effettuati dalla \"First Great Western\" presso le stazioni di Burnham, Slough e Langley. La stazione ferroviaria di Slough si trova all'incrocio tra la \"Great Western Main Line\" e la \"Slough to Windsor &amp; Eton Line\" per consentire ai passeggeri di collegarsi a Windsor e Eton.\nReading: la \"First Great Western\" opera servizi espressi verso Reading ogni mezz'ora (ai minuti 06 e 36 di ogni ora) che impiegano 20 minuti per raggiungere il capolinea.Londra Paddington: la \"First Great Western\" opera servizi espressi verso Londra ogni mezz'ora (ai minuti 10 e 40 di ogni ora) che impiegano 17 minuti per raggiungere il capolinea.\nLa stazione ferroviaria di Slough \u00e8 stata inclusa nel progetto Crossrail, un nuovo collegamento ferroviario, attualmente in costruzione, che attraverser\u00e0 Londra da est (Shenfield) a ovest (Maidenhead).\nIl \"Windsor Link Railway\" \u00e8 un'altra linea ferroviaria proposta che collegherebbe Slough a Heathrow Terminal 5 via Wraysbury, Datchet, Windsor e Chalvey.\nIl progetto per l'accesso occidentale ferroviario a Heathrow (in inglese \"Western Rail Access to Heathrow\", abbreviato in \"WRAtH\") \u00e8 un progetto ferroviario del costo di \u00a3500 milioni annunciato dal \"DfT\"; il collegamento ferroviario proposto servire direttamente Slough con quattro treni ogni ora, riducendo i tempi di percorrenza per Heathrow da 45 a sei minuti. Il servizio dovrebbe iniziare ad essere operativo entro il 2021.\nBike Sharing.\nUn sistema di bike sharing, lanciato nel mese di ottobre del 2013, \u00e8 principalmente incentrato sulla soddisfazione dell'esigenza dei lavoratori in acconsentire ai lavoratori che lavorano nelle imprese della citt\u00e0 di raggiungere i luoghi di lavoro dalle varie stazioni locali.\nAmministrazione.\nFino al 1863 l'area oggi occupata dal territorio di Slough era parte della parrocchia di Upton-cum-Chalvey. In quell'anno Slough \u00e8 diventato, per la prima volta, una zona di governo locale, quando \u00e8 stato eletto il Consiglio sanitario di Slough, per rappresentare quello che oggi \u00e8 la parte centrale del moderno distretto.\nQuesta parte della parrocchia di Upton-cum-Chalvey, dodici anni dopo, nel 1875, divenne il Distretto urbano sanitario di Slough, stato sostituito dal Distretto urbano di Slough, nel 1894.\nNel 1930, essendosi verificata una grande estensione territoriale del distretto urbano verso ovest, l'area \u00e8 stata suddivisa in sette localit\u00e0: le nuove aree di Burnham, Farnham Royal e Stoke vennero incorporate al distretto urbano di Slough che comprendeva gi\u00e0 le localit\u00e0 Slough Central, Chalvey, Langley e Upton). Nel 1938, la citt\u00e0 con il suo primo Regio Decreto Legge divenne un Borgo municipale.\nSlough \u00e8 stato incorporato nel Berkshire con il Decreto legge sulla riorganizzazione dei governi locali del 1974. Il vecchio borgo municipale fu abolito e sostituito da un'autorit\u00e0 distrettuale non metropolitana, con il suo secondo Regio Decreto Legge della citt\u00e0; Britwell e Wexham Court, con i loro consigli parrocchiali, vengono ammesse a far parte del distretto di Slough in questo momento.\nIl 1\u00ba aprile 1995, il borgo di Slough \u00e8 stato ampliato leggermente in Buckinghamshire e Surrey, andando a comprendere, all'interno del Borgo, Colnbrook e Poyle, che hanno ricevuto un consiglio parrocchiale congiunto (Colnbrook with Poyle). Slough \u00e8 diventato un'autorit\u00e0 unitaria il 1\u00ba aprile 1998, a seguito dell'abolizione del Consiglio di contea del Berkshire e il Borgo esistente dal 1973 al 1998. L'autorit\u00e0 unitaria attuale \u00e8 stata creata dal terzo Decreto Regio Legge della citt\u00e0.\nCircoscrizioni elettorali.\nSlough \u00e8 stato diviso in wards per la prima volta in occasione delle elezioni locali del 1930, quando si \u00e8 iniziato a usare sette circoscrizioni nel Consiglio di Slough: \"Burnham\" (nel sud-ovest del distretto, la zona ora conosciuta come Cippenham), \"Central\", \"Chalvey\" (a sud-ovest del centro e a est di Burnham), \"Farnham\" (nel nord-ovest del distretto), \"Langley\" (a est del distretto), \"Stoke\" (a nord del distretto) e \"Upton\" (a sud-est del centro).\nTuttavia, tra il 1950 e il 2004 (anno a cui risale l'ultimo cambiamento delle circoscrizioni all'interno del distretto di Slough), il numero di wards \u00e8 aumentato a quattordici; le circoscrizioni elettorali di Slough, ognuna delle quali \u00e8 presieduta da tre consiglieri, sono:\nGemellaggi.\nSlough \u00e8 gemellato con:\nSport.\nLa \"Slough Town F.C.\" \u00e8 una squadra di calcio professionista militante, attualmente, nella \"Southern League Division One Central\", che \u00e8 l'ottavo livello in ordine di graduatoria all'interno del calcio inglese.\nAltre squadre presenti in citt\u00e0 sono: \"Slough Jets\", militante nel livello massimo del campionato inglese di hockey sul ghiaccio, \u00e8 il \"Slough Rugby Club\", che gioca nel quinto livello del rugby inglese.\nIn citt\u00e0 hanno risieduto molti atleti olimpici che hanno fatto parte della club noto come \"Windsor, Slough, Eton and Hounslow Athletics Club\"."}
{"id": "1334839", "revid": "148107", "url": "https://it.wikipedia.org/wiki?curid=1334839", "title": "Effetto Jahn-Teller", "text": "In base all'effetto Jahn-Teller (o distorsione Jahn-Teller), ogni molecola non lineare con uno stato elettronico fondamentale degenere subisce una distorsione geometrica che rimuove la degenerazione stessa. Questo effetto \u00e8 stato descritto nel 1937 dagli scienziati Hermann Arthur Jahn ed Edward Teller che utilizzando la teoria dei gruppi dimostrarono che le molecole degeneri non lineari non possono essere stabili nella configurazione di massima simmetria spaziale. L'effetto della distorsione \u00e8 quello di diminuire l'energia della molecola.\nChimica di coordinazione.\nL'effetto Jahn-Teller si riscontra comunemente e assume particolare importanza nell'ambito della chimica inorganica. I complessi ottaedrici dei metalli di transizione che formano ioni con configurazione elettronica d9 possiedono uno stato fondamentale eg doppiamente degenere, con l'elettrone spaiato che pu\u00f2 occupare tanto l'orbitale dx\u00b2-y\u00b2 quanto l'orbitale dz\u00b2. La distorsione Jahn-Teller agisce quindi solitamente provocando un allungamento assiale del legame metallo-ligando lungo l'asse z e la compressione dei quattro legami che giacciono sul piano (si parla di \"distorsione tetragonale\"). Sarebbe anche possibile l'alternativa inversa, ovvero l'allungamento dei legami sul piano e la compressione di quelli assiali, ma considerato che in tal modo si indeboliscono quattro legami (contro i due della precedente distorsione) viene facilmente spiegato il motivo per cui prevalga il verificarsi della precedente tipologia di distorsione. \u00c8 da sottolineare che il teorema di Jahn-Teller non prevede quale distorsione abbia luogo, ma piuttosto prevede l'instabilit\u00e0 di una data simmetria molecolare. Quando avviene l'elongazione dei legami in trans lungo l'asse z le interazioni elettrostatiche provocano una variazione energetica dei livelli dello stato fondamentale.\nCi\u00f2 ha l'effetto di diminuire l'energia totale della molecola.\nNei complessi ottaedrici l'effetto Jahn-Teller \u00e8 pi\u00f9 pronunciato quando un numero dispari di elettroni occupano gli orbitali eg; questo \u00e8 il caso dei complessi d9, d7 a basso spin o d4 ad alto spin, che possiedono tutti uno stato fondamentale doppiamente degenere. A rigore, l'effetto si verifica anche nel caso in cui la degenerazione riguardi gli elettroni in orbitali t2g (per esempio configurazioni quali d1 o d2 sono triplamente degeneri). Comunque l'effetto \u00e8 meno significativo, in quanto la stabilizzazione energetica non riguarda orbitali direttamente implicati nel legame chimico coi ligandi (i t2g hanno carattere non legante). La stessa cosa vale per i complessi tetraedrici.\nL'effetto Jahn-Teller pu\u00f2 essere indagato sperimentalmente grazie all'utilizzo di tecniche spettroscopiche quali la spettroscopia UV-VIS, che spesso mostra la separazione delle bande di assorbimento, e la risonanza paramagnetica elettronica, che permette di studiare gli elettroni spaiati.\nChimica organica.\nTalvolta l'effetto Jahn-Teller si riscontra anche in chimica organica, come nel caso riguardante la molecola del cicloottatetraene. Esiste per\u00f2 una certa diatriba al riguardo, dato che alcuni studiosi ritengono che lo pseudo-effetto Jahn-Teller (detto talvolta \"effetto Jahn-Teller del secondo ordine\") apparentemente non \u00e8 implicato nella distorsione tetragonale. Un chiaro caso \u00e8 invece quello riguardante l'anione radicalico del cicloottatetraene, il cui diagramma degli orbitali molecolari \u03c0 di frontiera mostra chiaramente la presenza di un elettrone spaiato in un insieme di orbitali degeneri. Questa configurazione subisce una distorsione in accordo con l'effetto Jahn-Teller.\nEffetto Jahn-Teller dinamico.\nL'effetto Jahn-Teller \u00e8 un fenomeno flussionale; quando si osserva un rapido scambio dell'orientazione di una distorsione si ha quello che viene definito effetto Jahn-Teller dinamico. Tale effetto dipende dalla temperatura: ad esempio, sotto i 20 K lo spettro di risonanza paramagnetica elettronica di [Cu(OH2)6]2+ mostra picchi distinti che indicano l'instaurarsi di una distorsione statica (sempre tenendo conto della scala temporale dell'EPR)."}
{"id": "1334842", "revid": "1543377", "url": "https://it.wikipedia.org/wiki?curid=1334842", "title": "Pimpinone oder Die ungleiche Heirat", "text": "Pimpinone oder Die ungleiche Heirat (in italiano: \"Pimpinone, ovvero le nozze infelici\") \u00e8 un intermezzo giocoso per soprano e basso o baritono in tre atti) di Georg Philipp Telemann (nel Telemann-Werke-Verzeichnis ordinato come \"TWV 21:15\"), su libretto di Johann Philipp Praetorius.\nOrigine.\nLa concezione originale come intermezzo buffo per una ripresa dell'opera h\u00e4ndeliana \"Tamerlano\" consistette nella traduzione in tedesco dei recitativi degli intermezzi comici musicali \"Pimpinone\" di Tomaso Albinoni (su libretto di Pietro Pariati) del 1708. I testi delle Arie e dei duetti vennero lasciati in italiano, data l'importanza che aveva questo idioma all'epoca come lingua musicale dell'opera, e vennero aggiunti due duetti in tedesco cos\u00ec come due nuove Arie italiane. Da ci\u00f2 si ottenne il libretto che Telemann avrebbe nuovamente musicato. Nelle rappresentazioni odierne le arie vengono quasi tutte tradotte in tedesco, in modo rendere pi\u00f9 comico il lavoro.\nIl 31 ottobre 1724 avviene la messa in scena del Pimpinone assieme al \"Tamerlano\" al King's Theatre (Londra) (per la Royal Academy of Music (1719)) seguita il 27 settembre 1725 dalla prima al Theater am G\u00e4nsemarkt di Amburgo (allora il teatro dell'opera della citt\u00e0 tedesca). Il pubblico ne fu entusiasta, tant'\u00e8 che \"Pimpinone\" divent\u00f2 il maggior successo teatrale di Telemann. Due anni dopo Praetorius e Telemann produssero un seguito sotto il titolo \"Die Amours der Vespetta oder der Galan in der Kiste\" (TWV 21:22) (in italiano: \"Gli Amori di Vespetta, ovvero Il galante in affare\"); la musica \u00e8 per\u00f2 andata perduta.\nNel XIX secolo \"Pimpinone\" spar\u00ec dai palcoscenici e cadde nel dimenticatoio (come dal resto quasi tutti i lavori operistici del periodo barocco) e scoperto in occasione della rivalutazione della musica di Telemann avvenuta nel XX secolo.\nTrama.\nVespetta, una ragazza carina e intelligente, ma di umili origini, si guadagna da vivere lavorando come cameriera e vede finalmente nel matrimonio con Pimpinone, un vecchio, ma benestante borghese, una possibilit\u00e0 per migliorare economicamente le proprie condizioni. Con la sua bellezza e la garanzia di occuparsi dei lavori domestici arriva ben a presto a sedurre il solitario Pimpinone. Egli le chiede la mano e le promette una dote di 5000 talleri. Tuttavia dopo il matrimonio Vespetta mostra la sua vera persona: \u00e8 capricciosa, va frequentemente fuori e non assolve pi\u00f9 i doveri coniugali. Nel frattempo Pimpinone, pentito del matrimonio, si trova con le mani legate, poich\u00e9 l'emancipata Vespetta lo minaccia dicendogli che se non tollera pi\u00f9 i suoi capricci deve pagarle la dote.\nStruttura dell'opera.\nVersione originale con arie in italiano:\nVersione completamente in tedesco:\nAltro.\nLa storia dell'uomo vecchio e ricco che si fa ingannare e alla fine imbrogliare dalla giovane donna era uno dei principali materiali trattati nell'ambito teatrale. Varianti di questo tema sono ad esempio \"La serva padrona\" di Pergolesi, \"Don Pasquale\" di Donizetti e \"Die schweigsame Frau\" di Richard Strauss."}
{"id": "1334843", "revid": "838137", "url": "https://it.wikipedia.org/wiki?curid=1334843", "title": "Cimb\u00e1eth", "text": "Nella mitologia irlandese Cimb\u00e1eth o Cimbaoth fu un leggendario re supremo d'Irlanda. Regn\u00f2 a rotazione coi cugini \u00c1ed Ruad e D\u00edthorba (ciascuno 3 volte per sette anni ogni volta). Alla fine la figlia di \u00c1ed, Macha, chiese per lei il regno, ma visto il rifiuto degli zii, lei li sconfisse in battaglia, uccidendo D\u00edthorba nel Connacht. Lei spos\u00f2 Cimb\u00e1eth e regn\u00f2 con lui per sette anni e quando il marito mor\u00ec di peste a Emain Macha, Macha divenne regina suprema d'Irlanda."}
{"id": "1334851", "revid": "1610933", "url": "https://it.wikipedia.org/wiki?curid=1334851", "title": "Coniglio di Ryukyu", "text": ""}
{"id": "1334852", "revid": "1610933", "url": "https://it.wikipedia.org/wiki?curid=1334852", "title": "Coniglio amami", "text": ""}
{"id": "1334853", "revid": "1222", "url": "https://it.wikipedia.org/wiki?curid=1334853", "title": "Coniglio Amami", "text": ""}
{"id": "1334854", "revid": "1684799", "url": "https://it.wikipedia.org/wiki?curid=1334854", "title": "Wild in the Streets (Circle Jerks)", "text": "Wild in the Streets \u00e8 il secondo album dei Circle Jerks, hardcore punk band californiana, pubblicato nel 1982 dalla I.R.S..\nLa traccia che d\u00e0 il titolo all'album \u00e8 una \"cover\" di Garland Jeffreys."}
{"id": "1334855", "revid": "1610933", "url": "https://it.wikipedia.org/wiki?curid=1334855", "title": "Pipistrello dalle grandi orecchie della Nuova Guinea", "text": ""}
{"id": "1334857", "revid": "188668", "url": "https://it.wikipedia.org/wiki?curid=1334857", "title": "VI Dalai Lama", "text": ""}
{"id": "1334858", "revid": "709565", "url": "https://it.wikipedia.org/wiki?curid=1334858", "title": "Hastings (East Sussex)", "text": "Hastings (pron. ) \u00e8 una cittadina e Borough dell'East Sussex, Inghilterra, Regno Unito.\nIl borough esiste dal 1086 e fu rimpiazzato solo nel 1888 da un County Borough indipendente dalla contea circostante. Il Local Government Act 1972 nel 1974, la rese un distretto non metropolitano dell'East Sussex.\nIl suo nome \u00e8 legato alla celebre battaglia del 1066 che diede inizio alla conquista normanna dell'Inghilterra da parte di Guglielmo il Conquistatore.\nOrigini del nome.\nIl nome sembra che derivi da \"H\u00e6stingas\", ovvero coloro che appartenevano alla trib\u00f9 di H\u00e6sta. Nel 1050 viene menzionato un luogo chiamato \"H\u00e6stingaceaster\", che molti per\u00f2 riconducono a Pevensey, dove esisteva un preesistente fortilizio romano.\nStoria.\nDa primo porto a piccola citt\u00e0 di provincia.\nNelle sue vicinanze nel 1066 si combatt\u00e9 una battaglia che vide prevalere i Normanni sugli Anglosassoni. Con la fine del dominio anglosassone, Hastings entr\u00f2, assieme a Sandwich, Dover e New Romney nella confederazione dei Cinque Ports. Nel XIII secolo Hastings pat\u00ec diverse calamit\u00e0 naturali e invasioni. Alcune mareggiate distrussero gran parte della citt\u00e0, mentre nel 1339 la flotta francese la mise a ferro e a fuoco. Ad aggravare la situazione fu il progressivo interramento del porto che comport\u00f2 il suo definitivo abbandono da parte delle grandi flotte. Sotto Elisabetta I d'Inghilterra si cerc\u00f2 di costruire un nuovo porto in pietra, ma un'altra mareggiata lo distrusse, mentre il progetto del 1896 non venne completato a causa di alcuni errori strutturali e per l'esaurimento dei fondi.\nDal 1895 la citt\u00e0 ospit\u00f2 un torneo estivo di scacchi, la cui prima edizione \u00e8 considerata uno degli eventi scacchistici principali del XIX secolo. A partire dal 1920, il torneo fu spostato a fine anno e divenne un evento internazionale, denominato Hastings Congress."}
{"id": "1334862", "revid": "1222", "url": "https://it.wikipedia.org/wiki?curid=1334862", "title": "Topo elefante dorato", "text": ""}
{"id": "1334866", "revid": "1305772", "url": "https://it.wikipedia.org/wiki?curid=1334866", "title": "Pimpinone", "text": ""}
{"id": "1334868", "revid": "1610933", "url": "https://it.wikipedia.org/wiki?curid=1334868", "title": "Talpa persiana", "text": ""}
{"id": "1334869", "revid": "21583", "url": "https://it.wikipedia.org/wiki?curid=1334869", "title": "D\u00edthorba", "text": "Nella mitologia irlandese D\u00edthorba o Diothorba fu un Re supremo dell'Irlanda. Regn\u00f2 in rotazione coi cugini \u00c1ed Ruad e Cimb\u00e1eth (ciascuno per 3 periodi di 3 anni).\nAlla morte di \u00c1ed la figlia Macha chiese il trono. Gli zii rifiutarono e allora lei li affront\u00f2 e li sconfisse in battaglia. D\u00edthorba fu ucciso nel Connacht.\nMacha spos\u00f2 Cimb\u00e1eth e insieme regnarono per sette anni e poi, alla morte del marito, Macha regn\u00f2 da sola."}
{"id": "1334874", "revid": "1300584", "url": "https://it.wikipedia.org/wiki?curid=1334874", "title": "\u00c1ed Ruad", "text": "Regn\u00f2 in rotazione coi cugini D\u00edthorba e Cimb\u00e1eth (ciascuno per 3 periodi di 3 anni). Alla sua morte la figlia Macha chiese il trono. Gli zii rifiutarono e allora lei li affront\u00f2 e li sconfisse in battaglia. D\u00edthorba fu ucciso nel Connacht. Macha spos\u00f2 Cimb\u00e1eth e insieme regnarono per sette anni e poi, alla morte del marito, Macha regn\u00f2 da sola."}
{"id": "1334875", "revid": "1610933", "url": "https://it.wikipedia.org/wiki?curid=1334875", "title": "Topo maggiore dai grandi piedi", "text": ""}
{"id": "1334881", "revid": "643494", "url": "https://it.wikipedia.org/wiki?curid=1334881", "title": "Amir Naderi", "text": "Biografia.\nOrfano in tenera et\u00e0, conduce un'infanzia da film neorealista, vivendo per strada e facendo le cose pi\u00f9 diverse per sopravvivere. Trasferitosi a Teheran, gi\u00e0 da adolescente si avvicina al mondo della fotografia e del cinema, lavorando per quotidiani e riviste e facendo il fotografo di scena e l'assistente alla regia. Tra il 1972 e il 1988 realizza undici film in Iran, partendo da formule convenzionali per approdare ad un cinema sempre pi\u00f9 visionario e anti-narrativo.\nAlla fine degli anni ottanta si trasferisce negli Stati Uniti, a New York, dove si dedica sia al cinema (inserendosi nell'ambiente del cinema indipendente americano) che alla fotografia (\"New York City 1997 Frescoes\").\n\"A, B, C... Manhattan\" \u00e8 stato presentato al Festival di Cannes 1997, nella sezione Un Certain Regard. \"Marathon - Enigma a Manhattan\" \u00e8 stato presentato al Torino Film Festival 2002 ed \u00e8 il suo primo film ad avere avuto una distribuzione cinematografica in Italia, dove i suoi film precedenti sono stati visti solo nel programma \"Fuori orario\" di Rai 3. Anche il successivo \"Sound Barrier\" (2005) \u00e8 stato presentato, fuori concorso, al festival torinese.\nNel 2006 il Museo nazionale del Cinema di Torino gli ha dedicato una retrospettiva completa ed ha presentato la mostra fotografica intitolata \"Bullshit Walks Money Talks. Attraversando Las Vegas\", nata dall'interesse per Las Vegas e da un progetto di film non ancora realizzato.\nNel 2008 ha presentato in concorso alla 65\u00aa Mostra del Cinema di Venezia \"\" con Nancy La Scala."}
{"id": "1334882", "revid": "10956721", "url": "https://it.wikipedia.org/wiki?curid=1334882", "title": "Brighton and Hove", "text": ""}
{"id": "1334886", "revid": "287204", "url": "https://it.wikipedia.org/wiki?curid=1334886", "title": "Colle della Madeleine", "text": "Il Colle della Madeleine (in francese \"Col de la Madeleine\") \u00e8 un valico alpino situato nelle Alpi Graie francesi. Raggiunge la quota di 1993 m s.l.m. e si colloca tra le valli della Tarentaise e della Maurienne, e tra la parte occidentale del massiccio della Vanoise e il massiccio della Lauzi\u00e8re.\nDescrizione.\nCollega il centro di La L\u00e9ch\u00e8re (valli della Tarentaise), nei pressi di Mo\u00fbtiers a nord con la Chambre ( valli della Maurienne, vicino a Saint-Jean-de-Maurienne a sud. Tutte queste localit\u00e0 fanno parte del Dipartimento della Savoia compreso nella Regione Rodano-Alpi.\nIl colle della Madeleine \u00e8 stato attraversato per ben 23 volte dal Tour de France dal 1969."}
{"id": "1334887", "revid": "1745361", "url": "https://it.wikipedia.org/wiki?curid=1334887", "title": "Lugaid Laigde", "text": "Aiut\u00f2 Duach Ladhgrach a detronizzare Airgeatmhar e poi uccise Duach per impossessarsi del trono."}
{"id": "1334888", "revid": "1442080", "url": "https://it.wikipedia.org/wiki?curid=1334888", "title": "Discografia degli Who", "text": "Discografia del gruppo inglese The Who."}
{"id": "1334889", "revid": "115507583", "url": "https://it.wikipedia.org/wiki?curid=1334889", "title": "Corsa a tappe", "text": "Una corsa a tappe \u00e8 una competizione sportiva che si svolge su pi\u00f9 prove successive, dette appunto \"tappe\" o \"frazioni\", disputate sull'arco di pi\u00f9 giorni. Le corse a tappe sono praticate soprattutto nel ciclismo su strada, ma anche in altri sport come i rally. Normalmente si disputa una tappa al giorno; talvolta si disputano due frazioni nello stesso giorno, in questo caso vengono chiamate \"semitappe\"; la classifica finale di una corsa a tappe si calcola sommando per ciascun corridore i tempi impiegati a concludere ciascuna tappa: vince chi impiega complessivamente il tempo minore; il corridore \u00e8 obbligato a portare a termine tutte le tappe entro un tempo massimo, pena l'esclusione dalla classifica.\nDescrizione.\nCiclismo.\nNelle corse a tappe di ciclismo, le varie tappe sono disegnate per riprodurre tutte le specialit\u00e0 del ciclismo su strada e prevedono tappe di pianura adatte ai passisti, tappe di montagna per gli scalatori, tappe vallonate di media-montagna per scattisti e fughe da lontano e tappe a cronometro per gli specialisti delle gare contro il tempo. Questo tipo di gare si contrappongono alle corse in linea di un giorno tra cui le classiche.\nOltre alla classifica generale a tempo, che determina il vincitore della corsa, solitamente si stilano anche altre classifiche:\nLe corse ciclistiche a tappe pi\u00f9 importanti sono i cosiddetti \"grandi Giri\" che durano circa tre settimane e sono composte da 20-22 tappe pi\u00f9 due o tre giorni di riposo per una lunghezza complessiva di circa 3000\u20133500\u00a0km:\nSolo 7 ciclisti sono riusciti a trionfare in tutti e 3 i giri: Jacques Anquetil, Felice Gimondi, Eddy Merckx, Bernard Hinault, Alberto Contador (che \u00e8 riuscito a vincerle tutte e tre in 14 mesi), Vincenzo Nibali e Chris Froome. Questi campioni sono identificati come \"vincitori della tripla corona\".\nNel calendario dell'Unione Ciclistica Internazionale (UCI) vi sono poi numerose corse a tappe dalla durata variabile da 4 a 15 giorni appartenenti al circuito UCI World Tour e circuiti continentali UCI tra cui la Parigi-Nizza, la Tirreno-Adriatico, il Crit\u00e9rium du Dauphin\u00e9 e il Tour de Suisse.\nNel ciclismo moderno, mentre le classiche, e pi\u00f9 in generale le corse in linea di un giorno, sono appannaggio di corridori specializzati, i cosiddetti \"cacciatori di classiche\", che massimizzano la resa agonistica durante l'intera gara, spesso con doti di potenza (in genere scattisti, passisti-veloci e \"finesseur\"), e dove risulta non trascurabile anche l'aspetto tattico, le corse a tappe sono invece appannaggio di corridori specializzati che alla lunga eccellono in doti di resistenza e recupero, e in grado di lottare nelle gare a cronometro e in salita (in genere passisti-scalatori o scalatori puri), ricevendo appoggio anche da parte dei gregari di squadra.\nNella storia del ciclismo fanno eccezione quei ciclisti che si sono distinti sia come vincitori di grandi giri sia come vincitori di corse in linea di un giorno tra cui le classiche: questi in genere sono considerati corridori completi e tra essi figurano i pi\u00f9 grandi ciclisti. Brevi corse a tappe possono tuttavia essere appannaggio anche di \"cacciatori di classiche\".\nRally.\nI rally del campionato mondiale si disputano su tre giorni di gara, ciascuno dei quali \u00e8 costituito da pi\u00f9 \"prove speciali\" cronometrate, in base alle quali si stila la classifica, intervallate da tratti di trasferimento non cronometrati.\nAltre competizioni rallystiche molto seguite sono i \"raid\" tra i quali il pi\u00f9 famoso \u00e8 certamente il \"Rally Dakar\".\nSci di fondo.\nNel 2006 la Federazione Internazionale Sci (FIS) ha deciso di sperimentare la formula della corsa a tappe in una manifestazione chiamata Tour de Ski valida per la Coppa del Mondo. La gara si articola su otto tappe disputate nell'arco di dieci giorni; l'ultima tappa \u00e8 in salita con partenza a inseguimento secondo i distacchi maturati nelle tappe precedenti, cosicch\u00e9 l'ordine d'arrivo della tappa costituisce la classifica finale. L'iniziativa ha avuto successo e il Tour de Ski \u00e8 stato inserito stabilmente nel calendario di Coppa del Mondo."}
{"id": "1334890", "revid": "4193", "url": "https://it.wikipedia.org/wiki?curid=1334890", "title": "Luigi Olivetti", "text": "Biografia.\nDal registro della parrocchia di Revere, in provincia di Mantova, risulta esser nato l'11 novembre 1856, da Francesco e Anna Maria Rossi.\nDapprima allievo del pittore mantovano Gilioli, studi\u00f2 poi a Roma con Roberto Bompiani.\n\u00c8 stato artista paesaggista e pittore di genere, attento ai costumi regionali caratteristici. Ebbe anche un momento accostabile alla pittura dei Macchiaioli.\nSi \u00e8 dedicato all'olio, e soprattutto all'acquerello. Di particolare importanza \u00e8 poi il corpus dei suoi lavori d'incisione all'acquaforte.\nSi pu\u00f2 dire che i suoi dipinti costituiscano un'antologia di luoghi, di personaggi e di costumi popolari dell'Italia e dell'Europa della seconda met\u00e0 del XIX secolo e della prima met\u00e0 del secolo successivo; \u00e8 documentato soprattutto sulla Costiera amalfitana con lavori su Amalfi e Ravello. Altri soggetti riguardano Venezia e paesaggi dei Pirenei e della Normandia. \u00c8 stato soprattutto attivo anche a Roma, nell'agro e nei Castelli romani.\nEspose a Roma nel 1883, a Torino nel 1884, a Londra nel 1886, ancora a Roma nel 1907.\nNei suoi ultimi anni risiedeva con la moglie a Tivoli, in prossimit\u00e0 della Villa Adriana. Non se ne conosce il luogo della morte, avvenuta il 28 gennaio 1941, forse a Tivoli o a Roma."}
{"id": "1334893", "revid": "2142040", "url": "https://it.wikipedia.org/wiki?curid=1334893", "title": "Antonio Garbasso", "text": "Biografia e carriera.\nTerminati gli studi superiori al Liceo classico Vincenzo Gioberti di Torino, si laure\u00f2 in fisica all'Universit\u00e0 degli Studi di Torino nel 1892 con Andrea Naccari, dove si mise in evidenza, gi\u00e0 durante i corsi di studio, sia per delle ricerche sperimentali sulla variazione della resistenza del ferro e del nickel in un campo magnetico che per alcuni studi sui vettori elettrico e magnetico nelle onde piane. Subito dopo, si rec\u00f2 in Germania per seguire dei corsi di perfezionamento, prima sotto la guida di Heinrich Rudolf Hertz all'Universit\u00e0 di Bonn poi di Hermann von Helmholtz e E. Aschkinass all'Universit\u00e0 di Berlino. \nRitornato in Italia, continu\u00f2 \u2013 a Torino, dove, nel 1894, consegu\u00ec la libera docenza in fisica sperimentale \u2013 le sue ricerche relative ai possibili rapporti fra fenomeni ottici ed elettromagnetici nella materia, argomento, questo, trattato da Garbasso fin dalla sua tesi di laurea incentrata su un effetto scoperto da Augusto Righi nel 1878 circa la polarizzazione rotatoria della luce. Le esperienze e gli studi di questo periodo, si dimostreranno precorritori di molti risultati che verranno successivamente conseguiti da altri studiosi stranieri in teoria elettromagnetica della radiazione, che apriranno la via allo studio della risonanza ottica.\nNel 1895, conseguita pure la libera docenza in fisica matematica all'Universit\u00e0 di Pisa, tenne, in questa sede, i corsi \u2013 per incarico \u2013 di fisica matematica fino al 1897, quando si trasfer\u00ec nuovamente all'Universit\u00e0 di Torino, dove rimase fino al 1903. Qui, sempre come incaricato di fisica matematica, tenne vari corsi sulla nuova teoria elettromagnetica della luce secondo James Clerk Maxwell, nonch\u00e9 comp\u00ec studi e ricerche sui raggi X, appena scoperti da Wilhelm Conrad R\u00f6ntgen.\nNel 1903, vinti due concorsi a cattedra sia di fisica matematica che di fisica sperimentale, opt\u00f2 per quest'ultima, divenendo professore straordinario di fisica sperimentale all'Universit\u00e0 di Genova, dove rimase fino al 1913 quando pass\u00f2 alla stessa cattedra dell'Istituto di Studi Superiori di Firenze, subentrando ad Antonio Roiti, e dove rimarr\u00e0 fino alla morte. A Firenze, oltre a far potenziare l'Istituto di Fisica di Arcetri, contribu\u00ec a creare una scuola di fisica, chiamando molti dei pi\u00f9 brillanti ingegni della fisica italiana di allora. Fra i suoi allievi ed assistenti, si ricordano Antonino Lo Surdo, Rita Brunetti, Giuseppe Occhialini, Bruno Rossi, Franco Rasetti, Francesco Rodolico e Vasco Ronchi.\nPartecip\u00f2 come volontario alla prima guerra mondiale, dove ottenne il grado di maggiore per i suoi studi di telefonometria applicata alla balistica, quindi, animato da principi nazionalistici, condivise l'ideologia fascista ma mantenne sempre posizioni moderate nonch\u00e9 si oppose alla Riforma Gentile del 1923 che, tra l'altro, metteva in secondo piano le discipline scientifiche. Fu eletto sindaco di Firenze, in seguito alle elezioni del 1920, vinte dal \"Blocco Nazionale\", rimanendo in carica fino al 1927, tranne un breve periodo di due mesi, nel 1923, in cui fu sostituito dal commissario prefettizio Bruno Fornaciari. Nel 1924 venne nominato senatore, mantenendo la carica di sindaco di Firenze. Il 29 agosto del 1926, tra l'altro, con la fusione tra le sezioni calcio della Palestra Ginnastica Fiorentina Libertas e del Club Sportivo Firenze, decisa per iniziativa anche del marchese Luigi Ridolfi e del sindaco Garbasso, fu costituita la nuova \"Associazione Calcio Firenze\", che, dopo pochi giorni, mut\u00f2 il nome in \"Associazione Fiorentina del Calcio\". Il 9 gennaio 1927, l'amministrazione comunale fu sciolta per l'entrata in vigore della legge n. 237 del 4 febbraio 1926 che istituiva i podest\u00e0, per cui Garbasso fu nominato primo podest\u00e0 di Firenze rimanendo in carica solo fino al 13 settembre 1928 quando fu sostituito da Giuseppe Della Gherardesca.\nGarbasso, fin dal 1895, si dedic\u00f2 all'elettromagnetismo nel nuovo indirizzo impresso da Maxwell, con molti risultati innovativi, quindi, dal 1905 in poi, alla spettroscopia, proprio nel periodo di maggior sviluppo di questa disciplina, contribuendo con originali risultati teorici corroborati da esperienze condotte soprattutto all'Istituto di Studi Superiori di Firenze, dove sia Antonio Roiti che Luigi Puccianti si erano premurati di attrezzare adeguatamente i laboratori di fisica. Fra questi risultati, la maggior parte dei quali raccolti in una delle prime monografie di spettroscopia teorica, si ricordano in particolare alcuni lavori sperimentali, condotti assieme ad Antonino Lo Surdo, che porteranno quest'ultimo alla scoperta di quell'effetto che sar\u00e0 poi denominato effetto Stark-Lo Surdo, una delle prime basi empiriche della nuova meccanica quantistica che Garbasso contribuir\u00e0, fra i primi, a far conoscere e diffondere in Italia. Inoltre, nel 1918, Garbasso cre\u00f2 un laboratorio di ottica e meccanica di precisione che, negli anni, sotto gli auspici del CNR, diventer\u00e0 il futuro Istituto Nazionale di Ottica (INO).\nInoltre, per le sue capacit\u00e0 organizzative e la sua posizione politica, svolse, assieme a Orso Mario Corbino, un ruolo di primo piano nella ricostruzione della fisica in Italia nel primo dopoguerra, contribuendo alla nascita della scuola italiana di fisica dei raggi cosmici (nota come \"Scuola di Arcetri\"), che port\u00f2 l'Italia fra i paesi pi\u00f9 all'avanguardia in questo settore di ricerca, grazie soprattutto al lavoro di un gruppo di giovani fisici italiani (fra cui Gilberto Bernardini, Bruno Rossi, Giuseppe Occhialini, Daria Bocciarelli, Lorenzo Emo Capodilista) che si raggrupparono attorno a Garbasso, Enrico Persico (gi\u00e0 assistente di Corbino a Roma e, nel 1926, alla cattedra di fisica teorica a Firenze) e Giorgio Abetti (direttore dell'Osservatorio di Arcetri).\nGarbasso diresse la Societ\u00e0 Italiana di Fisica dal 1912 al 1914 e dal 1921 al 1925, nonch\u00e9 presiedette il \"Comitato di astronomia, matematica e fisica\" del CNR, il Consiglio di Amministrazione dell'Istituto Nazionale di Ottica e, dal 14 luglio 1932 al 13 marzo 1933, l'Accademia Nazionale dei Lincei. Fu altres\u00ec presidente, dal 1928, della Cassa Nazionale delle Assicurazioni Sociali. Nel 1934 l'Accademia d'Italia gli confer\u00ec il \"premio Mussolini\" per le scienze.\nSebbene, a partire dagli anni '20 in poi, abbandonasse la ricerca scientifica attiva, Garbasso continu\u00f2 ad occuparsi di storia della scienza, con particolar riguardo a quella italiana, fondando, fra il 1927 e il 1930, l'Istituto Nazionale di Storia della Scienza di Firenze.\nOnorificenze.\nNel 1908 gli fu assegnata la Medaglia Matteucci."}
{"id": "1334900", "revid": "1543377", "url": "https://it.wikipedia.org/wiki?curid=1334900", "title": "Baseball Softball Club Legnano", "text": "Il Legnano Baseball Softball, noto anche come BSC Legnano, \u00e8 una societ\u00e0 di baseball maschile e softball femminile di Legnano, comune della citt\u00e0 metropolitana di Milano, in Lombardia. La squadra di baseball maschile milita in serie C, mentre quella di softball femminile in Serie A2, seconda divisione nazionale\nStoria.\nNata nel 1950 come societ\u00e0 di baseball maschile, \u00e8 stata una tra le prime societ\u00e0 sorte in Italia affiliate a questo sport. Nel 1964 \u00e8 stata attivata la sezione di softball femminile.\nLa squadra di baseball maschile seniores milita in serie C, mentre quella di softball seniores in Italian Softball League, massimo livello del campionato italiano di softball femminile. La squadra di softball ha vinto una Coppa Italia di Serie A2 (2005), uno Scudetto (2007), quattro Coppa Italia (2006, 2007, 2008 e 2015), una Coppa delle Coppe (2007) e una Coppa dei Campioni (2008). La squadra juniores di softball ha invece conquistato lo scudetto di categoria nel 1994.\nLa societ\u00e0.\nLa societ\u00e0 \u00e8 affiliata alla F.I.B.S. (Federazione Italiana Baseball Softball) per entrambe le sezioni. La BSC Legnano \u00e8 retta da un consiglio direttivo che \u00e8 formato da un presidente, due vice presidenti, un segretario e da sette consiglieri.\nLa BSC Legnano gestisce diverse squadre, sia di baseball che si softball, che partecipano a differenti campionati, dal torneo per i giocatori \"baby\" (dai 4 ai 7 anni) ai seniores. Globalmente la BSC Legnano ha tesserati circa 200 atleti. Per gli atleti pi\u00f9 giovani la BSC Legnano ha creato una scuola di baseball e di softball che \u00e8 riferimento per il Legnanese e per le scuole di Legnano, con cui la societ\u00e0 intrattiene anche rapporti di tipo didattico, visto che la frequenza agli allenamenti e alla scuola di baseball e di football d\u00e0 crediti scolastici.\nLa BSC Legnano intrattiene rapporti anche con alcuni college e universit\u00e0 statunitensi, con le quali la societ\u00e0 legnanese organizza annualmente tornei amichevoli.\nColori e simboli.\nIl Legnano Baseball Softball ha come colori sociali il bianco e il rosso. Il simbolo della societ\u00e0 \u00e8 composto da un cerchio bianco bordato di rosso con all'interno due mazze da baseball incrociate ad angolo retto su cui sono sovrapposte le iniziali \"BSC\" in rosso. Sui bordi esterni del cerchio rosso sono presentile scritte \"Baseball-Softball Club Legnano\" e \"1952-1964\" (entrambe in rosso).\nCampo di gioco.\nIl Legnano Baseball Softball gioca le proprie partite casalinghe presso il centro sportivo Peppino Colombo a Legnano."}
{"id": "1334901", "revid": "12290", "url": "https://it.wikipedia.org/wiki?curid=1334901", "title": "BPRD", "text": ""}
{"id": "1334904", "revid": "838137", "url": "https://it.wikipedia.org/wiki?curid=1334904", "title": "Enna Airgtheach", "text": "Enna Airgtheach (\"ricco nell'argento\" anche trascritto come Airgdech o Airgthech) fu un leggendario re supremo d'Irlanda, figlio di Eochu Mumu. Prese il potere dopo aver ucciso l'assassino del padre \u00d3engus Olmucaid, nella battaglia di Carman. Fece scudi d'argento per i suoi uomini nell'Argatros. Regn\u00f2 per 27-28 anni prima di essere ucciso dal nipote di \u00d3engus Rothechtaid mac Main nella battaglia di Raigne. Nella cronologia di Geoffrey Keating \"Foras Feasa ar \u00c9irinn\" data il suo regno negli anni 1032-1005 a.C., gli \"Annali dei Quattro Maestri\" negli anni 1537-1533 a.C."}
{"id": "1334912", "revid": "438678", "url": "https://it.wikipedia.org/wiki?curid=1334912", "title": "Albero di Fibonacci", "text": "L'Albero di Fibonacci \u00e8 un albero AVL che, data una determinata altezza, ha il minor numero possibile di nodi mantenendo il bilanciamento.\nQuesto particolare tipo di albero prende il nome dall'omonimo matematico Leonardo Fibonacci. L'albero ha infatti le caratteristiche della famosa successione, \u00e8 infatti intrinsecamente ricorsivo. Lo si evince dal fatto che qualsiasi albero di Fibonacci di altezza \"h\" pu\u00f2 essere costruito a partire da una radice e da un sottoalbero di altezza \"h-2\" come sottoalbero destro e \"h-1\" come sottoalbero sinistro.\nSi verifica intuitivamente e visivamente che il coefficiente di bilanciamento di ogni singolo nodo dell'albero \u00e8 \"+1\". Quindi questa categoria di alberi \u00e8 quella che pi\u00f9 si avvicina alla condizione di sbilanciamento, pur essendo ovviamente ancora bilanciato.\nLemma dell'altezza.\nEnunciato.\nSia formula_1 un albero di Fibonacci di altezza formula_2 e sia formula_3 il numero dei suoi nodi. Risulta formula_4\nDimostrazione.\nPer la natura stessa dell'albero di Fibonacci, risulta che formula_3 formula_6\nTale enunciato ricorda molto la formula ricorsiva per il calcolo della successione di Fibonacci. Si riesce a dimostrare per induzione che formula_7 dove formula_8 rappresenta l'h-esimo elemento della successione di Fibonacci. \nIl passo base \u00e8 verificato banalmente, dato che formula_9 e formula_10.\nSupponiamo che per ogni formula_11 si abbia che formula_12 ed usando le ricorrenze relative ad formula_13 e ad formula_14 si ottiene:\nformula_15\nInoltre una propriet\u00e0 della successione di Fibonacci \u00e8 che il rapporto tra due numeri della successione formula_16 si avvicina sempre pi\u00f9 al Rapporto Aureo formula_17 e si dimostra che formula_18 . \nL'altezza dell'albero e il numero dei nodi sono quindi legati esponenzialmente, ragion per cui si ottiene formula_19, in dettaglio un albero di Fibonacci con formula_20 nodi ha altezza formula_21\nConsiderazioni.\nIl lemma precedente permette anche di dimostrare che l'altezza di qualsiasi albero AVL \u00e8 funzione logaritmica del numero dei nodi."}
{"id": "1334917", "revid": "212348", "url": "https://it.wikipedia.org/wiki?curid=1334917", "title": "Simeone I di Bulgaria", "text": ""}
{"id": "1334921", "revid": "92723", "url": "https://it.wikipedia.org/wiki?curid=1334921", "title": "Simeone I il Grande", "text": "A met\u00e0 del suo regno assunse il titolo di \"zar\" (\"imperatore\"), dopo aver tenuto quello di \"Knjaz\" (\"principe\"). Le sue vittoriose campagne contro l'Impero bizantino, gli Ungari e i Serbi segnarono la massima espansione territoriale della Bulgaria, che divenne il pi\u00f9 potente stato dell'Europa orientale dell'inizio del X secolo. Il suo regno fu caratterizzato da una vitalit\u00e0 culturale mai pi\u00f9 raggiunta, considerata l'et\u00e0 d'oro della cultura bulgara.\nSotto il dominio di Simeone, la Bulgaria si espanse su di un territorio che andava dal mar Egeo, al mar Adriatico, al mar Nero, La Chiesa Ortodossa Bulgara, divenuta indipendente, fu il primo nuovo patriarcato dopo la Pentarchia, e le traduzioni nell'alfabeto glagolitico bulgaro si diffusero nel mondo slavo dell'epoca.\nBiografia.\nGiovinezza e ascesa al trono.\nSimeone nacque nell'864 o 865, terzo figlio dello Knjaz Boris I, appartenente alla dinastia di Krum. Boris aveva cristianizzato la Bulgaria, quindi Simeone fu educato al Cristianesimo. Il fratello maggiore di Simeone, Vladimir, era stato destinato dal padre a succedergli al trono bulgaro; il principe bulgaro aveva dunque scelto per il figlio Simeone la carriera ecclesiastica, forse destinandolo all'arcivescovato, e lo invi\u00f2 quindi a studiare presso la prestigiosa Universit\u00e0 di Costantinopoli all'et\u00e0 di tredici o quattordici anni, allo scopo di studiare la teologia. Qui assunse il nome ebraico \"Simeone\" all'atto di divenire un novizio in un monastero di Costantinopoli. Nel decennio che pass\u00f2 nella capitale bizantina (878 circa-888), ricevette un'educazione eccellente, studiando anche la retorica di Demostene e la filosofia di Aristotele. Divenne anche fluente in greco, tanto che nelle cronache bizantine veniva definito \"il mezzo-greco\". Nell'888 Simeone ritorn\u00f2 in Bulgaria, stabilendosi nel monastero reale di Preslav, appena fondato, dove, sotto la guida di Naum di Preslav, si accinse alla traduzione di importanti testi religiosi dal greco all'antico slavo ecclesiastico, assieme ad altri studenti provenienti da Costantinopoli.\nNel frattempo, Vladimir era salito al trono di signore della Bulgaria, dopo che il padre Boris aveva abdicato in suo favore ritirandosi in un monastero. Vladimir tent\u00f2 di rintrodurre il paganesimo nel suo dominio; giunse forse anche a siglare un patto anti-bizantino con Arnolfo di Carinzia. Boris ritorn\u00f2 dal suo monastero, assunse di nuovo il potere, depose e pun\u00ec il figlio primogenito Valdimir, e subito nomin\u00f2 Simeone nuovo sovrano, in un'assemblea che proclam\u00f2 anche il bulgaro come l'unica lingua dello stato e della chiesa, e ordin\u00f2 lo spostamento della capitale da Pliska a Preslav.\nGuerra commerciale contro i Bizantini e invasione degli Ungari.\nSalito al trono Simeone, la lunga pace con l'Impero bizantino stabilita da Boris ebbe fine. Il \"casus belli\" fu commerciale: l'imperatore bizantino Leone VI, dietro pressione di sua moglie Zoe Carbonopsina e suo padre l'ammiraglio Ermerio, spost\u00f2 la sede del mercato delle merci bulgare da Costantinopoli a Tessalonica, dove i mercanti erano sottoposti a pesanti dazi. I Bulgari chiesero la protezione di Simeone, il quale a sua volta si lament\u00f2 con Leone, che per\u00f2 ignor\u00f2 l'ambasciata del principe.\nObbligato a prendere l'iniziativa, nell'autunno dell'894 Simeone invase l'Impero bizantino da nord, incontrando scarsa opposizione, in quanto le forze bizantine erano state concentrate sulla frontiera orientale dell'Anatolia per fronteggiare la minaccia delle invasioni degli Arabi. Venuto a conoscenza dell'invasione bulgara, un sorpreso Leone reag\u00ec inviando contro Simeone un esercito formato dalla sua guardia e dalle unit\u00e0 militari che difendevano Costantinopoli, ma le truppe bizantine vennero messe in fuga in uno scontro avvenuto nel tema di Makedonia: i Bulgari fecero prigionieri quasi tutte le guardie mercenarie cazare e uccisero molti arconti, tra cui il comandante dell'esercito. Simeone non pot\u00e9, per\u00f2, sfruttare la vittoria ottenuta, in quanto fu obbligato a tornare in patria per fronteggiare un'incursione di Ungari.\nL'Impero bizantino, impegnato in oriente contro gli Arabi e incapace di fronteggiare la minaccia posta da Simeone, aveva infatti fatto ricorso all'aiuto degli Ungari, che aveva spinto ad attaccare la Bulgaria promettendo loro il sostegno della flotta bizantina per attraversare il Danubio. Esiste anche la possibilit\u00e0 che Leone VI abbia stretto un accordo con Arnolfo di Carinzia allo scopo di garantire gli Ungari da un attacco alle spalle da parte dei Franchi in sostegno di Simeone. Venne anche richiamato dall'Italia il comandante Niceforo Foca, affinch\u00e9 portasse il suo esercito in Bulgaria (895) allo scopo di terrorizzare i Bulgari. Simeone, non essendo a conoscenza dell'attacco da settentrione, corse ad affrontare Foca, ma i due eserciti non si scontrarono: i Bizantini, infatti, offrirono la pace a Simeone, informandolo della propria campagna terrestre e marittima ma tenendolo volontariamente all'oscuro della incursione ungara. Simeone non ebbe fiducia nei messi bizantini, che fece imprigionare, e fece ostruire il percorso della flotta bizantina lungo il Danubio con funi e catene, allo scopo di tenerla bloccata fino a quando non avesse avuto modo di annullare la minaccia posta dall'esercito di Foca.\nMalgrado gli ostacoli posti dai Bulgari, la flotta bizantina riusc\u00ec a trasportare le forze ungare (comandate dal figlio di \u00c1rp\u00e1d, Levente) attraverso il Danubio, forse nei pressi di Gala\u021bi; gli Ungari, con il sostegno dei Bizantini, saccheggiarono i villaggi bulgari. Simeone, sorpreso da questo attacco, si diresse verso nord per fermare gli Ungari, lasciando alcune truppe dietro di s\u00e9 per prevenire l'attacco di Foca. I Bulgari e gli Ungari si scontrarono due volte nella Dobruja settentrionale, con due vittorie dei secondi: Simeone fu allora costretto a ritirarsi a Silistra. Dopo aver saccheggiato molte parti della Bulgaria e aver raggiunto persino Preslav, gli Ungari ritornarono alle loro terre, non prima che i Bulgari avessero firmato un armistizio con i Bizantini nell'estate dell'895; la pace tard\u00f2 ad essere firmata perch\u00e9 Leone VI pretendeva il rilascio dei prigionieri bizantini fatti da Simeone l'anno precedente.\nOffensiva contro gli Ungari e i Bizantini.\nSimeone era riuscito a superare la minaccia posta dagli Ungari e dai Bizantini, ma volle organizzare una contro-offensiva contro i primi: i suoi primi passi furono negoziare un'alleanza con i vicini orientali degli Ungari, i Peceneghi, e tenne imprigionato il negoziatore bizantino Leone magister, allo scopo di rallentare il rilascio dei prigionieri fino alla fine della campagna contro gli Ungari e di rinegoziare le condizioni di pace a suo favore.\nUn'invasione ungara delle terre degli Slavi nell'896 fu utilizzata come \"casus belli\", e Simeone attacc\u00f2 gli Ungari assieme ai Peceneghi, sconfiggendoli completamente nella battaglia del Bug meridionale, obbligandoli ad abbandonare Etelk\u00f6z e a stabilirsi in Pannonia. Solo dopo la sconfitta degli Ungari Simeone rilasci\u00f2 i prigionieri bizantini in cambio dei Bulgari catturati nell'895.\nAffermando che non tutti i prigionieri erano stati rilasciati, Simeone invase nuovamente il territorio bizantino nell'estate dell'896, puntando direttamente su Costantinopoli. Venne intercettato in Tracia da un esercito bizantino raccolto in fretta, ma nella battaglia di Bulgarofigo, nei pressi della moderna Babaeski (Turchia), Simeone travolse l'opposizione bizantina, mettendo sotto assedio la capitale imperiale. Leone VI fece armare i prigionieri arabi e li pose a difesa di Costantinopoli, in un atto disperato che gli permise di rompere l'assedio bulgaro. La fine della guerra fu segnata dalla conclusione di una pace che tenne fino alla morte di Leone nel 912: i termini dell'accordo prevedevano il pagamento di un tributo annuo ai Bulgari da parte dei Bizantini e la cessione a questi ultimi dell'area tra il mar Nero e Strand\u017ea. Il riconoscimento da parte di Simeone di Petar Gojnikovi\u0107 come signore della Serbia permise al sovrano bulgaro di allargare la propria sfera di influenza sui territori serbi.\nSimeone viol\u00f2 il trattato di pace coi Bizantini numerose volte, attaccando ripetutamente il territorio imperiale, come nel 904, quando le incursioni bulgare vennero sfruttate dagli Arabi, guidati dal rinnegato Leone di Tripoli, per conquistare Tessalonica con una campagna navale: dopo il saccheggio arabo, la citt\u00e0 costitu\u00ec un facile bersaglio per i Bulgari e gli Slavi circostanti: per evitare di perdere l'importante centro commerciale, Leone fu obbligato a fare ulteriori concessioni territoriali a Simeone, cedendo alla Bulgaria le regioni della Macedonia e dell'Albania, con il confine posto ad appena 20\u00a0km a nord di Tessalonica.\nImperatore.\nLa morte di Leone VI (11 maggio 912) e l'ascesa al trono del suo figlio ancora bambino, Costantino VII, posto sotto la tutela del fratello di Leone, Alessandro, il quale scacci\u00f2 Zoe dal palazzo, costitu\u00ec una grande opportunit\u00e0 per Simeone, che tent\u00f2 un'altra campagna contro Costantinopoli, la cui conquista rimase il cruccio del sovrano bulgaro per tutta la sua vita. Nella primavera del 912, gli ambasciatori di Simeone, che avevano raggiunto la capitale bizantina per rinnovare la pace dell'896, furono scacciati da Alessandro, che si rifiut\u00f2 di pagare il tributo annuale, inducendo Simeone a fare i preparativi per la guerra.\nPrime che Simeone attaccasse, Alessandro mor\u00ec il 6 giugno 913, lasciando l'impero nelle mani di un consiglio di reggenza capeggiato dal Patriarca di Costantinopoli Nicola Mistico. Molti degli abitanti di Costantinopoli non riconobbero il giovane imperatore e sostennero il pretendente Costantino Ducas, cosa che venne a vantaggio di Simeone, assieme alle rivolte in Italia meridionale e alla pianificata invasione araba dell'Anatolia. Costantino e Nicola cercarono di evitare che Simeone attaccasse l'impero con una lunga serie di lettere, ma il sovrano bulgaro invase l'Impero nel tardo luglio o nell'agosto 913, raggiungendo Costantinopoli senza incontrare resistenza. Nel frattempo Costantino Ducas era stato assassinato e Nicola era riuscito a far uscire lo stato dall'anarchia formando e presiedendo un governo. Per tale motivo Simeone lev\u00f2 l'assedio e inizi\u00f2 le negoziazioni, per la gioia dei Bizantini. Le lunghe trattative si conclusero con l'impegno da parte bizantina al pagamento dei tributi arretrati e con la promessa che Costantino VII avrebbe sposato una delle figlie di Simeone; infine, Simeone ottenne di essere riconosciuto Imperatore dei Bulgari dal Patriarca Nicola nel Palazzo delle Blacherne.\nPoco dopo l'incoronazione di Simeone a Costantinopoli, la madre di Costantino, Zoe, torn\u00f2 a palazzo per volere del giovane figlio e inizi\u00f2 a rimuovere i reggenti. Per mezzo di un complotto, Zoe riusc\u00ec a ottenere il potere nel febbraio 914, rimuovendo di fatto il Patriarca Nicola dal governo, rigettando e annullando il suo riconoscimento di Simeone come imperatore, e rigettando il matrimonio tra Costantino e una delle figlie di Simeone, il quale dichiar\u00f2 nuovamente guerra all'Impero. Invase la Tracia nell'estate del 914, catturando Adrianopoli, che per\u00f2 cedette di nuovo ai Bizantini quando Zoe lo bland\u00ec inviandogli dei doni, ritirando persino l'esercito. Negli anni successivi le forze di Simeone combatterono nelle province bizantine nord-occidentali, intorno a Durazzo e Tessalonica, senza per\u00f2 puntare su Costantinopoli.\nVittorie ad Anchialos e Katasyrtai.\nNel 917 Simeone mise in atto i preparativi per una guerra contro l'Impero bizantino: fece anche un tentativo di stipulare un'alleanza in chiave anti-bizantina con i Peceneghi, ma i Bizantini riuscirono a offrire loro pi\u00f9 denaro e a garantirsi il loro appoggio. I Bizantini organizzarono un'offensiva su larga scala: tentarono anche di coinvolgere il principe serbo Petar Gojnikovi\u0107, che sarebbe dovuto intervenire col sostegno degli Ungari.\nUn forte esercito bizantino, guidato da Leone Foca (figlio di Niceforo), invase la Bulgaria col sostegno della marina bizantina, posta sotto il comando di Romano I Lecapeno, che salp\u00f2 per i porti bulgari sul mar Nero. Sulla strada per Mesembria (moderna Neseb\u0103r), dove avrebbero dovuto congiungersi con i rinforzi trasportati sulle navi, gli uomini di Foca si fermarono a riposarsi sulle rive dell'Achelaos, non lontano dal porto di Anchialos (moderna Pomorie). Venuto a conoscenza dell'invasione, Simeone corse a intercettare le forze bizantine, attaccandole dalle colline prossime al luogo di sbarco mentre queste erano ancora disorganizzate: la battaglia di Anchialos, combattuta il 20 agosto 917, vide la vittoria dei Bulgari e la morte di molti comandanti bizantini, sebbene Leone fosse in grado di fuggire a Mesembria. Qualche decennio pi\u00f9 tardi, Leone il Diacono raccontava che \u00abpile di ossa possono vedersi ancor oggi sulle rive del fiume Achelaos, quando l'armata in fuga dei Bizantini fu a quel tempo massacrata\u00bb.\nFall\u00ec pure il pianificato attacco dei Peceneghi dal nord, in quanto gli alleati litigarono con l'ammiraglio Lecapeno, che si rifiut\u00f2 di traghettarli al di l\u00e0 del Danubio per aiutare il contingente principale dell'esercito bizantino. I Bizantini non vennero aiutati neppure dai Serbi e dagli Ungari: i secondi erano impegnati in Europa occidentale come alleati dei Franchi, mentre i Serbi di Gojnikovic erano riluttanti ad attaccare la Bulgaria in quanto l'alleato dei Bulgari Mihailo Visevic di Zahumlje aveva informato Simeone del loro piano.\nPoco dopo, l'esercito di Simeone fece seguire un altro successo alla vittoria di Anchialos: i Bulgari inviati a inseguire i resti dell'esercito bizantino giunsero nei pressi di Costantinopoli, dove incontrarono le forze bizantine di Leone Foca, che era tornato alla capitale, le distrussero nella battaglia di Katasyrtai e tornarono nel proprio territorio.\nAl termine della campagna contro i Bizantini, Simeone decise di colpire il sovrano dei Serbi Petar Gojnikovi\u0107, che aveva cercato di stringere un'alleanza anti-bulgara con l'Impero: invi\u00f2 allora un esercito in Serbia, sotto il comando di Teodoro Sigritsa e Marmais, i quali convinsero Gojnikovi\u0107 ad incontrarli personalmente, lo imprigionarono e lo portarono in Bulgaria, dove mor\u00ec in un sotterraneo. Simeone richiam\u00f2 allora Pavle Branovi\u0107 dall'esilio e lo mise sul trono serbo, facendo della Serbia uno stato sotto controllo bulgaro.\nNuova guerra contro l'Impero bizantino.\nNel frattempo i fallimenti militari causarono un cambiamento nel governo bizantino, con l'ammiraglio Romano I Lecapeno che nel 919 si sostitu\u00ec come reggente per il giovane Costantino VII a Zoe Carbonopsina, obbligandola a tornare in convento; in seguito Romano diede la propria figlia in sposa a Costantino e, nel dicembre 920, si fece proclamare co-imperatore, assumendo di fatto il governo dell'impero.\nSimeone aveva sperato di estendere la propria influenza sul trono bizantino proprio per mezzo del matrimonio di Costantino con sua figlia, ma ora che questa strada gli era stata preclusa decise di imporre il proprio dominio con la forza. Tra il 920 e il 922 la Bulgaria increment\u00f2 la pressione sull'Impero, organizzando delle campagne in Tessaglia e in Tracia, raggiungendo lo stretto dei Dardanelli e l'istmo di Corinto. Le truppe bulgare si portarono di fronte a Costantinopoli nel 921, quando Simeone chiese la deposizione di Romano e conquist\u00f2 Adrianopoli, e poi nel 922, quando furono vittoriose nella battaglia di Pigae, devastando il Corno d'oro e saccheggiando Vize. I Bizantini tentarono di creargli problemi istigando una rivolta in Serbia, ma Simeone depose Pavle sostituendolo con Zaharije Pribisavljevi\u0107, che era si era rifugiato a Costantinopoli e che era stato catturato da Simeone.\nOssessionato dalla conquista di Costantinopoli, Simeone pianific\u00f2 una grande campagna per il 924, cercando il sostegno dei Fatimidi con un'ambasceria inviata al califfo Ubayd Allah al-Mahdi Billah, la cui marina da guerra era di fondamentale importanza per Simeone. Il califfo accett\u00f2 di collaborare con Simeone e gli mand\u00f2 i propri emissari, che per\u00f2 vennero catturati dai Bizantini in Calabria; scoperto il piano di Simeone, Romano riusc\u00ec ad impedire l'alleanza tra Arabi e Bulgari stipulando una pace con i primi, ottenuta in cambio del pagamento di un tributo.\nI Bizantini rinnovarono il tentativo di impegnare Simeone fomentando una rivolta in Serbia, e questa volta vi riuscirono, in quanto i Serbi erano stanchi delle continue campagne di Simeone contro l'Impero. Simeone reag\u00ec inviando un esercito sotto Sigritsa e Marmais, che per\u00f2 vennero sconfitti e decapitati: lo Zar dei Bulgari dovette allora accettare un armistizio con i Bizantini, per poter avere le mani libere per la soppressione della rivolta serba, terminata con la fuga di Zaharije in Croazia e l'instaurazione del diretto controllo bulgaro sulla Serbia.\nMalgrado l'armistizio esistente, nell'estate del 924 Simeone giunse alle porte di Costantinopoli, chiedendo di incontrare l'imperatore e il patriarca. Il suo incontro con Romano, avvenuto al Corno d'oro il 9 settembre, port\u00f2 alla stipula di una tregua, ottenuta dai Bizantini in cambio di un tributo annuale, ma con la restituzione all'Impero di alcune citt\u00e0 sul mar Nero. Si racconta che durante il colloquio dei due sovrani, due aquile si siano incontrate nel cielo sopra il Corno d'oro e si siano poi separate, una volando verso Costantinopoli e l'altra verso la Tracia: il segno sarebbe stato interpretato come testimonianza dell'impossibilit\u00e0 di una vera pace tra i due monarchi.\nGuerra con la Croazia e morte di Simeone.\nIn occasione della morte del Patriarca di Costantinopoli Nicola I (925), o subito dopo, Simeone elev\u00f2 la Chiesa ortodossa bulgara al rango di patriarcato; \u00e8 possibile che questa decisione sia da collegare ai rapporti stretti dallo Zar dei Bulgari con il Papato tra il 924 e il 926, a seguito dei quali ricevette da papa Giovanni X il riconoscimento del titolo di \"Imperatore dei Romani\", in tutto e per tutto equivalente al titolo degli imperatori bizantini, e, forse, il riconoscimento del titolo di patriarca per il capo della Chiesa ortodossa bulgara.\nNel 926 le truppe di Simeone invasero la Croazia, all'epoca un alleato dei Bizantini, ma vennero completamente sconfitte da re Tomislao nella battaglia degli altipiani bosniaci. Temendo un ulteriore attacco bulgaro, Tomislav decise nondimeno di rompere la sua alleanza con l'Impero e di stipulare una pace sulla base dello \"status quo\", negoziata dall'inviato papale Madalberto.\nNegli ultimi mesi di vita, Simeone fece i preparativi per un altro assedio di Costantinopoli, nonostante le disperate richieste di pace di Romano.\nIl 27 maggio 927 Simeone mor\u00ec per un attacco di cuore nel suo palazzo a Preslav. I cronicisti bizantini collegano alla sua morte una leggenda secondo la quale Romano avrebbe decapitato una statua che somigliava molto a Simeone, il quale sarebbe morto proprio in quell'istante.\nGli succedette il figlio Pietro I, con Giorgio Sursuvul, lo zio materno del nuovo imperatore, che ne fu inizialmente il tutore. Una clausola del trattato di pace tra Bulgaria e Impero bizantino dell'ottobre 927 conferm\u00f2 il mantenimento dei confini, del riconoscimento del sovrano bulgaro come imperatore e dello \"status\" di patriarca del capo della Chiesa bulgara, al contempo sancendo il matrimonio tra Pietro e Maria Irene, nipote di Romano."}
{"id": "1334923", "revid": "767487", "url": "https://it.wikipedia.org/wiki?curid=1334923", "title": "Beginning of the End (singolo)", "text": "Beginning of the end \u00e8 una canzone della rock band inglese Status Quo, uscita come singolo nel settembre del 2007.\nLa canzone.\nComposto dal cantante-chitarrista Francis Rossi e dal bassista John 'Rhino' Edwards, \u00e8 un brano di veloce e ritmato hard boogie rock accompagnato da brillanti riff chitarristici.\nEstratto dall'album \"In Search of the Fourth Chord\", va al n. 48 delle classifiche inglesi.\nIl singolo viene pubblicato su un supporto a doppio lato CD/DVD. Sul primo lato \u00e8 inciso il brano sonoro (peraltro, in una versione leggermente differente da quella contenuta nell'album di provenienza), sull'altro, invece, in formato DVD, \u00e8 contenuto il video musicale girato dalla band sul celebre \u201cLondon Eye\u201d, la funivia della capitale inglese a ridosso del Tamigi."}
{"id": "1334926", "revid": "1573940", "url": "https://it.wikipedia.org/wiki?curid=1334926", "title": "Chen Zizheng", "text": "Chen Zizheng \u00e8 un importante maestro dello stile di arti marziali cinesi Yingzhaoquan. Soprannominato Yingzhaowang (\u9e70\u722a\u738b, re dell'artiglio di aquila), anche chiamato Jidan (\u7eaa\u5355).\nLa vita.\n\u00c8 nato nel 1878 nel villaggio Lilinzhuang del distretto di Xiongxian nella provincia di Hebei.\nFu preso come discepolo da suo zio Liu Chengyou (\u5218\u6210\u53cb) da cui apprese Shaolinquan, Fanziquan, Yingzhao qinna e Yingzhaoquan.\nNel 1900 partecip\u00f2 alla Rivolta dei Boxer alla testa di un gruppo del proprio villaggio. Pi\u00f9 tardi sconfisse da solo 5 briganti che attaccarono il suo villaggio.\nVenne invitato ad insegnare alla Shanghai Jingwu Tiyu Hui (\u4e0a\u6d77\u7cbe\u6b66\u4f53\u80b2\u4f1a) dove fu conosciuto come uno dei \u201c4 famosissimi insegnanti di pugilato\u201d (\u56db\u5927\u540d\u62f3\u5e08, Si da ming quanshi) assieme a Zhao Lianhe (\u8d75\u8fde\u548c, Shaolinquan), Luo Guangyu (\u7f57\u5149\u7389, Tanglangquan) e Wu Jianquan (\u5434\u9274\u6cc9, Taijiquan).\nSi confront\u00f2 anche con pugili stranieri e nel 1919 ebbe la meglio su un americano, nel 1922 su un inglese.\nEgli codific\u00f2 due nuovi Taolu: Wushi lu yingzhao lian quan (\u4e94\u5341\u8def\u9e70\u722a\u8fde\u62f3) e Shi lu xingquan (\u5341\u8def\u884c\u62f3).\nNel 1924 Chen si trasfer\u00ec ad Hong Kong dove contribu\u00ec ad aprire una filiale della Jingwu Tiyu Hui, diretta poi dal suo discepolo Liu Fameng (\u5218\u6cd5\u5b5f, pi\u00f9 conosciuto nella pronuncia cantonese di Lau Fat Mang).\nNel 1929 torner\u00e0 al proprio villaggio nel nord della Cina.\nChen Zizheng morir\u00e0 nel 1933 per un cancro allo stomaco."}
{"id": "1334930", "revid": "287204", "url": "https://it.wikipedia.org/wiki?curid=1334930", "title": "Massiccio Lauzi\u00e8re-Grand Arc", "text": "Il Massiccio Lauzi\u00e8re-Grand Arc (detto anche in forma pi\u00f9 breve: \"Massiccio della Lauzi\u00e8re\" - in francese \"Massif de la Lauzi\u00e8re\") \u00e8 un gruppo montuoso delle Alpi francesi che si trova nel Dipartimento della Savoia tra la riva destra della Bassa Moriana e la riva sinistra della Tarantasia. Raggiunge la sua massima elevazione con il Grand Pic de la Lauzi\u00e8re a 2.829 m s.l.m.\nClassificazione.\nSecondo la SOIUSA il Massiccio Lauzi\u00e8re-Grand Arc \u00e8 un supergruppo alpino con la seguente classificazione:\nSecondo altre classificazioni \u00e8 un massiccio alpino indipendente.\nDelimitazioni.\nConfina:\nSuddivisione.\nSecondo la SOIUSA il massiccio \u00e8 suddiviso in due gruppi (tra parentesi i codici SOIUSA dei due gruppi):\nI due gruppi hanno orientamento nord-sud e sono separati dal Colle di Basmont\nVette principali.\nDa nord a sud (Gruppo della Lauzi\u00e8re):\nDa nord a sud (Gruppo del Grand Arc)\nGeologia.\nDa questo punto di vista il Massiccio Lauzi\u00e8re-Grand Arc \u00e8 solidale con la Catena di Belledonne: infatti \u00e8 composto da rocce di natura cristallina (graniti e gneiss)."}
{"id": "1334932", "revid": "27723", "url": "https://it.wikipedia.org/wiki?curid=1334932", "title": "Tepeleni", "text": ""}
{"id": "1334934", "revid": "116407656", "url": "https://it.wikipedia.org/wiki?curid=1334934", "title": "Coma farmacologico", "text": "Si definisce coma farmacologico, o coma indotto, o coma artificiale, o coma preventivo uno stato di coma provvisorio (uno stato profondo dell'inconsapevolezza) causato da una dose controllata di farmaci ipnotici quali barbiturici (pentobarbital o tiopental sodico), benzodiazepine o Propofol in aggiunta ad analgesici oppiacei (quali morfina, fentanyl o remifentanil). \nIndicazioni.\nPrincipalmente, il coma farmacologico si rende necessario durante gli interventi chirurgici per causare incoscienza, ridurre le risposte riflesse allo stress e la sensibilit\u00e0 al dolore. \nInoltre, si utilizza nelle Unit\u00e0 di Terapia Intensiva per proteggere l'encefalo in caso di malattie critiche (ustioni estese, shock settico, avvelenamenti), riducendo il metabolismo e il consumo di ossigeno. Si impiega come ultima risorsa di trattamento in caso di epilessia refrattaria. Il trattamento con sedazione e incoscienza si usa solo in caso di assoluta assenza di risposta ad adeguati trattamenti farmacologici, prescritti, monitorizzati e valutati costantemente, 24 ore su 24, da neurologi esperti.\nL'anestesia generale \u00e8 un esempio di coma farmacologico reversibile, indotto soprattutto per proteggere il cervello. Un danno cerebrale preesistente ha effetto sul grado di reversibilit\u00e0, in termini di ripresa della coscienza.\nMeccanismo d'azione.\nCirca il 55% del glucosio e dell'ossigeno utilizzati dal cervello sono necessari per il mantenimento dell'attivit\u00e0 elettrica, mentre il resto \u00e8 impiegato per tutte le altre attivit\u00e0, tra cui il metabolismo. Questo dato \u00e8 rilevabile mediante lo strumento diagnostico che misura l'attivit\u00e0 elettrica nel cervello, noto come elettroencefalogramma (EEG). Quando vengono somministrati barbiturici in dosi tali da portare un paziente in uno stato di coma indotto, si evidenzia una riduzione dell'attivit\u00e0 elettrica del cervello, che in teoria dovrebbe comportare anche una riduzione del metabolismo e della richiesta di ossigeno. Se si ha un miglioramento della condizione generale del paziente, i barbiturici gradualmente vengono ridotti ed il paziente riprende conoscenza.\nUso dei barbiturici nell'ipertensione endocranica.\nI barbiturici riducono il metabolismo nei tessuti del cervello e il flusso di sangue cerebrale. Con queste riduzioni, i vasi sanguigni nel cervello diminuiscono di volume, e, di conseguenza, fanno decrescere il volume occupato dall'organo e la pressione intra-cranica. In questo modo, diminuendo la pressione, possono essere evitati o diminuiti alcuni danni. Molti studi sostengono la validit\u00e0 di questa pratica medica, presentando l'effettiva diminuzione della mortalit\u00e0 nei casi di trattamento dell'ipertensione intracranica e refrattaria con un coma indotto con barbiturici.\nNon tutti gli autori concordano sui benefici dell'utilizzo dei barbiturici per il controllo della ipertensione intracranica. Altri studi hanno dimostrato che un coma indotto pu\u00f2 ridurre l'ipertensione intracranica, ma nel contempo non prevenire danni al cervello. Inoltre, la riduzione nell'ipertensione intracranica non pu\u00f2 essere mantenuta indefinitamente. Alcune prove a campione hanno evidenziato nei casi clinici selezionati morte sopraggiunta o nessun beneficio nel caso di coma indotto associato a operazioni neurochirurgiche, traumi alla testa, rottura di aneurisma intracranico, emorragia intracranica, ischemia cerebrale e stati epilettici. Se il paziente sopravvive, pu\u00f2 comunque verificarsi un danneggiamento cognitivo dopo l'uscita dal coma."}
{"id": "1334936", "revid": "92723", "url": "https://it.wikipedia.org/wiki?curid=1334936", "title": "Torchitorio Barisone de Lacon Gunale", "text": "Succedette a Gonnario Comita de Lacon-Gunale come giudice dei giudicati del Logudoro e di Arborea. \nFavor\u00ec l'immigrazione monastica nell'isola. L'atto di donazione che fece redigere nel 1063 \u00e8 il primo ed a questo seguiranno numerosi atti da parte di tutti i \"Judikes\" dell'isola. Nell'atto di donazione il \"judike\" di Torres chiede a Desiderio di Benevento, abbate di Montecassino, di inviare un gruppo di monaci per prendere possesso di una vasta area e delle sue pertinenze, comprese le chiese di santa Maria di Bubalis (Nostra Segnora de Mesumundu) e la chiesetta dei Santi Elia ed Enoch, posta sulla sommit\u00e0 del monte Santo in territorio di Siligo. \nDesiderio mand\u00f2 un gruppo di 12 monaci con libri, reliquie, ed altri oggetti sacri ma questi furono catturati dai pisani presso l'isola del Giglio e non arrivarono mai a destinazione. \nBarisone sollecit\u00f2, facendo pressione anche su papa Alessandro II, fino ad ottenere che i pisani restituissero il maltolto e permettessero ad un nuovo gruppo di monaci di raggiungere l'isola. I monaci presero possesso dei beni donatigli dal \"Judike\" nel 1065.\nNello stesso anno Barisone decide di dividere il governo di Torres con Andrea Tanca, suo nipote che gli succeder\u00e0 dopo la morte, mentre suo figlio Mariano I gi\u00e0 governava Arborea."}
{"id": "1334938", "revid": "117164733", "url": "https://it.wikipedia.org/wiki?curid=1334938", "title": "Winchester Repeating Arms Company", "text": "La Winchester Repeating Arms Company (in precedenza New Haven Arms Company) \u00e8 una fabbrica di armi statunitense. Divenne particolarmente famosa per aver creato un'ampia gamma di fucili a ripetizione, come la carabina Winchester.\nAssunse il nuovo nome poco dopo l'introduzione della nuova carabina Winchester modello 1866. Alcuni dipendenti della stessa societ\u00e0 se ne distaccarono per fondare nel 1981 la U.S. Repeating Arms Company.\nStoria.\nFondata nel 1866 da Oliver Winchester, dalla \"New Haven Arms Company\" creata dallo stesso Winchester nel 1855, dichiar\u00f2 bancarotta nel 1989 venendo acquisita da Fabrique Nationale. Nel 2006 \u00e8 stato chiuso lo stabilimento in New Haven, Connecticut dove, per 140 anni, sono state prodotte le carabine omonime.\nTra le carabine a leva Winchester pi\u00f9 famose si ricordano i Winchester Model 1866, detto \"Yellow Boy\" per via del castello in ottone lucido, Winchester Model 1873, primo modello con castello in acciaio e percussione centrale, da cui deriv\u00f2 il Winchester Model 1876 primo modello di grande potenza, e successivamente i modelli progettati da John Browning ovvero il Winchester Model 1886 e il suo derivato Winchester Model 1892, il Winchester 1894 che \u00e8 rimasto in produzione per oltre un secolo, il Winchester Model 1895 che a differenza dei precedenti aveva il serbatoio centrale e sparava munizioni di tipo militare, e che fu uno dei fucili preferiti di Theodore Roosevelt. Produceva anche modelli a canna liscia, il Winchester Mod. 1887/1901 a leva, Winchester Model 1893/1897 e il Winchester Model 1912 a pompa.\nNel 2006 venne diffusa la notizia che la Winchester chiudeva i battenti: la notizia era infondata tanto che nell'anno successivo sulle riviste di armi compariva la pubblicit\u00e0 di un nuovo modello di carabina semiautomatica prodotta dalla casa di New Haven. Nel 2008 FN, la controllante belga, ha annunciato che la produzione del fucile modello 70 ricomincer\u00e0 nella sua fabbrica a Columbia, nella Carolina del Sud."}
{"id": "1334943", "revid": "43530", "url": "https://it.wikipedia.org/wiki?curid=1334943", "title": "Umanoidi", "text": ""}
{"id": "1334946", "revid": "111433", "url": "https://it.wikipedia.org/wiki?curid=1334946", "title": "Costantino II di Scozia", "text": "Era figlio di Mac Aedh e cugino del suo predecessore Donald II di Scozia. Fu uno dei pi\u00f9 lunghi regnanti di Scozia, il secondo dopo Guglielmo il leone, prima dell'unione con l'Inghilterra nel 1603.\nPrimo periodo: la minaccia vichinga.\nPrima del suo regno, la Scozia era stata quasi interamente dominata e forse addirittura tributaria ai re Vichinghi del mare dell'Irlanda nel tardo IX secolo. Durante il suo regno Costantino affront\u00f2 le incursioni vichinghe provenienti da Nord e da Ovest e quelle dei re Anglo-Sassoni, causate dall'espansione del Wessex, mentre, nel frattempo, definiva il regno di Alba.\nLe \"cronache dei re d'Alba\" annotano un attacco vichingo ed il conseguente saccheggio a Dunkeld, nel terzo anno del regno di Costantino. L'anno seguente gli invasori furono sconfitti a Strathearn.\nLe cronache raccontano dell'incontro tra Costantino e il vescovo Cellach:\nCon questo evento si pu\u00f2 dire che il regno di Alba fu definitivamente formato.\nNel 914 gli \"annali dell'Ulster\" segnalano la sconfitta di Barid di Oitir da parte del nipote di Ragnall ua \u00cdmair, nel mare irlandese. Durante il periodo di guerra con l'Inghilterra, Costantino si alle\u00f2 con Ealdred I di Bernicia e forse con la regina Ethelfleda di Mercia. Gli eserciti di Inghilterra e Irlanda del Nord guidati da Ragnall e suo fratello Sihtric attaccarono Chester, Dumbarton e la Northumbria. Gli U\u00ed \u00cdmair - i nipoti di \u00cdmar - erano la minaccia pi\u00f9 urgente per la Scozia, pertanto non restava che l'alleanza con Bernicia di Mercia.\nDelle due battaglie di Corbridge (nel 915 e nel 918), solo la seconda \u00e8 accennata nelle \"Cronache dei re di Alba\", cos\u00ec come negli \"Annali di Ulster\" e negli Annali frammentati di Irlanda.\nLa minaccia inglese.\nDopo Corbridge, Ragnall perse il controllo di York. Tuttavia nel 920, dopo aver preso controllo della Mercia, subito dopo la morte di Ethelfleda, Edward costrinse Ragnall a riconoscere la sua autorit\u00e0. Nessuno dei re era soddisfatto dal compromesso del 920, ma nessuno pot\u00e9 regnare abbastanza per rompere eventualmente il trattato: Ragnall mor\u00ec infatti nel 921 e gli succedette il cugino Sihtric C\u00e1ech, mentre Edward mor\u00ec nel 924 e fu succeduto sul trono dal figlio Athelstan. Sihtric si ribell\u00f2 nel 924 ma nel 926 fu costretto a riconoscere Athelstan come re suo superiore, fu costretto ad adottare il cristianesimo e sposare la sorella di Athelstan a Tamworth. Nello stesso anno Sihtric abbandon\u00f2 la fede e rinneg\u00f2 la moglie. Mor\u00ec improvvisamente nel 927.\nAthelstan si mosse rapidamente, assicurandosi una parte di Northumbria ed assicurandosi la sottomissione di Gofraid, fratello di Sihtric, di Ealdred di Bernicia, di Costantino e di Owain Strathclyde. Il figlio di Sihtric, Olaf Sihtricsson, fugg\u00ec in Irlanda. In meno di un decennio, il regno del Wessex divenne il pi\u00f9 grande regno della Gran Bretagna e dell'Irlanda; la minaccia vichinga al regno di Alba si era nel frattempo spostata al sud. Athelstan aveva imposto la sua autorit\u00e0 sul re del Galles.\nBrunanburh e il seguito.\nNel decennio del 930, Costantino, suo genero Amla\u00edb mac Gofraidh (Olaf Guthfrithsson) e il re di Dublino U\u00ed \u00cdmair siglarono un'alleanza contro Athelstan, che nel 933 o 934 guid\u00f2 un possente esercito e una imponente flotta contro la Scozia. Tent\u00f2 inizialmente di sottomettere i sovrani alleati contro di lui, ma fall\u00ec. Nel 937, nella Battaglia di Brunanburh, Athelstan conobbe una grande vittoria, commemorata nella \"Cronaca anglosassone\".\nOwain di Strathclyde cadde nella battaglia, assieme a molti altri.\nTale battaglia in realt\u00e0 \u00e8 stata ridimensionata nei secoli successivi, poich\u00e9 non confer\u00ec al re anglosassone tutto quel potere che avrebbe dovuto ottenere.\nNegli annali di Ulster viene segnalata la morte di Athelstan nel 939.\nAbdicazione e posteriorit\u00e0.\nLe cronache dei re di Alba raccontano:\nIl monastero \u00e8 ritenuto essere quello di Cel\u00ed D\u00e9 della st Andrews, probabilmente fondato da C\u00e9li D\u00e8 durante il regno di Costantino.\nLa morte di Costantino viene registrata nel 952.\nEssendosi imparentato con dei norvegesi, viene considerato uno degli ultimi discendenti diretti della stirpe ereditaria scozzese del regno di Alba."}
{"id": "1334947", "revid": "115646443", "url": "https://it.wikipedia.org/wiki?curid=1334947", "title": "Grand Pic de la Lauzi\u00e8re", "text": "Il Grand Pic de la Lauzi\u00e8re (2829 m s.l.m.) \u00e8 il punto culminante del Massiccio Lauzi\u00e8re-Grand Arc. \u00c8 situato in Savoia, e domina l'unico ghiacciaio del massiccio, il \"ghiacciaio di Celliers\"."}
{"id": "1334948", "revid": "287204", "url": "https://it.wikipedia.org/wiki?curid=1334948", "title": "Terespol", "text": "Terespol \u00e8 una citt\u00e0 polacca del distretto di Bia\u0142a Podlaska nel voivodato di Lublino.\nGeografia fisica.\nPosizione.\nLa cittadina, che dal 1975 al 1998 ha fatto parte del voivodato di Bia\u0142a Podlaska, si trova sul versante occidentale della riva del fiume Bug, che la divide dall'attigua citt\u00e0 bielorussia di Br\u0117st. La citt\u00e0 ricopre una superficie di 10,11 km\u00b2 e nel 2007 contava 6.002 abitanti. Da Bia\u0142a Podlaska dista 40\u00a0km, da Lublino 164, da Varsavia 200, da Kovel' codice_1 142, da Grodno codice_2 306 e da Minsk 360.\nSuddivisione.\nOltre al capoluogo, Terespol conta 41 frazioni:\nB\u0142otk\u00f3w Du\u017cy, B\u0142otk\u00f3w Ma\u0142y, Bohuka\u0142y, Dobratycze-Kolonia, Kobylany, Koroszczyn, Koroszczyn-Kolonia, Ko\u0142pin-Ogrodniki, Kosomina, Krzyczew, Kukuryki, Ku\u017cawka, \u0141any, Lebiedziew, Lebiedziew-Kolonia, Lechuty Du\u017ce, Lechuty Ma\u0142e, \u0141\u0119gi, \u0141obaczew Du\u017cy, \u0141obaczew Ma\u0142y, Maj\u0105tek, Ma\u0142aszewicze, Ma\u0142aszewicze Du\u017ce, Ma\u0142aszewicze Ma\u0142e, Miasteczko, Michalk\u00f3w, Michalk\u00f3w-Kolonia, Mieszczany, Morderowicze, Murawiec, Neple, Ogr\u00f3dki \u0141obaczewskie, Podolanka, Polatycze, Rogatka, Samowicze, Starzynka, Surowo, W\u0142\u00f3czki, Wzg\u00f3rek, Zastawek e \u017buki\nStoria.\nLa frontiera Terespol - Br\u011bst.\nLa cittadina, le cui prime notizie risalgono al 1697, ha un'importante e trafficata dogana stradale (e ferroviaria), condivisa con la dogana bielorussa di Br\u011bst; e rappresenta uno dei confini dell'Unione europea. Questa linea di frontiera ha una lunga storia di eventi e vicissitudini a cavallo fra i 2 conflitti mondiali.\nNel 1919, durante la guerra sovietico-polacca (1919-1921), venne ipotizzata la creazione di una linea di confine (Linea Curzon, dall'omonimo ministro inglese) che avrebbe portato Terespol a divenire un posto di confine con la nascente URSS. Il Trattato di Riga (1921) divider\u00e0 invece l'attuale Bielorussia a met\u00e0 fra le due fazioni belligeranti.\nNel 1939, con il Patto Molotov-Ribbentrop (patto di non aggressione fra l'Unione Sovietica e la Germania nazista), viene creata la \"Linea Molotov\" (praticamente identica alla Linea Curzon), che separa la Polonia e la Bielorussia. Tale confine metteva a diretto contatto le due contrapposte potenze, mettendo cos\u00ec Terespol nella posizione di citt\u00e0 di frontiera del \"III Reich\", contrapposta a Br\u011bst in Unione Sovietica.\nInfrastrutture e trasporti.\nTerespol si trova lungo un'importante arteria stradale, che collega Berlino a Mosca, interessata da un progetto autostradale che dovr\u00e0 affiancarla e che in Bielorussia \u00e8 gi\u00e0 esistente nella tratta Br\u011bst-Borisov.\nPer via del suo \"status\" di citt\u00e0 di frontiera conta un'importante stazione ferroviaria, la Stazione di Terespol per i traffici nazionali ed internazionali. Fra i treni a lunga percorrenza \u00e8 notevole un espresso chiamato \"Sibirjak\", che da Berlino raggiunge la Russia per diramarsi in varie direzioni, fra cui Novosibirsk, al centro della Siberia."}
{"id": "1334949", "revid": "125300492", "url": "https://it.wikipedia.org/wiki?curid=1334949", "title": "Contabilit\u00e0 dei lavori", "text": "La contabilit\u00e0 dei lavori in un cantiere \u00e8 il complesso di operazioni (predisposizione degli atti contabili ed esecuzione delle misurazioni) effettuate dal direttore dei lavori per il controllo tecnico, contabile e amministrativo dell'esecuzione dell'intervento affinch\u00e9 i lavori siano eseguiti a regola d'arte e in conformit\u00e0 al progetto e al contratto. \nIn Italia la contabilit\u00e0 dei lavori pubblici \u00e8 disciplinata dal codice degli appalti (D.Lgs. 18 aprile 2016, n. 50) e dalle specifiche linee guida attuative elaborate su proposta dell'ANAC (Autorit\u00e0 nazionale anticorruzione) e approvate con decreto del ministero delle infrastrutture e trasporti. \nGiornale dei lavori.\nIl Giornale dei lavori, documento obbligatorio della contabilit\u00e0 dei lavori pubblici, \u00e8 tenuto dal direttore dei lavori per annotare, giorno dopo giorno, l'ordine, il modo e l'attivit\u00e0 con cui progrediscono le lavorazioni, la qualifica e il numero degli operai impiegati, l'attrezzatura tecnica impiegata per l'esecuzione dei lavori, l'elenco delle provviste fornite, nonch\u00e9 quant'altro interessi l'andamento tecnico ed economico dei lavori. \nSul Giornale dei lavori sono riportate l'indicazione delle circostanze e degli avvenimenti relativi ai lavori che possano influire sui medesimi, nonch\u00e9 gli ordini di servizio e le istruzioni e le prescrizioni del RUP (Responsabile Unico del Procedimento) e del direttore dei lavori, le relazioni indirizzate al RUP, i processi verbali di accertamento di fatti o di esperimento di prove, le contestazioni, le sospensioni e le riprese dei lavori, le varianti ritualmente disposte, le modifiche od aggiunte ai prezzi \nIl direttore dei lavori, in caso di delega ai suoi assistenti, ogni dieci giorni e comunque in occasione di ciascuna visita, verifica l'esattezza delle annotazioni sul giornale dei lavori ed aggiunge le osservazioni, le prescrizioni e le avvertenze che ritiene opportune apponendo con la data la sua firma, di seguito all'ultima annotazione dell'assistente. \nLibretto delle misure.\n\u00c8 uno dei registri fondamentali e permette l'accertamento delle quantit\u00e0 di lavoro eseguite. Nel libretto devono essere riportati i disegni o schizzi quotati delle opere eseguite anche non in scala, ma necessari a determinare le quantit\u00e0 delle opere con metodi geometrici.\nRegistro della contabilit\u00e0.\nI dati contenuti nel libretto delle misure e nelle eventuali liste settimanali confluiscono nel registro di contabilit\u00e0 con l'aggiunta dei relativi prezzi unitari; pertanto, attraverso questo documento, si determina il credito maturato dall'appaltatore.\nNel registro di contabilit\u00e0 l'appaltatore deve indicare delle riserve se le ritiene opportune, altrimenti queste decadranno.\nSommario del registro di contabilit\u00e0.\n\u00c8 un documento contabile finalizzato a stabilire l'importo totale, per ogni voce di elenco prezzi e/o lista delle economie, maturato allo Stato Avanzamento Lavori in esame dall'inizio dei lavori.\nStato d'avanzamento lavori.\nIl direttore dei lavori redige uno stato di avanzamento dei lavori ogni volta che l'impresa ha eseguito opere per un importo pari alla rata di acconto stabilita nel contratto, ovvero con cadenza temporale (mensile, bimestrale etc...)\nCertificati di pagamento.\nViene rilasciato dal responsabile in base allo stato di avanzamento dei lavori e certifica l'avvenuto pagamento a favore dell'impresa.\nUltimazione dei lavori.\nViene rilasciato dal direttore dei lavori in due copie dopo essersi accertato di aver terminato le opere dell'appalto, potrebbe anche indicare all'impresa appaltatrice lavori di piccola entit\u00e0 da eseguire entro sessanta giorni.\nCollaudo delle opere.\nCostituisce l'ultima fase della realizzazione nella quale devono essere verificate e certificate le conformit\u00e0 al progetto e alle eventuali variazioni in corso d'opera."}
{"id": "1334957", "revid": "767487", "url": "https://it.wikipedia.org/wiki?curid=1334957", "title": "Distretto di Bani Walid", "text": "Il distretto di Bani Walid (in arabo \u0634\u0639\u0628\u064a\u0629 \u0628\u0646\u064a \u0648\u0644\u064a\u062f) \u00e8 stato uno dei 32 distretti della Libia; con la riforma del 2007 \u00e8 entrato a far parte del distretto di Misurata.\nSi trova nella regione storica della Tripolitania."}
{"id": "1334964", "revid": "1711941", "url": "https://it.wikipedia.org/wiki?curid=1334964", "title": "C\u00fascraid", "text": "C\u00fascraid \u00e8 un personaggio del \"Ciclo dell'Ulster\" della mitologia irlandese, figlio di Conchobar mac Nessa. Attacc\u00f2 il Connacht, ai cui confini fu affrontato dall'eroe locale Cet mac M\u00e1gach, che lo fer\u00ec con una lancia. Dopo la morte di Conchobar, gli uomini dell'Ulster invitarono suo figlio maggiore, Cormac Cond Longas, a succedergli sul trono dell'Ulster, ma Cormac fu ucciso prima che potesse salire sul trono, che fu allora offerto a Conall Cernach, che rifiut\u00f2, raccomandando invece di scegliere il figlio adottivo C\u00fascraid, che accett\u00f2."}
{"id": "1334968", "revid": "2034231", "url": "https://it.wikipedia.org/wiki?curid=1334968", "title": "A. Bertram Chandler", "text": "Ha scritto anche con gli pseudonimi George Whitley, George Whitely, Andrew Dunstan e S.H.M.\nBiografia.\n\u00c8 famoso nel mondo della fantascienza per aver creato la serie del comandante Grimes (famoso anche come l'Horatio Hornblower dello spazio) ambientata in una futuristica frontiera della bolla di espansione nello spazio da parte della razza umana. \nNato ad Aldershot, Inghilterra, Chandler ha navigato per tutto il mondo sui mezzi pi\u00f9 disparati (dalle navi a vapore sino ai trasporti truppa). Nel 1956 emigr\u00f2 in Australia dove prosegu\u00ec nel comando delle navi, stavolta mercantili, sotto la bandiera australiana e neozelandese, fino al suo ritiro in pensione avvenuto nel 1974.\nFino alla sua morte, avvenuta nel 1984, Chandler scrisse diversi romanzi e storie brevi, talvolta scrivendo sotto gli pseudonimi di George Whitley od Andrew Dunstan. Molti dei romanzi hanno un tema nautico trasposto verso le \"navi dello spazio\" del futuro.\nHa pubblicato oltre 40 romanzi della fantascienza ed oltre 200 romanzi brevi.\nNel 1985 Gordon Benson ne scrive la biografia: \"A. Bertram Chandler: Master Navigator of Space\"."}
{"id": "1334969", "revid": "287204", "url": "https://it.wikipedia.org/wiki?curid=1334969", "title": "Biblioteca di Urania", "text": "Biblioteca di Urania \u00e8 una collana editoriale di fantascienza, composta di soli 12 numeri, pubblicati nell'arco di cinque anni, fra il marzo 1978 ed il giugno 1983, edita dall'editore Mondadori.\nI volumi di questa collana sono caratterizzati dall'essere raccolte di racconti e/o romanzi accomunati dall'autore o dal tema.\nPu\u00f2 essere considerata una \"collana figlia\" della pi\u00f9 famosa \"Urania\" poich\u00e9 i numeri della \"Biblioteca di Urania\" sono stati editi come supplemento a numeri di \"Urania\" o di \"Urania Classici\"."}
{"id": "1334972", "revid": "287204", "url": "https://it.wikipedia.org/wiki?curid=1334972", "title": "B\u00e9lch\u00fa", "text": "B\u00e9lch\u00fa (Bealchu o Bealcu) di Breifne \u00e8 un guerriero del Connacht nel \"Ciclo dell'Ulster\" della mitologia irlandese. Egli trov\u00f2 in fin di vita l'eroe dell'Ulster, Conall Cernach, dopo il suo combattimento finale contro Cet mac M\u00e1gach. Lo port\u00f2 quindi a casa sua e lo cur\u00f2 con l'intento di affrontarlo in combattimento quando fosse stato sufficientemente in forze. Con uno stratagemma Conall riusc\u00ec a far uccidere nel sonno B\u00e9lch\u00fa dai figli di costui e poi li uccise tutti e tre, portando con s\u00e9 come trofei le loro teste. "}
{"id": "1334978", "revid": "1543377", "url": "https://it.wikipedia.org/wiki?curid=1334978", "title": "Mesa", "text": "In geomorfologia la mesa \u00e8 una superficie rocciosa sopraelevata con la cima piatta e le pareti molto ripide, originatasi per erosione differenziale. Il nome trae origine dalla forma simile alla superficie di un tavolo (mesa significa \"tavolo\" in spagnolo, portoghese e sardo). \n\u00c8 una formazione geologica tipica degli Stati Uniti d'America occidentali e del Messico. Altre mesa si trovano in Venezuela, Spagna, in Sardegna, in Nord e Sud Africa, Arabia, India e Australia. La mesa pi\u00f9 grande sulla Terra \u00e8 la Grande Mesa del Colorado occidentale negli Stati Uniti.\nFormazione.\nLe mesa si formano in zone dove le rocce vengono sollevate da movimenti tettonici. \nLe rocce pi\u00f9 deboli vengono erose lasciando quelle pi\u00f9 resistenti in punti pi\u00f9 alti rispetto a ci\u00f2 che le circondano, tramite il processo conosciuto come \"erosione differenziale\". In genere le rocce pi\u00f9 resistenti che vanno a formare la mesa sono costituite da conglomerati, quarzite, lava solidificata. Le colate di lava, in particolare, formano la base piatta della mesa e sono molto resistenti all'erosione.\nLe differenze di resistenza all'erosione dei vari strati di roccia fornisce alle mesa la propria forma particolare. Le rocce meno resistenti vengono erose dalla superficie e trasportate nelle valli, dove raccolgono acqua dalla zona circostante, mentre gli strati pi\u00f9 duri rimangono nel luogo originario. Gli strati pi\u00f9 resistenti formano i pendii o gli \"scalini\", mentre gli strati pi\u00f9 morbidi formano rampe o curve tra i pendii. \nFormazioni rocciose simili alle mesa, ma pi\u00f9 piccole, sono i \"butte\", colline isolate dalla cima piatta."}
{"id": "1334979", "revid": "12290", "url": "https://it.wikipedia.org/wiki?curid=1334979", "title": "Agatha Christie's Poirot", "text": ""}
{"id": "1334980", "revid": "767487", "url": "https://it.wikipedia.org/wiki?curid=1334980", "title": "Butte", "text": "Per butte (pronuncia inglese , francese ) si intende una collina isolata, dai lati fortemente inclinati e dalla cima piatta, pi\u00f9 piccola rispetto a una mesa e a un plateau. I butte sono situati principalmente negli Stati Uniti d'America occidentali e sulle isole Hawaii, nei pressi di Honolulu. Sono presenti in Sardegna sotto il nome di tacco. La parola \"butte\" \u00e8 un neologismo di origine francese che significa \"piccola collina\"."}
{"id": "1334981", "revid": "657000", "url": "https://it.wikipedia.org/wiki?curid=1334981", "title": "Harlock Saga - L'anello dei Nibelunghi", "text": " \u00e8 un adattamento in chiave fantascientifica dell'opera di mitologia norrena di Richard Wagner: \"L'anello del Nibelungo\", realizzato da Leiji Matsumoto. Ne \u00e8 stata realizzata una serie di 6 OAV nel 1999, e anche un manga pubblicato in Italia dalla Hazard Edizioni con il titolo \"L'anello del Nibelungo\". Nella serie OAV le musiche sono quelle di Richard Wagner rielaborate da Kaoru Wada ed eseguite dalla \"Moscow Philharmonic Orchestra\".\nLe due diverse trasposizioni, come nelle abitudini dell'autore, sono differenti; la serie animata ha trama pi\u00f9 breve e racconta soltanto l'inizio delle vicende presenti nel manga.\nAnime.\nAl centro dell'universo c'\u00e8 il pianeta del Valhalla, residenza degli dei, un luogo ove il tempo non scorre mai. Tale propriet\u00e0 \u00e8 garantita dal suono degli organi gemelli, suonato dalle celebranti di Odino, due ragazze pure e somiglianti: Mime dei nibelunghi e Freyja degli dei; il suono degli organi si propaga dal centro fino alle estremit\u00e0 del cosmo, e fa s\u00ec che il tempo scorra tanto pi\u00f9 rapidamente tanto maggiore \u00e8 la distanza dalla sorgente sonora.\nMime del popolo dei nibelunghi, \u00e8 anche la navigatrice dell'Arcadia. Improvvisamente costei sparisce senza dare nessuna spiegazione all'equipaggio; la ragione \u00e8 che sa che gli eventi stanno per precipitare: Alberich, suo fratello, ha deciso di vendicare la soggiogazione millenaria operata dagli dei sul suo popolo, e si mette a guida della ribellione. Conscio di non avere gioco contro il potere degli dei, Alberich decide di rubare l'oro del Reno, il pianeta sacro, e di farlo forgiare con l'inganno ad un capace artigiano terrestre: il giovane Tadashi Daiba. Rubato l'oro sacro l'equilibrio dell'universo comincia ad incrinarsi, ed Odino ordina agli orribili giganti Fafner e Fasolt di costruirgli una fortezza spaziale per contenere l'attacco dei rivoltosi. Costoro chiedono in pagamento la mano della bella dea Freyja, di cui sono entrambi innamorati; Odino acconsente con la mezza idea di non mantenere il patto: di quella celebrante non gli importa nulla, qualsiasi ragazza pura e portata per la musica potrebbe sostituirla, ma per ora gli serve. Freyja si rifiuta di avere a che fare con i giganti, e scappa con Harlock.\nRecuperata Mime, Capitan Harlock e la sua Arcadia vengono accolti nella fortezza dei giganti, giusto in tempo per l'attacco dei ribelli. All'inizio la battaglia \u00e8 tutta degli dei; poi Alberich scatena il potere dell'Anello riuscendo ad annientare le forze divine, ma viene in seguito intrappolato dalla fortezza dei giganti, una prigione inaccessibile, dal di dentro e dal di fuori. Harlock \u00e8 molto contrariato: se l'Oro non dovesse tornare al suo posto l'intero universo decaderebbe, e cos\u00ec scende nella pancia della fortezza per incontrare Alberich e recuperare l'Anello. Per annullare il potere dell'Oro la fortezza usa il \"drago\", un fluido corrosivo addensato con i peggiori sentimenti, che la tecnologia sperimentale dei giganti fatica a contenere, e che anzi \u00e8 pronto ad uscire e a contaminare l'universo.\nHarlock si scontra con Alberich, gli prende l'Anello, e poi scappa con L'Arcadia; la fortezza collassa sotto la forza del drago ed esplode scagliando in ogni dove il fluido del drago, che va a contaminare l'universo seminando malvagit\u00e0; in compenso ora l'Oro pu\u00f2 essere rimesso al suo posto, e l'equilibrio dell'universo ripristinato. I nibelunghi restano sconfitti, gli dei sono umiliati dall'ardimento dei \"miserabili\" terrestri; Capitan Harlock comprende che ora la sua opera di giustiziere solitario si \u00e8 fatta pi\u00f9 difficile.\nIn questa serie animata sono presenti molti personaggi ideati dall'autore, che fanno principalmente da cameo. La trama fantascientifica non ingrana benissimo con gli aspetti mitologici (come nelle consuetudini dell'autore, attento alla sublimazione dei contenuti e non alla loro enunciazione); a molti degli interrogativi che potrebbero sorgere negli spettatori non s\u00ec d\u00e0 nessuna risposta.\nNelle scene finali dell'ultimo atto \"il sesto\", viene riportata una brevissima sequenza dove un'astronave attraversa il temibile fluido del drago del tutto identica all'Argo di Star Blazers.\nTutti i personaggi, compreso Harlock, non sono gli artefici della storia, che prosegue per conto suo guidata da forze grandiose e inarrestabili; tranne alla fine, dove Harlock sfugge al drago rubandogli l'Oro, la sua preda maledetta (sbiadito richiamo al noto Sigfrido).\nMatsumoto \u00e8 noto per inserire un tema di fondo, quasi politico, nelle sue opere; in questa possiamo vedere l'arroganza aristocratica e indolente degli dei, che si ritengono superiori a tutte le altre creature; compresi i nibelunghi, a loro assai simili, soltanto perch\u00e9 gli \u00e8 riuscito di soggiogarli. Gli stessi nibelunghi non si dimostrano migliori, decidendo di condannare l'intero universo all'annientamento pur di ottenere vendetta.\nL'Arcadia non desta in nessuno dei due contendenti la minima preoccupazione, perch\u00e9 costruita e guidata da dei primitivi umani; Harlock deve a tanta indifferenza il suo arrivo nella zona delle manovre, perch\u00e9 gli dei, impegnati con i nibelunghi, non si preoccupano di annientarlo. Capitan Harlock annuncia agli dei i suoi intenti di soccorso, ma mortifica il potente Odino, dicendogli che non lo fa per i suoi repellenti comodi, ma per salvare l'universo. Al termine della storia non c'\u00e8 il classico lieto fine: i rapporti di forza erano ben precisi; le differenze di status motivate; chi comandava e chi obbediva rimangono ai loro posti, ma l'operato di Capitan Harlock (un essere insignificante e primitivo che salva la situazione compiendo l'impossibile) mostra a tutti i personaggi come le cose dovrebbero andare in maniera di molto differente, qualsiasi giustificazione si voglia addurre, per quanto ragionevole sia, a sostegno di uno status quo ingiusto.\nManga.\nIl manga relativo si compone di 8 volumi, l'ultimo dei quali pubblicato nel settembre del 2002. In Italia \u00e8 stato pubblicato dalla Hazard Edizioni con il titolo \"L'anello del Nibelungo\" a partire dal febbraio 2006; le tavole sono in bianco e nero, il formato scelto \u00e8 il 13 x 18\u00a0cm, la finitura in brossura rilegata a filo.\nIl manga di Harlock Saga rimane al momento incompiuto: sono stati pubblicati 8 volumi (dalla Shinchosha in Giappone e dalla Kana Press in Francia), due volumi del proseguimento sono disponibili \"online\" in inglese, mentre l'ultimo non ha ancora visto la luce. La struttura del manga segue gli atti dell'opera wagneriana."}
{"id": "1334982", "revid": "339392", "url": "https://it.wikipedia.org/wiki?curid=1334982", "title": "Barisone I", "text": ""}
{"id": "1334983", "revid": "124621496", "url": "https://it.wikipedia.org/wiki?curid=1334983", "title": "Guido Quarzo", "text": "Biografia.\nLaureato in Pedagogia a Torino, \u00e8 scrittore di romanzi, racconti e poesie per l'infanzia. Ha lavorato per molti anni nella scuola elementare sia come insegnante sia come formatore. Si \u00e8 occupato in modo particolare di teatro per ragazzi, scrivendo testi, organizzando laboratori e spettacoli, ed impegnandosi nell'insegnamento della scrittura creativa. \nDal 1989 ha iniziato a pubblicare testi per bambini e ragazzi sia in poesia che in prosa. \nNel 1995 ha vinto il premio Andersen, rivelandosi fra gli autori di maggior peso ed interesse per la qualit\u00e0 e la quantit\u00e0 della propria produzione. Particolarmente portato per le immagini fiabesche, ha ottenuto un notevole successo con \"Clara va al mare\", in cui ha messo in scena con sensibilit\u00e0 la storia di una bambina diversamente abile che decide di mettersi in viaggio per vedere il mare. \nNel 1996 vince il Premio Cento assieme ad Anna Vivarelli per il libro \"Amico di un altro pianeta\".\nNel 1999 lascia l'insegnamento per dedicarsi completamente alla scrittura.\nDal 2011 dirige la \"Collana bestiale\" della casa editrice Notes edizioni. \nNel 2013 vince il premio Andersen con il romanzo \"La meravigliosa macchina di Pietro Corvo\" edito con Salani: una storia ambientata nella Torino della prima met\u00e0 del Settecento.\nNel 2017 \u00e8 finalista al Premio Strega Ragazzi con \"Maciste in Giardino\" edito da Rizzoli.\nNel 2020 \u00e8 finalista al Premio Strega ragazzi con \"La danza delle Rane\", editoriale La Scienza."}
{"id": "1334984", "revid": "1711941", "url": "https://it.wikipedia.org/wiki?curid=1334984", "title": "Fedelm No\u00edchrothach", "text": "Fedelm No\u00edchrothach (\"nove volte bella\"), conosciuta anche come Fedelm No\u00edchride (\"nove cuori\" o \"cuore fresco\") \u00e8 la figlia di Conchobar mac Nessa nella \"Ciclo dell'Ulster\" della mitologia irlandese. \nSpos\u00f2 Cairbre Nia Fer, re di Tara, ma fu infedele. In seguito lasci\u00f2 il marito per Conall Cernach."}
{"id": "1334988", "revid": "78273", "url": "https://it.wikipedia.org/wiki?curid=1334988", "title": "Nuova Deli", "text": ""}
{"id": "1334990", "revid": "339392", "url": "https://it.wikipedia.org/wiki?curid=1334990", "title": "Citt\u00e0 del Kuwait", "text": ""}
{"id": "1334993", "revid": "51323", "url": "https://it.wikipedia.org/wiki?curid=1334993", "title": "Mariano Andr\u00e9s Pern\u00eda", "text": ""}
{"id": "1334996", "revid": "1747171", "url": "https://it.wikipedia.org/wiki?curid=1334996", "title": "Luigi Rigorini", "text": "Biografia.\nIl padre, Antonio Rigorini, pensava di avviare il figlio agli studi di ingegneria ma la ferma volont\u00e0 di diventare pittore spinse il giovane Luigi a studiare a Milano, presso il prof. Lampugnani. A 19 anni fu allievo del prof E. D. Smeriglio all'Accademia Albertina di Torino e successivamente, entrato a far parte dell'avviata bottega lavor\u00f2 alla decorazione di palazzi, ville patrizie in Torino, in Italia ed all'estero. (Parigi, Costantinopoli, Smirne).A 25 anni ottenne la cattedra di ornato disegnato all'Accademia Albertina, ove rimase per 36 anni. Ebbe come colleghi ed amici i Grosso, Ferro, Rubino, Alloati.\nFiori, paesaggi, marine, architetture, scene di genere, battaglie, nature morte sono i temi della sua estesa e varia produzione pittorica. \nAlcuni dei suoi lavori si trovano:\nFu padre di Antonio Rigorini, anch'egli pittore."}
{"id": "1335002", "revid": "1305772", "url": "https://it.wikipedia.org/wiki?curid=1335002", "title": "Disciplini", "text": ""}
{"id": "1335003", "revid": "287204", "url": "https://it.wikipedia.org/wiki?curid=1335003", "title": "Cuscraid", "text": ""}
{"id": "1335006", "revid": "809148", "url": "https://it.wikipedia.org/wiki?curid=1335006", "title": "Mesoplodon", "text": "Mesoplodon \u00e8 un genere che comprende quattordici specie di balene mesoplodonti; \u00e8 il genere pi\u00f9 numeroso dell'ordine dei cetacei. Due specie sono state descritte recentemente, nel 2001 e nel 2014, e i biologi marini sostengono che in futuro se ne scopriranno ancora altre. Sono il gruppo meno conosciuto di grandi mammiferi.\nEtimologia.\nIl nome del genere deriva dal greco \"meso\" - (met\u00e0) - \"hopla\" (armato) - \"odon\" - (denti) e si traduce come 'armato con un dente al centro della mascella'.\nTassonomia.\nIl genere comprende le seguenti specie:\nLa balena dal becco di Longman (nota anche come balena dal becco indo-pacifica) viene classificata a volte nel genere \"Mesoplodon\". Comunque, la maggior parte degli autori segue la teoria di Joseph Curtis Moore, che negli anni '60 la classific\u00f2 in un genere monospecifico - \"Indopacetus\".\nDescrizione.\nLe balene dal becco generalmente hanno dimensioni medio-grandi per essere balene con i denti, 3-6 metri di lunghezza, ma sono pi\u00f9 piccole rispetto alle balene dal naso a bottiglia e alle balene dal becco giganti. In tutte le specie le femmine sono delle stesse dimensioni o pi\u00f9 grandi dei maschi, ma i maschi hanno generalmente una colorazione pi\u00f9 intensa e una dentatura particolare. In alcune specie la mascella inferiore forma spesso un grosso arco che a volte si estende sopra il rostro, dandole un aspetto paragonabile ad uno scivolo da divertimento. Ogni specie ha grandi denti (talvolta simili a zanne) di dimensioni, forma e posizione variabili. La balena dal becco di Gray fa eccezione, con i suoi numerosi piccoli denti, forse funzionali, sulla mascella inferiore. I maschi della maggior parte delle specie sono ricoperti da cicatrici provocate dai denti degli altri maschi. Spesso entrambi i sessi presentano i segni dei morsi degli squali cookie-cutter. La pinna dorsale \u00e8 piuttosto piccola ed \u00e8 situata tra i due-terzi e i tre quarti della linea del dorso dell'animale. Non esistono informazioni sulla longevit\u00e0 e sull'allattamento, e neanche sulla gestazione.\nBiologia.\nLa maggior parte delle specie vengono osservate molto raramente e conosciamo poco sul loro comportamento. Vivono generalmente in gruppi, forse diversi a seconda del sesso. Alcune specie sono cos\u00ec rare che non sono ancora state osservate vive. In superficie sono generalmente nuotatrici molto lente e non emettono soffi evidenti. Non sono mai state viste nemmeno sbattere la coda sulla superficie. Si immergono tutte molto in profondit\u00e0 e generalmente si nutrono solamente di calamari.\nParticolare rilevanza scientifica (per le considerazioni comportamentali, ecologiche e migratorie che ne possono derivare) assume l'avvistamento - al largo delle coste della Sardegna nord-orientale - di un esemplare di mesoplodonte, verificatosi nel mese di giugno 2012. Autori della scoperta sono due studenti di Scienze Naturali dell'Universit\u00e0 degli Studi di Sassari (Mattia Leone e Gabriele Costa), nell'ambito del progetto di ricerca \"Cetacei pelagici dei mari della Sardegna: una biorisorsa prioritaria\" coordinato dalla dott.ssa Renata Manconi del Dipartimento di Scienze della Natura e del Territorio (DIPNET) della stessa Universit\u00e0 e oggetto della tesi di dottorato del dott. Luca Bittau (Scuola di Dottorato in Scienze della Natura e delle sue Risorse). Tale scoperta rappresenta il primo caso di avvistamento di un individuo vivo nella storia del Mediterraneo.\nConservazione.\nI mesoplodonti sono completamente sconosciuti e quindi non sappiamo se le loro popolazioni siano a rischio. Sono stati cacciati occasionalmente dai giapponesi, ma mai direttamente. Sono rimasti anche intrappolati accidentalmente nelle reti da pesca. Non sappiamo quanto questi fattori possano influire sulla loro popolazione."}
{"id": "1335007", "revid": "92719", "url": "https://it.wikipedia.org/wiki?curid=1335007", "title": "Balena mesoplodonte", "text": ""}
{"id": "1335015", "revid": "775372", "url": "https://it.wikipedia.org/wiki?curid=1335015", "title": "Municipi di Catania", "text": "I Municipi di Catania rappresentano le circoscrizioni di decentramento comunale in cui \u00e8 suddiviso il territorio della citt\u00e0 di Catania.\nGeneralit\u00e0.\nOgni municipio ha un presidente scelto con elezione diretta, e otto consiglieri, anch'essi scelti con elezione diretta. \nI municipi di Catania sono sei, come stabilito dalla deliberazione n. 13 del 12 dicembre 2012 del Consiglio Comunale di Catania. A loro volta i municipi sono suddivisi in quartieri, frazioni e contrade.\nStoria.\nLe prime suddivisioni territoriali di Catania risalrebbero alla seconda met\u00e0 del XVI secolo: secondo una mappa della citt\u00e0 etnea nel 1556 disegnata da Pierre Mortier, che individua 13 circoscrizioni sacramentali e 28 quartieri. Le circoscrizioni sacramentali e, tra parentesi, i quartieri erano i seguenti: Santa Maria dell'Itria (Torre del Vescovo, Mulino a Vento, Pozzo Cancellieri), Santa Margherita (Cipriana, Pozzo Cal\u00ec, Casalini), Santa Nicola dell'Oliva (Giudecca Soprana), Santa Marina (Pozzo Ugolino), San Pietro (Pozzo Ugolino, Casalini, Piano dei Carri), Sant'Agata la Vetere (Montevergine, San Demetrio, Porta di Mezzo), San Filippo (Grotte, Porta di Mezzo, Giudecca Inferiore, Judicello, Bordelli, Malcucinato, Macello Inferiore, Piscar\u00eca, Porta di La Conzar\u00eca), San Lorenzo (Pozzo di l'Albani), Sant'Anna dei Trascini (Ippolito, Porta di Savarino), Collegiata, Santa Caterina, Santa Barbara della Civita (Civita), San Martino (Pozzo Bianco), San Tommaso (Pozzo Bianco, Civita, Santa Domenica la Civita, Imbascio, Piano di San Jacobo). \nAlla vigilia del devastante terremoto del 1693 che distrusse la citt\u00e0 e decim\u00f2 la sua popolazione, essa era suddivisa in nove quartieri: Sant'Agata la Vetere, Sant'Agostino, Corso, Pricochello, Cipriana, Giudicello, Civita, del Tocco e Porta di Mezzo. Nel periodo successivo al sisma, con la ricostruzione andava definendosi un nuovo assetto urbanistico, con la nascita di quartieri come l'Antico Corso, la Civita, Lumacari, il Fortino, San Cristoforo e San Berillo, tuttavia per\u00f2 non si configuravano nuove suddivisioni territoriali. \nNel censimento del 1819 fatto compilare dall'allora sindaco Raimondo Sammartino Ramondetto, duca di San Martino, la citt\u00e0, che all'epoca arriv\u00f2 a contare circa 40.000 abitanti, risultava suddivisa in 6 sezioni. Diversi decenni pi\u00f9 tardi, nel 1871, in epoca postunitaria, l'amministrazione comunale guidata da Antonino Patern\u00f2, marchese del Toscano, adott\u00f2 una nuova suddivisione amministrativa della citt\u00e0, che arriv\u00f2 a contare gli 85.000 abitanti, articolata in 15 sezioni: Municipio, Santa Maria dell'Aiuto, Angelo Custode, Benedettini, Idria, Tribunali, Orto botanico, Cifali, Spirito Santo, Carmine, Monserrato, San Berillo, Ferrovia, Cutelli, Porto.\nNel censimento del 1901, Catania risultava avere 147.700 abitanti, e la sua suddivisione territoriale venne nuovamente modificata riconfigurandosi su cinque frazioni: Catania, Zia Lisa, Nesima, Barriera del Bosco e Ognina. Diversi anni pi\u00f9 tardi, con Regio Decreto n. 374 del 21 febbraio 1926 venne disposta una nuova divisione territoriale per fini censuari, in cui le frazioni passavano da 5 a 7 e includevano 260 sezioni: \nNel 1951, al relativo censimento della popolazione, Catania contava 299.629 abitanti, e l'ISTAT adott\u00f2 per la citt\u00e0 etnea una nuova riconfigurazione, che vedeva la suddivisione in 9 zone di censimento e 36 quartieri:\nIl 26 giugno 1978, con le delibere n. 223 e n. 224 approvate dal consiglio comunale, in osservanza della Legge 8 aprile 1976 n. 278 approvata dal parlamento, e della Legge Regionale n. 84 del 1976, il Comune di Catania diede avvio al decentramento amministrativo della citt\u00e0, trasformando i 36 quartieri in 17 circoscrizioni: 1) Raffaello Sanzio; 2) Borgo; 3) Cappuccini-Centro Storico; 4) Bellini; 5) Civita-Santissimi Angeli Custodi -Plaja; 6) San Cristoforo; 7) Villaggio San Giuseppe; 8) Cardinale; 9) San Leone; 10) Monte Po; 11) Nesima Superiore; 12) XXXI Maggio; 13) Cibali; 14) San Giovanni Galermo; 15) Barriera-Canalicchio; 16) Picanello-Villaggio Dusmet-Nuovalucello; 17) Riviera Ognina. A seguito di questa riforma venivano perci\u00f2 istituiti i consigli di quartiere.\nNel 1995, le Circoscrizioni furono trasformate in Municipalit\u00e0, e ridotte da 17 a 10: I) Centro; II) Ognina Picanello; III) Borgo Sanzio; IV) Barriera Canalicchio; V) San Giovanni Galermo; VI) Trappeto Cibali; VII) Monte Po Nesima; VIII) San Leone Rapisardi; IX) San Giorgio Librino; X) San Giuseppe la Rena Zia Lisa.\nNel 2013, le Municipalit\u00e0 sono state ulteriormente ridotte da 10 a 6, ed hanno ripreso il vecchio nome di Circoscrizioni: le Municipalit\u00e0 accorpate sono state la II (Ognina Picanello) e la IV (Barriera Canalicchio), la V (San Giovanni Galermo) e la VI (Trappeto Cibali), la VII (Monte Po Nesima) e la VIII (San Leone Rapisardi), la IX (San Giorgio Librino) e la X (San Giuseppe la Rena Zia Lisa), e rimangono pertanto immutate le ex Municipalit\u00e0 I (Centro Storico) e III (Borgo Sanzio). Sei anni pi\u00f9 tardi, nel novembre del 2019 il consiglio comunale ha trasformato le Circoscrizioni in Municipi, con assetto finanziario maggiormente autonomo rispetto alla precedente forma e con un regolamento a s\u00e9.\nMunicipi.\nLa tabella mostra la suddivisione amministrativa di Catania dal 2013, con i dati demografici aggiornati al 31 dicembre 2018:"}
{"id": "1335020", "revid": "174925", "url": "https://it.wikipedia.org/wiki?curid=1335020", "title": "Man'yoshuu", "text": ""}
{"id": "1335021", "revid": "287204", "url": "https://it.wikipedia.org/wiki?curid=1335021", "title": "Edison (disambigua)", "text": ""}
{"id": "1335022", "revid": "287204", "url": "https://it.wikipedia.org/wiki?curid=1335022", "title": "Leone VI", "text": ""}
{"id": "1335023", "revid": "647919", "url": "https://it.wikipedia.org/wiki?curid=1335023", "title": "Leone VI (imperatore)", "text": ""}
{"id": "1335036", "revid": "287204", "url": "https://it.wikipedia.org/wiki?curid=1335036", "title": "Mesoplodon bowdoini", "text": "Il mesoplodonte di Bowdoin (Mesoplodon bowdoini) \u00e8 un cetaceo odontoceto della famiglia Ziphiidae. \u00c8 uno dei membri meno conosciuti di un genere poco conosciuto. Il nome specifico \"bowdoini\" gli \u00e8 stato dato in riferimento a George S. Bowdoin, un donatore del Museo Americano di Storia Naturale. Questa specie \u00e8 degna di nota per non essere mai stata osservata in natura prima del 2002.\nDescrizione fisica.\nIl corpo del mesoplodonte di Bowdoin \u00e8 piuttosto robusto rispetto a quello di altri membri del genere. Il melone di questo zifide \u00e8 piuttosto basso ed il rostro \u00e8 breve e sottile. La mascella inferiore \u00e8 caratteristica in quanto la sua parte centrale si protende verso l'alto ed i denti si estendono \"al di sopra\" del rostro (o \"becco\"). La testa inoltre presenta qualche volta una macchia chiara ai suoi lati, pi\u00f9 saliente nei maschi. I maschi, dalla colorazione uniforme che va dal grigio scuro al nero, hanno sul dorso un segno a forma di \"sella\" tra lo sfiatatoio e la pinna dorsale. I maschi presentano anche le cicatrici tipiche di questo genere. Le femmine sono grigio ardesia con i fianchi e il ventre bianco-grigiastri. In entrambi i sessi sono presenti i segni dei morsi dello squalo cookie-cutter. Si crede che le femmine raggiungano al massimo i 4,9 metri e i maschi i 4,5 metri. Alla nascita si sostiene che i piccoli siano lunghi circa 2,2 metri.\nComportamento.\nAl largo della Nuova Zelanda la stagione dei parti avviene in primavera ed estate, ma oltre a questo ogni tipo di comportamento \u00e8 completamente sconosciuto.\nPopolazione e distribuzione.\nQuesta specie vive nell'emisfero meridionale e quale sia il suo preciso areale \u00e8 incerto. 35 esemplari spiaggiati sono stati registrati in Australia e in Nuova Zelanda, sull'isola Macquarie, sulle isole Falkland, in Galles e a Tristan da Cunha. Il loro areale sembrerebbe implicare una distribuzione circumpolare. Comunque, non ci sono ancora stati avvistamenti confermati a questo riguardo.\nConservazione.\nQuesta specie non \u00e8 mai stata cacciata e non esistono dati su catture occasionali nelle reti da pesca."}
{"id": "1335037", "revid": "92719", "url": "https://it.wikipedia.org/wiki?curid=1335037", "title": "Squalo cookie-cutter", "text": ""}
{"id": "1335038", "revid": "1610933", "url": "https://it.wikipedia.org/wiki?curid=1335038", "title": "Balena dal becco di Andrews", "text": ""}
{"id": "1335040", "revid": "88740", "url": "https://it.wikipedia.org/wiki?curid=1335040", "title": "Carboni", "text": ""}
{"id": "1335052", "revid": "715366", "url": "https://it.wikipedia.org/wiki?curid=1335052", "title": "Sonata per pianoforte n. 6 (Beethoven)", "text": "La Sonata per pianoforte n. 6, Op. 10 n. 2 in fa maggiore \u00e8 una composizione di Ludwig van Beethoven.\nStruttura.\nLa sonata \u00e8 strutturata in tre movimenti, al pari della precedente n. 5, tuttavia in essa manca un movimento lento.\nAnalisi.\nLa sonata presenta il classico primo tempo in forma-sonata. L'incipit consiste in due accordi rivolti di fa maggiore, il primo in \"terza\" e il secondo in \"quinta\", ai quali segue un breve gioco di note che appoggia sul quinto grado (do). Su questo incipit si basa l'intero movimento e, infatti, le stesse note costituiscono l'inizio del primo tema. La seconda parte \u00e8 composta da una frase melodica che porta direttamente al ponte modulante (sempre basato sull'incipit) e quindi al secondo tema, come da canone in do maggiore (tonalit\u00e0 di dominante). Terminata l'enunciazione dei due temi, l'esposizione si sviluppa con un'ampia serie di code che porta al successivo sviluppo che si basa proprio sulla cellula ritmica dell'ultima coda (un discendere in ottava delle note do-sol-do). A seguire, Beethoven presenta una \"falsa ripresa\" in re maggiore, seguita dalla ripresa vera e propria, \"monca\" e variata rispetto all'esposizione. A seguire le code che concludono il primo movimento.\nIl secondo movimento, in fa minore, si basa su due idee fondamentali. La prima, esposta subito all'inizio, \u00e8 un crescendo di note nella tonalit\u00e0 principale, che si sviluppa per le successive battute. Di colpo viene poi esposta la seconda idea, pi\u00f9 solare e calma (siamo ora in la bemolle maggiore), che occupa gran parte del pezzo. Terminato lo sviluppo della seconda idea si ripresenta anche la prima, con i suoi toni scuri, in un gioco di fugati che porta alla conclusione di questo \"Allegretto\".\nIl terzo tempo (\"Presto\"), nuovamente in fa maggiore, prende le mosse da una fuga rigorosa, per poi mutare in un pi\u00f9 libero fugato. Tutto il pezzo \u00e8 incardinato sullo sviluppo dell'idea principale, che ritorna di continuo fino alla conclusione del movimento e della sonata.\nAnalisi del primo movimento.\nLa struttura formale del primo movimento \u00e8 quella della forma-sonata: esposizione (due temi) \u2013 sviluppo (del primo tema) \u2013 ripresa e coda finale. Il tempo indicato \u00e8 \"Allegro\" in due quarti. La tonalit\u00e0 \u00e8 quella di fa maggiore.\nEsposizione: tema principale.\nIl tema si compone di un'introduzione (battute 1\u20135) che inizia sulla tonica (fa maggiore) e termina su un accordo di settima di dominante (do maggiore settima), una frase ascendente (battute 5\u20139) che inizia sulla tonica e si chiude sulla sottodominante (si bemolle maggiore), una frase discendente (battute 10\u201313) che partendo dalla sottodominante conclude sulla tonica, ed una breve codetta simmetrica all'introduzione che chiude sul do (dominante) [bb. 1-18]:\nAlcuni autori si sono chiesti se nel tema vero e proprio siano compresi anche gli accordi iniziali, oppure se il primo tema incominci dall'andamento melodico della battuta 5. In questi casi \u00e8 esaminare essenziale lo sviluppo per capire quale peso possa avere l'una o l'altra parte delle idee iniziali. Le fasi iniziali dello sviluppo sono caratterizzate da salti discendenti di quarta e quinta (tonica \u2013 dominante - tonica); ed \u00e8 proprio ci\u00f2 che si intravede nelle prime quattro battute nella sequenza di accordi tonica (fa maggiore) - dominante (do maggiore). In realt\u00e0 qui siamo ancora nella fase embrionale di quest'idea, in quanto l'accordo sulla dominante \u00e8 un rivolto sulla settima (do maggiore settima con nota fondamentale do). Anche le terzine iniziali di semicrome sono importanti, in quanto generatore ritmico di buona parte dello sviluppo.\nEsposizione: secondo tema.\nL'entrata del secondo tema \u00e8 preparata da un breve ponte modulante incentrato sul mi maggiore (sensibile): tonalit\u00e0 non troppo vicina al fa maggiore. In realt\u00e0, considerando che il secondo tema \u00e8 esposto alla dominante (do maggiore), la tonalit\u00e0 di mi maggiore pu\u00f2 essere vista come la dominante del terzo grado (la minore) della tonica d'impianto (fa maggiore). Il terzo grado (la minore), rispetto al do maggiore del secondo tema, non \u00e8 altro che la sua relativa minore. Al tempo di Beethoven questo giro armonico (passare direttamente dalla dominante del sesto grado per concludere sul primo grado) veniva gi\u00e0 largamente usato nella fase finale dello sviluppo per tornare alla tonica nella ripresa; la novit\u00e0 sta nel fatto che Beethoven usa questo espediente gi\u00e0 nell'esposizione. Il secondo tema (alla dominante \u2013 do maggiore) si compone di tre frasi pi\u00f9 la codetta [bb. 17-23]:\nNegli accordi rivoltati ascendenti di questo tema si pu\u00f2 vedere una stretta analogia con le prime battute del tema principale. La coda dell'esposizione (che si ricollega direttamente alla fine della codetta del secondo tema) si conclude con breve tema (possiamo chiamarlo \u201ctema conclusivo\u201d o \u201cdi chiusura\u201d), sempre in ambiente tonale dominante [bb. 56-60]:\nMa gli elementi pi\u00f9 interessanti sono i tre gruppi di accordi discendenti presenti all'inizio (battute 41 e seguenti) e alla fine (battute 66 e seguenti) di questa coda, a dimostrazione della loro importanza come elementi generatori del tema principale e dello sviluppo:\nSviluppo.\nLo sviluppo inizia dove termina l'esposizione: con i tre accordi discendenti. Le prime dieci battute dello sviluppo non fanno che ripetere questo concetto: la\u2013mi\u2013la e re\u2013la\u2013re [bb. 69-75]:\nLo sviluppo prosegue per altre diciotto battute con una serie continua di terzine sincopate (manca la prima nota) di semicrome; quindi alla battuta 95 riprende il tema dei tre accordi discendenti fin quasi alla fine dello sviluppo.\nRipresa.\nLo sviluppo si conclude sulla mediante (la maggiore) per preparare la ripresa nella tonalit\u00e0 della sopradominante (re maggiore). La tonalit\u00e0 re maggiore (sopradominante) per la ripresa di una forma-sonata \u00e8 senz'altro anomala. Beethoven presenta tutto il primo tema in questa nuova tonalit\u00e0 (re maggiore), poi alla battuta 132 inizia una transizione, in \"pianissimo\", su un frammento del tema che ci riporta nella tonalit\u00e0 di fa maggiore (quella \u201cgiusta\u201d); ed a questo punto ripresenta il tema principale (solamente la parte melodica) nella tonica (fa maggiore), secondo gli schemi usuali della forma-sonata. S'\u00e8 trattato quindi di una \u201cfalsa partenza\u201d, ma in questo modo Beethoven ha evitato una certa pesantezza e monotonia rendendo pi\u00f9 luminoso, quasi diverso questo inizio del tema. Appare subito il secondo tema; questa volta rigorosamente alla tonica (fa maggiore). La sua codetta, come nell'esposizione, si collega direttamente alla coda finale, questa volta dell'intero movimento. Il materiale non cambia granch\u00e9, solamente l'ambiente tonale ora \u00e8 quello della tonica (fa maggiore); nell'esposizione era quello della dominante (do maggiore). Anche il tema conclusivo si ripresenta brevemente alla tonica. Una cadenza perfetta (dominante - tonica, ossia do \u2013 fa) chiude il movimento.\nAnalisi del secondo movimento.\nQuesta sonata \u00e8 priva del tempo lento; infatti il secondo movimento, un \"Allegretto\" in tre quarti, \u00e8 un minuetto tripartito nella sua classica struttura: esposizione e sviluppo del minuetto \u2013 esposizione e sviluppo del trio \u2013 ripresa del minuetto senza ritornello. La tonalit\u00e0 d'impianto \u00e8 fa minore.\nEsposizione e sviluppo del minuetto.\nIl tema di questo minuetto esprime una certa gioia tormentata, quindi nel contempo \u00e8 allegro e triste. La sua struttura \u00e8 semplice: \u00e8 basato su un arpeggio rivoltato della tonalit\u00e0 d'impianto e si chiude nella tonalit\u00e0 relativa maggiore (la bemolle maggiore) [bb. 1-8]:\nIl tema \u00e8 formato da una regolare e classica frase quadrata di otto battute. Lo sviluppo pu\u00f2 essere suddiviso in quattro parti. La prima parte (battute 9\u201317) si compone di un'ulteriore frase regolare formata da otto battute, alla quale seguono sette battute dove ricompare il tema alla tonica, contrappuntato nel finale da un'altra voce. Seguono quattro battute ripetute due volte (terza parte, battute 23\u201331) ed una codetta conclusiva di otto battute (quarte parte, battute 31\u201339). Lo sviluppo si conclude con una cadenza in minore (da maggiore \u2013 fa minore).\nEsposizione e sviluppo del trio.\nIl trio prevede un rallentamento del tempo ed una nuova visione sonora creata anche dalla morbida tonalit\u00e0 di re bemolle (tonalit\u00e0 d'impianto del trio), preparata dal fa minore precedente. Il tema \u00e8 lungo sedici battute diviso in due parti: prima domanda e risposta (otto battute), seconda domanda e risposta (otto battute). Il tema si chiude modulando al la bemolle maggiore (la dominante di re bemolle) [bb. 40\u201356]:\nLo sviluppo \u00e8 percorso da sconcertanti accenti in sincope sul tempo pi\u00f9 debole del tre quarti (il secondo) [bb. 56\u201360]:\nma anche da pure armonie cadenzali [bb. 89-98]:\nRipresa del minuetto.\nAlla battuta 127 ritorna il minuetto quasi per tutta la ripresa in tempo sincopato; forse un'influenza lontana del mondo irreale del trio [bb. 134-141]:\nAnalisi del terzo movimento.\nL'ultimo movimento \u00e8 un \"Presto\" in due quarti. La tonalit\u00e0 \u00e8 quelle del primo movimento: fa maggiore. La struttura \u00e8 in due parti: (1) presentazione del tema (un fugato) e codetta; (2) sviluppo del tema. Si tratta di un brano non formalmente chiaro, a met\u00e0 strada tra l'antico ed il moderno, infatti nella parte finale si pu\u00f2 intravedere un certo ritorno del tema e quindi una ripresa: sono presenti gli elementi formali sia della fuga che della sonata. Qualcuno vede nel ritmo veloce, uniforme ed implacabilmente regolare un precursore dello scherzo mendelsshoniano. Il tema, formato essenzialmente da crome ribattute, si presenta per tre volte: le prime due volte alla tonica (fa) e la terza alla dominante (do), ogni entrata intervallata da quattro battute. La struttura del tema \u00e8 molto semplice: si compone di due incisi ripetuti (importante sar\u00e0 nello sviluppo il secondo inciso conclusivo) [bb. 1-11]:\nAlla battuta 16, sulla ripetizione delle ultime due battute del tema, questa esposizione si conclude sulla dominante (do maggiore) con una breve codetta. Con un'evidente modulazione e relativo cambio armonico alla mediante (la bemolle maggiore), inizia lo sviluppo con nuovo vigore, dato sia dal cambio armonico, sia dal procedere all'unisono (delle due mani) sull'inciso finale del tema [bb. 34-42]:\nInteressante \u00e8 lo sviluppo del basso formato da minime in \"sforzando\", sempre con l'inciso alla mano destra, in discesa verso il registro grave, nelle quali pi\u00f9 volte appare la sequenza tonica-sopratonica-dominante e riducendosi alla fine in scontri di semitoni (sol diesis - la) (battute 53-69). Alla battuta 88 ritorna il tema in \"fortissimo\" sulla tonica (fa). Questo \u00e8 un elemento tipico della sonata, a dimostrazione di una forma ibrida riscontrabile in quest'ultimo movimento."}
{"id": "1335060", "revid": "209263", "url": "https://it.wikipedia.org/wiki?curid=1335060", "title": "WWE SmackDown! vs. RAW", "text": ""}
{"id": "1335076", "revid": "94647", "url": "https://it.wikipedia.org/wiki?curid=1335076", "title": "Ostmark (Austria)", "text": "Ostmark (\"Marca Orientale\") era il nome comunemente usato in tedesco per indicare l'Austria dopo l'\"Anschluss\", l'annessione alla Germania nazista del 1938, ad opera di Adolf Hitler. Al tempo, infatti, il nome \"\u00d6sterreich\" (\"impero orientale\"; da cui \"Austria\") era vietato, perch\u00e9 non si poteva mettere in discussione l'autorit\u00e0 tedesca-nazista sul territorio fino ad allora austriaco.\nStoria.\nLa Ostmark nazista non era pi\u00f9 suddivisa in L\u00e4nder, ossia gli stati federali della vecchia Austria; valeva infatti, a partire dal 1938, l'unit\u00e0 amministrativa nazista, il Reichsgau. A differenza di un Land, un Reichsgau era un'istituzione povera di autonomia, come era del resto naturale in uno stato centralista come il Terzo Reich. Inoltre, un \"Gau\" non era nient'altro che l'ambito territoriale di una sezione regionale del Partito nazista e come tale era diretto dal caposezione locale dell'NSDAP.\nA causa dell'abolizione del termine \"Austria\", le regioni Austria Superiore e Inferiore (in tedesco: \"Ober- und Nieder\u00f6sterreich\") dovettero cambiare nome, diventando rispettivamente \"Oberdonau\" e \"Niederdonau\" (\"Danubio superiore\" e \"Danubio inferiore\"). Questi due ambiti geografici vennero peraltro estesi, finendo per inglobare alcuni territori cecoslovacchi germanofoni di confine ceduti alla Germania nel 1938 dopo la Conferenza di Monaco: la parte meridionale del Sudetenland.\nL'ambito amministrativo del piccolo Vorarlberg venne abolito, venendo ad entrare nel Reichsgau del Tirolo-Vorarlberg, il quale a sua volta cedeva il distretto di Lienz, ossia il Tirolo Orientale, alla Carinzia. Venne abolito anche il Burgenland, un altro Land di piccole dimensioni.\nDurante la seconda guerra mondiale, la Slovenia (ad eccezione delle zone allora gi\u00e0 in territorio italiano) venne sottratta alla Jugoslavia e suddivisa tra Terzo Reich, Ungheria e Italia: i territori conquistati dai tedeschi furono inglobati ai \"Reichsgau\" \"austriaci\" di Carinzia e di Stiria, mentre al confine in Italia si fondava l'adiacente Provincia di Lubiana (cfr. prima cartina).\nNel 1942 il nome di \"Ostmark\" venne sostituito dalla dicitura Alpen- und Donau-Reichsgaue. La storia di questa denominazione termin\u00f2 comunque alla fine della seconda guerra mondiale, nel 1945, quando l'Austria venne occupata dagli alleati, per essere successivamente ricostituita nei confini prebellici."}
{"id": "1335078", "revid": "1494169", "url": "https://it.wikipedia.org/wiki?curid=1335078", "title": "Allotropia", "text": ""}
{"id": "1335080", "revid": "307923", "url": "https://it.wikipedia.org/wiki?curid=1335080", "title": "Cleopatra Jones", "text": ""}
{"id": "1335086", "revid": "111498753", "url": "https://it.wikipedia.org/wiki?curid=1335086", "title": "Allotropia (linguistica)", "text": "In linguistica, si definisce come allotropia o fenomeno all\u00f2tropo un insieme di parole che derivano dalla medesima matrice (ad esempio la lingua latina), per via dotta (\"voce colta\") o popolare (\"voce ereditaria\"), ed ognuna si specializza poi con una propria semantica lessicale, ovvero con un proprio significato. \nPoich\u00e9 spesso le voci allotrope sono due (una di trafila dotta un'altra di trafila popolare), si parla anche di doppietti.\nMentre la voce ereditaria subisce nel tempo modificazioni, la voce dotta viene recuperata e per questo risulta pi\u00f9 somigliante alla voce originaria.\nEsempi.\nA seguire, alcuni esempi di doppietti in lingua italiana, con il latinismo e la voce ereditaria:"}
{"id": "1335092", "revid": "709565", "url": "https://it.wikipedia.org/wiki?curid=1335092", "title": "Cleopatra Jones (personaggio)", "text": "Cleopatra Jones \u00e8 un personaggio cinematografico fittizio, creato da Max Julien e interpretato da Tamara Dobson, apparso in due film di genere blaxploitation nel 1973 e 1975.\nBiografia.\nCleopatra Jones \u00e8 un'agente speciale che lotta contro il traffico di droga. Dopo aver fatto bruciare una piantagione di papaveri usati per la droga, scatena la vendetta di Mommy, capo di un'organizzazione di spacciatori."}
{"id": "1335093", "revid": "18323", "url": "https://it.wikipedia.org/wiki?curid=1335093", "title": "Soca", "text": "La soca, o soul calypso, \u00e8 una forma di musica dance originatasi in Trinidad dalla calypso. Combina il suono cadenzato melodico della calypso con insistenti percussioni (di solito elettroniche). La musica Soca si \u00e8 evoluta negli ultimi 20 anni essenzialmente da musicisti del Trinidad, Saint Vincent e Grenadine, Barbados, Saint Lucia, Antigua e le Piccole Antille.\nStoria.\nIl presunto padre della soca fu Lord Shorty (Garfield Blackman), che nel 1963 incidendo \"Cloak and Dagger\" diede inizio a questo nuovo genere musicale. Sarebbe Lord Kitchener colui che avrebbe dato inizio alla transizione accreditata. Secondo il Former Manager di Lord Kitchener Errol Peru un pioniere nella promozione del Calypso &amp; Soca Music, \" Kitch aveva una capacit\u00e0 per \" Kaiso \" qualsiasi cosa componeva diventava immediatamente un successo \". Byron Lee &amp; the Dragonaires fecero della soca una moda musicale nelle isole caraibiche, Kevin Lyttle, Machel Montano, Walker e altri nel XXI secolo la fecero riconoscere anche nel mercato americano.\nCome la calypso, la soca era usata sia per fare commenti sociali sia per fini umoristici.\nArtisti che hanno avuto maggior successo.\nAlcuni dei pi\u00f9 grandi artisti soca di tutti i tempi sono Shadow, Lord Kitchener, Mighty Sparrow, Krosfyah, Byron Lee &amp; the Dragonaires, e pi\u00f9 recentemente artisti come Alison Hinds, Atlantik, Machel Montano, Destra Garcia, KMC, Shurwayne Winchester, Denise Belfon, Bunji Garlin, Mr. Slaughter, Alston Beckett Cyrus, Nicole David, Maximus Dan, Fireman Hooper, Jamesy P, Vertex Band, Bomani, Kevin Lyttle, Alpha, Ninja Dan, Tizzy, Claudette Peter's, El A Kru, Burning Flames, Krosfyah, Rupee.\nCanzoni di successo.\nAlcune canzoni soca che sono diventate un successo mondiale:\nGeneri collegati.\nLa musica Soca si \u00e8 evoluta come altri generi musicali nel corso degli anni, sperimentando fusioni con altri ritmi, alcuni esempi sono i seguenti: \nLa soca \u00e8 stata sperimentata anche in film di Bollywood, Bhangra, e il nuovo pop Punjabi.\nStrumentazione.\nLa musica soca \u00e8 basata su una solida sezione ritmica fatta con le percussioni, in special modo con la batteria. Il tamburo e le percussioni sono spesso forti in questo genere di musica e sono talvolta l'unico strumento ad accompagnare la voce. Il ritmo della Soca \u00e8 infatti definito dai veloci battiti delle percussioni. Spesso nella soca moderna \u00e8 molto frequente l'uso del sintetizzatore poich\u00e9 molte canzoni comportano una variet\u00e0 di strumenti non usata spesso nei Caraibi. Si trovano spesso chitarre elettriche e bassi nella soca e sempre nei gruppi soca che suonano dal vivo. Alcune volte i gruppi live usano strumenti di ottone per lo pi\u00f9 nelle grandi feste. La tromba \u00e8 utilizzato come strumento principale nella linea di ottone (la maggior parte delle sezioni soca di ottone contengono almeno 2 trombe). Anche il trombone pu\u00f2 essere trovato in una sezione di ottone e spesso agisce come contropartita della tromba che ha lo scopo di aggiungere carattere alla linea di ottone. Occasionalmente ci possono essere sassofoni in una sezione di fiati e suona anche la linea di ottone."}
{"id": "1335095", "revid": "1315817", "url": "https://it.wikipedia.org/wiki?curid=1335095", "title": "Marco Valerio Probo", "text": "Biografia.\nScrive Svetonio che Probo, nato a Berito, dopo aver a lungo aspirato al grado di centurione, si dedic\u00f2 agli studi e da un maestro del luogo lesse opere di scrittori cos\u00ec antichi da essere stati ormai dimenticati a Roma, traendo da loro \u00abun ostinato amore per la letteratura arcaica\u00bb.\nSi occup\u00f2, allora, di \u00abemendare, distinguere e annotare\u00bb, cio\u00e8 correggere, interpungere e chiosare quegli scritti, senza creare una vera scuola di grammatica, ma passando il pomeriggio con poche persone \u00abtra molte chiacchiere e rare letture\u00bb. Per questo motivo fece poche e brevi pubblicazioni su alcune \u00abminute questioncelle\u00bb (probabilmente le \"Commentationes\"), ma lasci\u00f2 molte osservazioni sull'antico latino.\nOpere.\nCur\u00f2 edizioni critiche di Lucrezio, Virgilio, Orazio, Terenzio e Persio e, in genere, fu attento soprattutto allo studio della letteratura latina arcaica, che riport\u00f2 in auge contro le tendenze moderniste di Remmio Palemone.\nLa sua autorit\u00e0 fu tenuta in gran conto e per questo gli furono attribuite numerose opere, quali le \"Notae iuris\" e una biografia di Virgilio. Presentano interpolazioni e aggiunte i suoi commenti alle \"Bucoliche\" e alle \"Georgiche\" di Virgilio, mentre sicuramente apocrifi sono i \"Catholica\" e l'\"Appendix Probi\".\nTra le opere perdute, una \"Epistula ad Marcellum\", il \"Commentarius de occulta litterarum significatione in epistularum C. Caesaris scriptura\" e, in ambito pi\u00f9 propriamente grammaticale, \"De inaequalitate consuetudinis\", \"De temporum conexione\", \"De genetivo graeco\", \"De litteris singularibus\"."}
{"id": "1335097", "revid": "13804", "url": "https://it.wikipedia.org/wiki?curid=1335097", "title": "Colonna di Ashoka", "text": ""}
{"id": "1335099", "revid": "1318658", "url": "https://it.wikipedia.org/wiki?curid=1335099", "title": "Frevo", "text": "Il frevo \u00e8 un genere musicale di danza originario dello Stato del Pernambuco (nel nordest del Brasile), derivato dalla marcia e dal \"maxixe\". Nato nella citt\u00e0 di Recife alla fine del XIX secolo, \u00e8 caratterizzato da un ritmo accelerato e si esegue soprattutto durante il carnevale pernambucano.\nLe sue origini sono dovute alle risse ed ai tafferugli che avvenivano durante le parate del carnevale. Per garantire il passaggio ai carri venivano assoldati gruppi di capoeristi che si disponevano in testa alla sfilata aprendo cos\u00ec la strada con calci a ritmo di musica.\nNel 2012, il frevo \u00e8 stato inscritto sulla lista del Patrimoni orali e immateriali dell'umanit\u00e0 dell'UNESCO.\nOrigine della parola.\nFrevo viene dal portoghese \"ferver\" (bollire). Indica l'agitazione, l'effervescenza e l'euforia associata tanto alla pratica del ballo come al carnevale (secondo il vocabolario portoghese di Pereira Da Costa).\nIl 12 febbraio del 1907, il piccolo giornale di Recife Jornal Pequeno, che dedicava pagine al carnevale locale, fece la prima allusione scritta conosciuta al Frevo, cos\u00ec che si assume questa data come giorno della sua nascita ufficiale. (Secondo l'\"Almanaque de Cultura Popular de Brasil\" del febbraio 2007, che dedica le sue pagine centrali al Frevo, questo accadde il 9 febbraio 1907, affermazione che sembra corroborata dal fatto che le autorit\u00e0 pernambucane abbiano celebrato il centenario del Frevo il 9 febbraio 2007.\nFrevo nel Carnevale.\nFin dagli inizi il frevo \u00e8 parte importante del Carnevale Pernambucano. Tuttavia, lungi dal convertirsi in un ritmo popolare include testi oltre che orchestre, \u00e8 passato a formar parte del repertorio di ritmi caratteristici di tutto il Brasile.\nNel 1957, il frevo invade il carnevale carioca per mano del blocco \"Batutas de S\u00e3o Jos\u00e9\", prendendo con prepotenza il posto delle marchinhas e sambas tradizionali. Da allora si \u00e8 consolidato come ritmo tradizionale del Brasile. Da questo momento in poi, il Frevo \u00e8 stato riconosciuto ed adottato da molti musici e cantati popolari che lo hanno aggiunto al loro repertorio. Tra di loro gli illustri Gilberto Gil e Chico Buarque.\nIl Frevo Vassourinhas ha un impatto speciale sulla massa. Quando suonano le prime note di questo famoso brano di Matias da Rocha e Joana Batista Ramos la folla si esalta e comincia a ballare in maniera frenetica.\n\"La sua coreografia sembrava avesse il nome generico di passo, ma in essa i ballerini stupivano per lo slancio e l\u2019elasticit\u00e0 dei movimenti. Nonostante avesse una cadenza ben definita e classificata da una terminologia pittoresca che indicava le figure fondamentali (vite, forbice, cerniera, cavatappi, pancetta piatta), la coreografia frenetica e per niente sensuale \u2013 come ebbe occasione di notare il poeta Manuel Bandeira \u2013 dipendeva essenzialmente dall\u2019improvvisazione.\"\n\"La gente lasciava libero sfogo alle proprie attitudini coreografiche a seconda di quello che ispirava il furore del movimento indemoniato\"\nTipi di Frevo.\nFin dagli anni '30 si accetta una divisione che comprende tre tipi di frevo:\nRecentemente \u00e8 stato possibile riscontrare altri tipi di frevo, como il \"frevo fusi\u00f3n\", che mescola il frevo con il jazz contemporaneo, con la musica dotta contemporanea o con altre forme di musica latinoamericana come la andina, la centroamericana e la rioplatense. Dall'altra parte si \u00e8 arrivati a mescolare il frevo con il rock o con hip hop. Alla fine, esiste una nuova tendenza chiamata frevo Opus Dei, caratterizzata da un maggior conservatorismo nelle parole, nell'intonazione e nella melodia, tutto caratterizzato da un linguaggio neo cattolico."}
{"id": "1335102", "revid": "363629", "url": "https://it.wikipedia.org/wiki?curid=1335102", "title": "Espianto d'organo", "text": ""}
{"id": "1335103", "revid": "1543377", "url": "https://it.wikipedia.org/wiki?curid=1335103", "title": "Palazzo della Pace", "text": "Il palazzo della Pace (in olandese \"Vredespaleis\" [\u02c8vre\u02d0d\u0259spa\u02ccl\u025bis]) \u00e8 un edificio completato nel 1913 in stile neorinascimentale, sulla \"Carnegieplein\" in un parco a nord de l'Aia, nei Paesi Bassi. Ospita la Corte internazionale di giustizia, la Corte permanente di arbitrato, l'Accademia del diritto internazionale e la biblioteca del Palazzo della Pace; inoltre nel centro visitatori, aggiunto nel 2012 e progettato da Michael Wilford, \u00e8 presente una mostra permanente sulla storia del movimento pacifista.\nCostruito in granito, arenaria e laterizi, con un tetto spiovente di piastrelle grigie, combina gli stili romanico, gotico e bizantino.\nOspita anche regolarmente diversi eventi nel campo del diritto internazionale e della politica, con lo scopo di supportare il reperimento di soluzione pacifica ai conflitti tra i paesi.\nL'8 aprile 2014 con decisione della Commissione europea il Palazzo della Pace \u00e8 stato insignito del Marchio del patrimonio europeo per il suo impegno nella realizzazione degli ideali di pace.\nStoria.\nLa proposta dello Zar.\n Lo zar Nicola II di Russia Romanov sostenne in un suo rescritto del 24 agosto 1898 che era auspicabile ridurre o fermare l'allarmante e crescente processo di armamento. Propose pertanto che alcuni rappresentanti delle nazioni si riunissero in una conferenza internazionale destinata ad occuparsi esclusivamente dei problemi legati alla pace mondiale e al disarmo.\nIl messaggio venne inviato a Berlino, Parigi, Londra e Washington e seguirono alcune reazioni di gioia, ma prevalentemente di scetticismo, giustificato dal fatto che non si era certi delle motivazioni che avessero indotto lo zar ad impegnarsi per la pace. I motivi alla base della scelta dello zar Nicola vanno ricercati nelle difficolt\u00e0 economiche della Russia causate dalla corsa agli armamenti, ma probabilmente ebbero un certo peso anche le riflessioni etiche, comuni nella famiglia Romanov. Gi\u00e0 nel 1804 infatti lo zar Alessandro I di Russia propose, in un memorandum, che le nazioni europee stipulassero un patto che impegnasse gli stati a non iniziare una guerra senza aver prima tentato in ogni modo di trovare una forma di mediazione. Inoltre lo zar fu molto influenzato dall'opera di Jan Gotlib Bloch, un banchiere pacifista polacco che nel 1892 pubblic\u00f2 i sei volumi che compongono \"La Guerre Future\", riguardanti le barbarie delle guerre attuali e il fatto che l'umanit\u00e0 si stesse avviando in un processo di autodistruzione.\nTuttavia lo scritto dello zar lasciava ampio spazio a interpretazioni inesatte.\nLa prima risposta, giunta da Berlino, sottoline\u00f2 come nessun armamento che garantisse la pace fosse eccessivo e come nessun tedesco ne sentisse il peso. Le democrazie occidentali mostrarono pi\u00f9 cortesia; per esempio il primo ministro inglese Lord Salisbury promise la piena collaborazione della Gran Bretagna nell'organizzare una conferenza, il cui scopo fosse di discutere i metodi pi\u00f9 efficaci per assicurare il proseguimento della pace mondiale e per imporre qualche limite alla costante crescita degli armamenti.\nAvendo ricevuto risposte positive da quasi tutte le nazioni a cui era stato mandato lo scritto, venne inviata una seconda lettera l'11 gennaio 1899, in cui venne sottolineata l'importanza di agire subito e vennero ribaditi gli obiettivi: porre un limite al costante aumento degli armamenti e prevenire conflitti armati con mezzi pacifici, come la mediazione e l'arbitrato. Venne anche avanzata un'ipotesi sul luogo in cui si sarebbe potuta tenere una conferenza, che chiaramente non poteva essere n\u00e9 San Pietroburgo n\u00e9 la capitale di qualsiasi altra potenza. La giovane regina olandese Guglielmina dei Paesi Bassi propose l'Aia come sede. La citt\u00e0 venne scelta probabilmente perch\u00e9, essendo situata sul mare, era facilmente raggiungibile da ogni parte del mondo, ed inoltre perch\u00e9 i Paesi Bassi, oltre ad essere neutrali all'epoca, erano la terra natia di Ugo Grozio e di Cornelis van Bynkershoek.\nLa regina mise a disposizione della conferenza la residenza estiva della famiglia reale, Huis ten Bosch.\nL'idea del Palazzo della Pace.\nII magnate e filantropo Andrew Carnegie, affascinato dall'ideale della pace universale, consider\u00f2 interessante l'idea del Segretario Generale della Corte Permanente di Arbitrato Robert Melvil van Lynden di costruire una biblioteca di diritto internazionale per un costo di dollari: per il terreno e l'edificio, per dotarla dei migliori testi di diritto internazionale e diplomazia. L'edificio, nelle sue intenzioni, avrebbe dovuto essere elegante, confortevole e solenne, non troppo elaborato e appariscente.\nSuccessivamente Carnegie svilupp\u00f2 quest'idea che divent\u00f2 qualcosa di pi\u00f9 grande: la creazione di un simbolo di un desiderio mondiale di pace e delle buone intenzioni degli uomini. \nNell'estate 1902 si apr\u00ec il primo caso di arbitrato all'Aia (Messico contro USA per la California), ma la Corte permanente di Arbitrato lo dovette discutere in una sede ritenuta umile rispetto ai suoi nobili obiettivi. Inoltre si valut\u00f2 che essa non sarebbe stata sufficientemente grande se vi fossero stati due casi di arbitrato contemporaneamente. Anche il primo ministro olandese Kuyper afferm\u00f2 che, una volta che la corte fosse entrata in funzione a pieno regime, si sarebbe reso necessario un edificio pi\u00f9 grande.\nIl governo dei Paesi Bassi fu in principio piuttosto cauto riguardo a questa idea, ma il 20 novembre 1902 espresse la sua disponibilit\u00e0 ad intervenire. Tuttavia si vociferava che l'offerta di Carnegie fosse stata rifiutata. Il 28 gennaio 1903 Robert Melvil van Lynden, ora ministro degli affari esteri, interrogato in materia, dichiar\u00f2 persino di voler declinare l'offerta di Carnegie.\nNel frattempo, il 5 agosto 1902 Andrew Dickson White (primo delegato americano alla conferenza dell'Aia del 1899), in una sua lettera a Carnegie, chiese al magnate di considerare l'idea di Frederic de Martens (professore di Diritto Internazionale e Arbitrato) di creare un tempio della pace, le cui porte, al contrario del mitologico tempio di Giano, fossero aperte in tempo di pace e chiuse in tempo di guerra, come promemoria solenne e silenzioso per le nazioni del fatto che vi fosse una corte per la risoluzione pacifica delle questioni internazionali aperta a tutti. Questo palazzo sarebbe stato la conseguenza tangibile della conferenza tenutasi nel 1899.\nCarnegie fu affascinato da questa idea. Il 19 gennaio 1903 White insistette con Carnegie su tale proposta e gli chiese un milione di dollari per lanciare questo progetto. Carnegie si dichiar\u00f2 disposto a considerare l'idea e il 5 marzo 1903 il governo dei Paesi Bassi dichiar\u00f2 che, se le condizioni legali fossero state rispettate (ossia la creazione di una fondazione per la costruzione del palazzo), nulla avrebbe ostacolato la donazione e l'inizio dei lavori, cos\u00ec assicur\u00f2 la propria collaborazione nell'acquisto del terreno e nella preparazione dei progetti per il palazzo.\nCarnegie desiderava una competizione internazionale per il progetto del palazzo, che preferibilmente avrebbe dovuto essere circondato da un parco, avere locali sufficientemente ampi da ospitare grandi riunioni e una grande biblioteca.\nIl 22 aprile 1903 Carnegie ordin\u00f2 al suo tesoriere di inviare un assegno da 1,5 milioni di dollari al governo dei Paesi Bassi per il palazzo.\nPrima di poter iniziare il progetto era necessario creare una fondazione con un consiglio di amministratori. In seguito a un decreto reale del 30 maggio, in un atto notarile del 6 giugno 1904 vennero fissate le regole della Carnegie Foundation for the Advancement of Teaching, il cui scopo era la costruzione e il mantenimento di un edificio e di una biblioteca a disposizione della Corte Permanente di Arbitrato. \nLa scelta del sito.\nFu Carnegie stesso a esprimere il desiderio che il governo dei Paesi Bassi scegliesse il sito su cui costruire il palazzo. L'inizio dei lavori fu ritardato dal fatto che lo stato non possedesse territori adatti; furono quindi ponderate numerose opzioni:\nDopo lunghe discussioni, il 18 agosto 1905 la Fondazione Carnegie acquist\u00f2 i 5 ettari dell'area Zorgvliet al prezzo di 700\u00a0000 fiorini olandesi.\nQuesta scelta non fu ben accetta dalla popolazione e da diverse figure di rilievo nel campo architettonico, ma nessuna delle opzioni era stata in grado di soddisfare tutte le parti.\nIl 3 gennaio 1908 la fondazione acquist\u00f2 un altro ettaro di terreno adiacente, lungo lo Scheveningseweg per 100\u00a0000 fiorini olandesi.\nL'appalto.\nIl bando internazionale e il progetto originale.\nFu indetto un bando internazionale che poneva le seguenti condizioni:\nQuesto perch\u00e9 nel caso il progetto vincitore risultasse in un secondo momento non adatto, la fondazione si riservava la possibilit\u00e0 di sceglierne un altro.\nDopo la dichiarazione del vincitore ci furono molti ricorsi legali, che si trascinarono per 7 anni, dai quali la Fondazione Carnegie usc\u00ec sempre vittoriosa.\nTra i 216 partecipanti, i vincitori furono:\nTutti i progetti inviati possono essere raggruppati in tre categorie principali:\nAlla fine fu scelto il progetto di Cordonnier; in seguito a pressioni esterne sulla giuria, quest'ultima costrinse Louis Marie Cordonnier ad accettare l'architetto van der Steur come suo collega nella realizzazione del progetto.\nLe modifiche al progetto.\nDall'aprile 1907 in poi la direzione dei lavori fu assunta da van der Steur, elogiato nei documenti della Fondazione Carnegie per il suo talento e la sua sensibilit\u00e0. \nIl suo lavoro si focalizz\u00f2 subito nel soddisfare le richieste della fondazione. Dopo aver compiuto l'opera, van der Steur ottenne stima all'Aia e lavor\u00f2 per la Fondazione Carnegie per molti decenni a venire.\nL'aggiustamento del disegno iniziale di Cordonnier non fu cosa affatto facile e dur\u00f2 tre mesi. Vennero presentati al Consiglio della Fondazione i bozzetti corretti in luglio e in seguito furono aggiustati in minima parte. Nel complesso le modifiche al modello base e alla facciata furono tali da creare un nuovo edificio.\nAnche la questione delle spese era delicata: era necessario non superare la cifra della donazione; per questo motivo van der Steur tenne minuziosamente conto delle spese effettuate e di quelle previste.\nI colleghi di van der Steur (progettisti, disegnatori e ingegneri) erano Bremer, Slothouwer, Oger e Wijdeveld e aiutarono l'architetto a interpretare le modifiche volute dalla Fondazione Carnegie.\nLe modifiche erano state spinte da motivi di natura stilistica o economica e le principali furono: \nSi decise verso la fine di maggio 1907 di annunciare alla Conferenza internazionale e alla stampa la progettazione del nuovo edificio.\nLa costruzione.\nLa cerimonia di posa della prima pietra.\nLa cerimonia di posa della prima pietra si tenne il 30 luglio e non vi parteciparono n\u00e9 Carnegie, n\u00e9 la regina Guglielmina. Non si bad\u00f2 a spese per impressionare gli ospiti: secondo gli archivi della Fondazione, vennero spesi per questo evento fiorini olandesi. Viotta, il direttore del \"Koninklijk Conservatorium\", fu chiamato a dirigere la \"Kurhaus Philharmonic Orchestra\" e Witek, un conosciuto violinista, fu invitato insieme a una selezione di cantanti dai cori dell'Aia.\nIl podio dell'oratore e il tendone coperto erano fronteggiati da un grande semicerchio di balconate. Gli ospiti furono circa 1100. L'attenzione era attirata dal treppiede posto in mezzo a tutto da cui pendeva una grande pietra con il seguente testo latino:\nAl tempo, non essendo ancora iniziati i lavori, la posizione della prima pietra non era certa. Si pensa che attualmente sia nell'angolo esterno della grande sala della corte.\nVan Karnebeek, il presidente della fondazione, parl\u00f2 della nascita dell'idea di arbitrato, divag\u00f2 sulla generosit\u00e0 di Carnegie e, spesso interrotto da applausi, parl\u00f2 dei valori morali presenti nella Corte Permanente di Arbitrato. Inoltre sottoline\u00f2 l'esigenza del mondo di superare il diritto tra i popoli (\"jus inter gentes\") con un'autorit\u00e0 capace di giudicare (\"jurisdictio inter gentes\").\nIl conte de Nelidow, presidente della Conferenza inviato dalla regina Guglielmina, si fece avanti e con un martello d'argento picchiett\u00f2 la pietra fondante tre volte, nel nome di Nicola, di Guglielmina e della Conferenza. Ringrazi\u00f2 tutte le persone coinvolte e si rifer\u00ec al Palazzo della Pace come l'esatto opposto del tempio di Giano nell'antica Roma e alla sua torre campanaria come un faro a guida delle nazioni verso la pace.\nPoi Mrs. Albert di Paris, vestita nel colori bianco e blu della pace, a nome di cinque milioni di donne organizzate nella decennale \"Alliance Universelle des Femmes pour la Paix per l'Education\", diede a van Karnebeek la medaglia commemorativa forgiata per l'occasione in onore di Carnegie. Essa raffigura una donna mentre legge la parola \"pace\" da un libro a un bambino sulla sua coscia.\nI lavori.\nPer l'inizio della costruzione si dovettero aspettare altri cinque mesi, in cui vennero fatti i preparativi. Il 14 dicembre 1907 il bando per gli scavi e la recinzione fu assegnato all'impresario J. Knijnenburg di Scheveningen. Il 18 aprile 1908 la costruzione delle fondamenta e dell'interrato fu assegnato all'impresa Nollen &amp; Heymerink dell'Aia. Qualche mese dopo la posa del cemento armato fu affidata a N.V. Betonmaatschappij e il lavoro del riscaldamento a Braat di Delft. Braat, van der Steur e Knuttel andarono a visitare Colonia, Berlino, Copenaghen e Amburgo, dove ispezionarono l'impianto di riscaldamento di alcuni grandi edifici. Le grandi finestre, infatti, costituivano un problema per l'impianto di riscaldamento. Il 2 gennaio 1911 l'impianto venne testato con successo. Il 22 febbraio 1909 l'ordine per la fornitura di pietra arenaria fu affidato a Rotterdamsche Steenhouweij. La pietra venne poi trasportata direttamente sul sito con la ferrovia dalla cava. Infatti era stato costruito un binario secondario che partiva dalla stazione dell'Aia e giungeva fino al luogo della costruzione.\nFurono impiegati 1900 metri cubi di arenaria, tagliati in loco e posizionati usando una gru. Il 24 maggio all'impresario Boersma, dell'Aia, fu affidata la costruzione dell'edificio principale. Seguirono molte discussioni e denunce da parte delle altre imprese a cui non era stato assegnato il lavoro. Boersma inizi\u00f2 a costruire capanni e banchetti per il caff\u00e8 per gli operai, officine e impalcature per i falegnami, una piattaforma di sedici metri tutto intorno allo scavo, sulla quale vennero poi installate gru in modo tale da poter lavorare in ogni direzione. L'azienda install\u00f2 anche due montacarichi elettrici montati al centro della facciata anteriore e posteriore. Sulla sommit\u00e0 del primo fu posizionata una cisterna d'acqua a un'altezza di 20 metri. Con l'ausilio di una pompa elettrica che pescava acqua da un pozzo sottostante, l'acqua veniva messa a disposizione degli operai per mezzo di rubinetti.\nLe decorazioni artigianali.\nLa costruzione del Palazzo della Pace testava in molti modi le abilit\u00e0 dei lavoratori e degli artigiani coinvolti. I lavori che pi\u00f9 mostrano l'impegno profuso per la realizzazione delle opere del palazzo sono:\nA partire dal 1911 Herman A. Rosse, uno dei pi\u00f9 giovani artigiani che abbiano partecipato alla realizzazione del palazzo, divenne capo della sovrintendenza e dell'esecuzione delle decorazioni dei soffitti e delle volute. Fu grazie al suo operato che il palazzo divenne famoso per l'eleganza delle decorazioni.\nIl progetto dei giardini.\nNel febbraio del 1908 il comitato decise di cominciare a progettare i giardini del palazzo. Si decise dunque di aprire un concorso a cui parteciparono i tre maggiori architetti del tempo: L. Springer di Harlem, H. de Wilde di Gand e T. H. Mawson di Londra. Bench\u00e9 nei registri della fondazione Carnegie non vengano riportati i risultati finali del concorso, attraverso una lettera scritta da De Wilde a Mawson, scritta per congratularsi dell'operato del londinese, possiamo desumere che fu proprio Mawson ad aggiudicarsi il lavoro. Secondo la commissione, Mawson si aggiudic\u00f2 il lavoro perch\u00e9, in confronto ai suoi sfidanti, seppe gestire al meglio le difficolt\u00e0 legate alla disposizione del terreno.\nI lavori iniziarono solo nel 1911 a causa dei molti mesi necessari al riassestamento del terreno. I giardini furono inizialmente curati dal figlio di Mawson, che tuttavia fu sostituito nei mesi successivi dall'apprendista di Mawson, Howard Grubb. Lo stesso Grubb fu successivamente sostituito da Norman Dixon. Sophia Helena Luyt, moglie di Herman A. Rosse, supervision\u00f2 il piantamento degli alberi, dei cespugli e dei bulbi.\nGli incidenti durante la costruzione.\nGrazie alle memorie di Sophia Luyt siamo anche a conoscenza di alcuni incidenti avvenuti duranti i lavori al parco. Tra i primi incidenti Sophia ricorda che durante la rimozione di un albero di pioppo vicino all\u2019edificio, pi\u00f9 precisamente davanti alla colorata ed elaborata finestra della Stanza della Giustizia che veniva oscurata dall\u2019albero, un filo d\u2019acciaio al quale l'uomo era aggrappato venne mosso da una raffica di vento improvvisa, facendo cadere l\u2019uomo da una notevole altezza; nonostante ci\u00f2 l'uomo non accus\u00f2 danni. Il filo serviva a impedire che l\u2019albero cadesse verso l\u2019edificio, ma il vento mosse cos\u00ec tanto l\u2019albero che i presenti, circa venti persone, si misero a sostenerlo per evitare che colpisse l\u2019edificio. Nell\u2019intento tutti caddero a terra, ma l\u2019albero non colp\u00ec il palazzo. Altri incidenti furono causati dalle forti tempeste e dai fulmini che colpirono le impalcature allestite per erigere il campanile e il secondo piano dell\u2019edificio. La caduta di queste provoc\u00f2 alcuni danni ai materiali di costruzione e un rallentamento dei lavori. Tali incidenti non ebbero particolari conseguenze, ma ve ne furono altri molto pi\u00f9 gravi:\nLa cerimonia di inaugurazione.\nIl 12 settembre 1911 la bandiera nazionale fu innalzata ad indicare che la sommit\u00e0 dell'edificio era stata costruita, mentre i lavori interni furono completati successivamente. Il 28 agosto 1913 il Palazzo venne inaugurato in una cerimonia alla presenza della regina Guglielmina e di Andrew Carnegie; la chiave per il cancello, regalo dalla Germania, fu solennemente consegnata alla Corte Permanente di Arbitrato.\nI regali delle nazioni.\n I paesi di tutto il mondo hanno contribuito alla costruzione del Palazzo con la donazione di materiale da costruzione (come marmo e granito), cos\u00ec come di opere d'arte.\nLe opere contenute.\nll Palazzo ospita numerose opere di interesse storico-artistico\nI vasi.\nPer l\u2019inaugurazione della Prima Conferenza della Pace del 1899, l'artigiano reale della ceramica Rozenburg mise a disposizione una collezione di cinque vasi della pace, abbelliti da ricche decorazioni di Art Nouveau, fiori e foglie. Questi erano stati creati per l\u2019esposizione universale di Parigi del 1900. Fino a met\u00e0 del secolo scorso furono custoditi ad Amsterdam, per poi esser collocati nel Palazzo della Pace.\nTutti i vasi sono fatti a mano e tre dei cinque presentano un coperchio a forma di cupola e una descrizione dei paesi pi\u00f9 importanti dove sono state tenute delle conferenze sulla pace.\nGli altri due vasi hanno una forma pi\u00f9 allungata e slanciata e presentano le iniziali W (in onore della regina Guglielmina) e N II (in onore dello zar Nicola II).\nIl vaso dello zar.\nLo zar Nicola II don\u00f2 un vaso fatto di diaspro verde abbellito con teste di leone d\u2019oro e un\u2019aquila a due teste, lo stemma della famiglia Romanov.\nRealizzato dalla fabbrica reale, la \"Manufacture Imperiale de Kolywan\", il vaso fu commissionato dall'architetto russo Louis Benois e progettato da Nicholas Lanceray.\nLe statue.\nVan der Steur commission\u00f2 la realizzazione di diciassette statue decorative a undici artisti. A scultori come Toon Dupuis, Fr\u00e9 Jeltsema, Louis Vreugde, Arend Od\u00e9, Pier Pander e Wim Retera fu richiesto di realizzare prima un modello in gesso. Una volta approvato il bozzetto, gli artisti ricevettero 1500 fiorini e un grosso pezzo di arenaria Oberkirchner.\nLe statue, di carattere allegorico, rappresentano la sapienza, l\u2019eloquenza, il coraggio, la giustizia, il commercio e l\u2019agricoltura.\nA Wim Retera (1858-1930) fu affidata la statua pi\u00f9 importante, collocata all\u2019ingresso principale del palazzo. Essa rappresenta una donna incoronata con una spada nel fodero (simbolo della pace) ed \u00e8 realizzata con gres, un materiale ceramico prodotto dalla fabbrica \u201c\"The Porceleyne Fles\"\u201d.\nLa \"Bolroom\".\nNel 1657 Jacoba Lampsins, la moglie di un ricco mercante, chiese al pittore olandese Ferdinand Bol, seguace di Rembrandt, di dipingere cinque grandi quadri per la sua residenza a Utrecht. I soggetti dei dipinti rientravano nella tradizione della ricca famiglia Lampsins, ma comprendevano anche le aspirazioni pi\u00f9 alte della signora.\nOltre duecento anni dopo, i quadri furono donati al Rijksmuseum, il quale ne concesse quattro in prestito perpetuo al Palazzo della Pace. Tre furono posizionati sulle pareti di quella che verr\u00e0 chiamata la Bolroom, il quarto in un ufficio al piano terra.\nVi \u00e8 anche un trittico del famoso pittore G\u00e9rard de Lairesse, dipinto per una stanza della magione di Herengracht ad Amsterdam. Nel 1903 la fondazione Carnegie lo compr\u00f2, riconducendone il significato al trionfo della pace successivo al trattato di M\u00fcnster.\n\"Van Karnebeekbron\".\nIl \"Van Karnebeekbron\" \u00e8 un monumento situato all\u2019angolo tra Carnegieplein e Scheveningseweg, ad alcuni metri di distanza dal Palazzo. La fontana fu eretta nel 1915 in memoria dell\u2019apertura del Palazzo avvenuta nel 1913 ed ha preso il nome dal primo presidente della Fondazione Carnegie, A. P. C. van Karnebeek. La fontana \u00e8 adornata con piastrelle in ceramica riportanti i nomi dei membri del primo Consiglio della Fondazione Carnegie, della commissione per l\u2019edificazione del palazzo e degli architetti (Cordonnier e Van der Steur).\nLa fontana, costruita in mattoni, terracotta e piastrelle smaltate, \u00e8 stata progettata e prodotta dallo scultore olandese Willem Coenraad Brouwer (1887-1933), direttore dell\u2019azienda Brouwers Aardewerk a Leiderdorp, a cui era stato anche assegnato il progetto degli ornamenti del cortile del Palazzo, decorato con piastrelle in terracotta, e decorazioni raffiguranti animali, simboli della pace e della legge. Brouwers Aardewerk ha anche prodotto le effigi raffiguranti simboli del diritto sui cancelli del Palazzo.\nLa \"fontana degli orsi polari\".\nIl 28 settembre 1909 Arnold Krog, direttore artistico della Royal Danish Porcelain Factory, port\u00f2 a Van der Steur e alla Fondazione Carnegie i disegni del regalo da parte della Danimarca. Il progetto includeva statue in porcellana di orsi polari e di leoni marini, create da C. A. Ronessen, e un bordo in granito rosso. Nel 1914 la fontana venne completata nello stabilimento di Copenaghen ed esposta all\u2019Esposizione Baltica di Malm\u00f6, ma, a causa dello scoppio della Prima Guerra Mondiale, non pot\u00e9 essere trasportata fino al 1920 al Palazzo, dove venne montata nel 1923. Il 28 ottobre il delegato olandese A. N\u00f6rgaard accese ufficialmente la fontana.\nI Danesi si preoccuparono dell\u2019imminente inverno: se le temperature fossero andate sotto 0 gradi centigradi, i tubi si sarebbero potuti congelare con un conseguente danno per la fontana. Questo timore si rivel\u00f2 essere fondato: infatti in un paio d\u2019anni le strutture in porcellana presentavano molte crepe. La fontana venne danneggiata anche nella Seconda Guerra Mondiale durante un attacco degli Alleati e poi si deterior\u00f2 nel corso degli anni.\nNel 2004 venne intrapreso un progetto di restauro, durato 2 anni e mezzo, che ha riportato allo stato originale l\u2019opera, che per\u00f2 deve essere coperta durante l\u2019inverno.\nIl carillon.\nIl Palazzo della Pace ha due torri, la pi\u00f9 alta delle quali \u00e8 ornata da un orologio donato dalla Svizzera. Molte persone, individualmente o tramite organizzazioni, lottarono e fecero il possibile per posizionare un carillon con 47 campane nella torre. L\u2019ultima campana fu donata nel 2013 durante la celebrazione del centenario del palazzo. La Fondazione Carnegie \u00e8 proprietaria dell\u2019opera, mentre \u00e8 la Hague Carillon Foundation, rinomata per le esibizioni settimanali di importanti carillon, ad organizzarne i concerti.\nI giardini.\nAndrew Carnegie aveva espresso il desiderio che il Palazzo della Pace fosse in un qualche modo distaccato dall\u2019ambiente circostante e che fosse circondato da un giardino. Questo \u00e8 stato uno dei motivi per cui \u00e8 stata scelta la zona Zorgvliet come sito per la costruzione del palazzo.\nSi \u00e8 tenuto un concorso per la progettazione del giardino, vinto dall'architetto britannico Thomas Mawson, famoso per i suoi progetti nei quali gli edifici si amalgamano perfettamente con i giardini. Per il Palazzo della Pace ha creato una transizione graduale tra il palazzo e i giardini con la costruzione di ampie terrazze, costruite utilizzando lo stesso materiale usato per il palazzo. Mawson ha espresso il pensiero di pace attraverso la scelta di elementi botanici: sono state evitate spine affilate e sono stati selezionati solo alberi e arbusti con foglie piccole, al fine di consentire il passaggio di pi\u00f9 luce possibile nel giardino. Per il grande stagno \u00e8 stato deviato un corso d'acqua naturale. L\u2019acqua, proprio come la pace, \u00e8 una delle prime priorit\u00e0 per la vita. Le rose nel roseto simboleggiano l'amore.\nGrazie gli antichi alberi di Zorgvliet che fanno da scudo dal caos cittadino, il giardino \u00e8 considerato un'oasi di pace e tranquillit\u00e0.\nIstituzioni ospitate.\nA partire dal 1913 il palazzo ospita numerose istituzioni:\nAltre corti vicine al Palazzo:\nIl premio per la pace Wateler.\nIl 16 novembre 1916, il banchiere Johan Gerard Daniel Wateler decise di devolvere il suo patrimonio per la pace e, nel testamento, dichiar\u00f2 di voler istituire un premio a questo scopo. Dopo la morte nel 1927, il patrimonio fu donato alla Fondazione Carnegie, che ogni anno, dal 1931, assegna il \"Carnegie Wateler Peace Prize,\" presentato nel Palazzo della Pace.\nVincitori di spicco del premio per la pace sono Sir Eric Drummond (1931), primo segretario della Societ\u00e0 delle Nazioni, Sir Baden-Powell (1934), fondatore dello scautismo, Jean Monnet (1953), uno dei padri della UE, Coretta Scott King (1969), attivista per la pace e vedova di Martin Luther King Jr., e War Child (2012), un'organizzazione per la protezione dei bambini in zone di guerra."}
{"id": "1335104", "revid": "767487", "url": "https://it.wikipedia.org/wiki?curid=1335104", "title": "Kevin Lyttle", "text": "Ha avuto un successo mondiale con la hit soca, \"Turn Me On\" che fu incisa da Lyttle e dall'artista dancehall Spragga Benz. La canzone fu prima registrata da Kevin e Maddzart, una star soca di Saint Vincent e prodotta da Adrian Bailey.\nCarriera.\nLyttle incise \"Turn Me On\" in Saint Vincent e Grenadine nel 2001. Le sue forti performance live di soca influenzato da dancehall e R&amp;B fece della canzone una hit anche fuori delle Antille.\nLa canzone inizi\u00f2 a trovare la sua via nei club nel Regno Unito. Essa fu ufficialmente incisa come un singolo nel Regno Unito nel tardo 2003 e raggiunse #2 nella sua prima settimana, trascorrendo sette settimane nella Top Ten del Regno Unito. Dopo divenne una hit anche in altri 12 Paesi.\nKevin Lyttle firm\u00f2 con la Atlantic Records nel 2003. L'omonimo album fu pubblicato il 27 luglio 2004 negli USA. Il secondo singolo \"Last Drop\" \u00e8 stato realizzato nei mercati esterni agli Stati Uniti, e ha raggiunto la top ten in Finlandia, top 20 in Svizzera e top 40 nei Paesi Bassi, Svezia e Australia.\nCon Byron Lee e Arrow, ha partecipato al Cricket World Cup 2007 aprendo la cerimonia nel Greenfield Stadium, in Giamaica.\nL'ultimo album di Lyttle, \"Fyah\", \u00e8 stato pubblicato da Universal Records in Giappone a fine estate 2008. \u00c8 caratterizzato dai contributi degli artisti, Problem Child, Lexxus e Skinny Fabulous, il duetto di \"Turn Me On\" con Alison Hinds, e Something About You prodotto da Kevin Rudolf, scritto da Rudolf, Lyttle e Larry Nacht.\nVita personale.\nLyttle vive a Miami, Florida ed \u00e8 sposato con Dr. Jacqueline James."}
{"id": "1335105", "revid": "76963", "url": "https://it.wikipedia.org/wiki?curid=1335105", "title": "Zachery Ty Bryan", "text": "\u00c8 conosciuto principalmente per il suo ruolo come Bradley Michael Taylor, o semplicemente Brad, nella sitcom \"Quell'uragano di pap\u00e0\".\nBryan \u00e8 nato in Aurora in Colorado, da Jenny e Dwight Bryan. Ha una sorella pi\u00f9 giovane chiamata Ciri. Uno dei suoi hobby \u00e8 il calcio.\nHa cominciato la sua carriera a Denver con pubblicit\u00e0 su stampa e televisive. Il suo interesse per la recitazione lo ha portato presto in California, dove ha ricevuto il ruolo di Brad nella popolare serie televisiva \"Quell'uragano di pap\u00e0\".\nHa fatto una comparsa nella serie tv \"Willy, il principe di Bel Air\", e ha avuto il ruolo di bullo della scuola nel film \"First Kid - una Peste alla Casa Bianca\". Nel 2003 \u00e8 apparso in un episodio di \"Smallville\", dove interpretava Eric Marsh, un giocatore di baseball liceale che usava steroidi fatti con la roccia di meteorite. Nel 2005 ha interpretato Bryan Nolan in \"Code Breakers\". Ha recitato nel film \"\" nel ruolo di Clay, e nella serie televisiva \"Shark\".\nBryan \u00e8 apparso anche nelle serie televisive \"Buffy l'ammazzavampiri\" e \"Veronica Mars\"."}
{"id": "1335106", "revid": "287204", "url": "https://it.wikipedia.org/wiki?curid=1335106", "title": "Doryrhamphus japonicus", "text": "Doryrhamphus japonicus \u00e8 un piccolo pesce d'acqua salata appartenente alla famiglia \"Syngnathidae\", sottofamiglia \"Syngnathinae\".\nHabitat e distribuzione.\nQuesto pesce \u00e8 diffuso nelle acque costiere delle barriere coralline comprese nella costa del Pacifico tra Taiwan e Giappone. Abita gli anfratti rocciosi delle acque di barriera, a volte in compagnia di gamberetti, granchi e murene.\nDescrizione.\nLa forma del corpo \u00e8 tipica dei pesci pipa: allungata, sottile e piuttosto compressa ai fianchi. La testa \u00e8 allungata. La coda arrotondata, la pinna ventrale \u00e8 spostata verso la fine del corpo. Assente la pinna dorsale. La livrea vede muso blu-azzurro, dorso e fianchi verde marcio, con una linea blu elettrico che corre dall'occhio al peduncolo caudale, colorandolo tutto di blu. La pinna caudale \u00e8 nera macchiata di giallo e orlata di bianco. Le altre pinne sono trasparenti. \nRaggiunge una lunghezza massima di 8,5\u00a0cm.\nRiproduzione.\nLa deposizione avviene tra maggio e settembre: la femmina depone le sue uova (di colore giallo ambrato) in una sorta di marsupio che il maschio cela prima della pinna caudale. Qui esse si schiuderanno e fuoriuscendo dalla tasca marsupiale del maschio simulando un vero e proprio parto.\nAlimentazione.\nQuesta specie si ciba di piccoli crostacei, larve e uova di pesci."}
{"id": "1335107", "revid": "1318658", "url": "https://it.wikipedia.org/wiki?curid=1335107", "title": "Accademia del diritto internazionale dell'Aia", "text": "L'Accademia del diritto internazionale dell'Aia \u00e8 un centro di studi d'alto livello sia nel campo del diritto internazionale pubblico sia del diritto internazionale privato, con sede nel palazzo della Pace.\nI corsi sono tenuti in inglese e francese e, ad eccezione degli External Programme Courses, si svolgono presso il palazzo della Pace. \nL'Accademia venne fondata nel 1914, grazie anche all'aiuto della Fondazione Carnegie per la pace internazionale, e apr\u00ec le sue porte nel 1923. Il premio Nobel per la pace Tobias Asser aveva sollecitato la creazione dell'Accademia fino alla sua morte, nel 1913.\nL'Accademia \u00e8 strettamente collegata alla Corte internazionale di giustizia, ospitata anch'essa nel palazzo della Pace. Diversi giudici della Corte internazionale di giustizia o ex giudici hanno frequentato o hanno comunque preso parte ai corsi dell'Accademia.\nNel 1992 l'Accademia ha ricevuto il premio per la pace F\u00e9lix Houphou\u00ebt-Boigny dall'UNESCO."}
{"id": "1335115", "revid": "20931", "url": "https://it.wikipedia.org/wiki?curid=1335115", "title": "Canale 50", "text": ""}
{"id": "1335117", "revid": "118834", "url": "https://it.wikipedia.org/wiki?curid=1335117", "title": "I Suppositi", "text": ""}
{"id": "1335123", "revid": "40886", "url": "https://it.wikipedia.org/wiki?curid=1335123", "title": "Co.Br.A.", "text": ""}
{"id": "1335126", "revid": "40886", "url": "https://it.wikipedia.org/wiki?curid=1335126", "title": "Guillame Corneille(Cornelis Van Beverloo)", "text": "--phebas 04:41, 16 set 2007 (CEST)"}
{"id": "1335127", "revid": "40886", "url": "https://it.wikipedia.org/wiki?curid=1335127", "title": "Guillame Corneille", "text": "--phebas 04:42, 16 set 2007 (CEST)"}
{"id": "1335130", "revid": "767487", "url": "https://it.wikipedia.org/wiki?curid=1335130", "title": "L'uomo del treno", "text": "L'uomo del treno (\"L'homme du train\") \u00e8 un film del 2002 di Patrice Leconte.\nTrama.\nDue uomini s'incontrano in una farmacia di un piccolo e desolato paese: uno \u00e8 l'anziano professore in pensione Manesquier, l'altro il silenzioso ed enigmatico Milan appena sceso dal treno. Siccome Milan non sa dove alloggiare, il professore lo accoglie amichevolmente in casa propria.\nA poco a poco, i due cominciano a confidarsi e a diventare amici: Milan racconta di essere solo di passaggio in citt\u00e0, avendo un impegno importante il sabato successivo, di aver viaggiato e di essere stato a lungo in America; Manesquier, al contrario, ha avuto un'esistenza estremamente normale, tutta dedita allo studio e all'insegnamento. Anche per il professore, come per Milan, sabato sar\u00e0 una giornata importante: dovr\u00e0 infatti sottoporsi ad un delicato intervento chirurgico.\nCol passare dei giorni, osservando a fondo il suo ospite, Manesquier non tarda a scoprire che egli non \u00e8 altro che un ladro venuto per rapinare con dei complici la banca locale. Ci\u00f2 non fa altro che fargli sembrare Milan un eroe: dopo una vita piatta e noiosa, egli invidia al suo ospite di non aver potuto vivere una vita emozionante come la sua. Per contraltare, Milan gli racconta di aver sempre desiderato una vita ordinaria e tranquilla, ma \"certi eventi\" lo hanno costretto altrimenti. Addirittura insegner\u00e0, al professore che lo desidera, a sparare con la pistola ai barattoli.\nDopo alterne vicende, arriva cos\u00ec il sabato. Per una strana coincidenza del destino, Manesquier verr\u00e0 operato proprio mentre Milan compie la rapina. Ma finir\u00e0 male per entrambi: il ladro verr\u00e0 ferito a morte, il professore avr\u00e0 una crisi cardiaca sotto i ferri. Un attimo prima di morire, i due, in una sorta di scambio telepatico, immagineranno di vivere ognuno la vita dell'altro.\nProduzione.\nIl film \u00e8 girato in gran parte ad Annonay, nell'Ard\u00e8che."}
{"id": "1335132", "revid": "94647", "url": "https://it.wikipedia.org/wiki?curid=1335132", "title": "Austria Superiore", "text": ""}
{"id": "1335133", "revid": "94647", "url": "https://it.wikipedia.org/wiki?curid=1335133", "title": "Austria Inferiore", "text": ""}
{"id": "1335136", "revid": "599013", "url": "https://it.wikipedia.org/wiki?curid=1335136", "title": "MTV Movie Awards 2007", "text": "La 16\u00aa edizione degli MTV Movie Awards si \u00e8 svolta il 3 giugno 2007 al Gibson Amphitheatre di Universal City, California, ed \u00e8 stata presentata da Sarah Silverman.\n\u00c8 stata la prima edizione trasmessa in diretta.\nPerformance musicali.\nNel corso dello spettacolo si sono esibiti:\nVincitori e candidati.\nI vincitori sono indicati in grassetto.\nMiglior performance (\"Best Performance\").\nCategoria che riunisce i precedenti premi distinti per l'interpretazione maschile e femminile"}
{"id": "1335139", "revid": "1543377", "url": "https://it.wikipedia.org/wiki?curid=1335139", "title": "MTV Movie Award al miglior film", "text": "L'MTV Movie Award al miglior film (\"MTV Movie Award for Best Movie \"o \"Movie of the Year\") \u00e8 un premio cinematografico statunitense assegnato annualmente dal 1992.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1335140", "revid": "465169", "url": "https://it.wikipedia.org/wiki?curid=1335140", "title": "Niello", "text": "Il niello \u00e8 una lega metallica di colore nero che include zolfo, rame, argento e spesso anche piombo, usata come intarsio nell'incisione di metalli. Il metallo inciso viene riempito con questa lega macinata lungo i tratti prodotti dall'incisione a bulino. La tecnica prende il nome di niellatura.\nL'origine della decorazione a niello \u00e8 attribuita agli Egizi, ma essa ebbe molta fortuna anche nel Medioevo ed \u00e8 usata tutt'oggi.\nIl termine deriva dal latino \"nigellum\" (\"nerastro\"), diminutivo di \"niger\" (\"nero\").\nLa niellatura.\nIn particolare, la niellatura \u00e8 una tecnica che consiste nel coprire i tratti di un'incisione con il niello ridotto in polvere. Il niello \u00e8 una lega fusibile a basse temperature: lo si fonde nei solchi e si elimina il superfluo, affinch\u00e9 torni ad apparire il disegno. Il nero del disegno, a questo punto, appare in nero, risaltando sul colore del metallo prezioso.\nCome per la saldatura, occorre anche nella niellatura un'attenta preparazione del procedimento. Innanzitutto, la mistura viene cotta. Dopo la si macina e la grana viene misurata secondo la finezza dell'incisione da riempire. La macinazione si compie in acqua, in modo che nel frattempo la mistura sia sottoposta ad una prima lavatura. Il macinato viene poi sottoposto a un secondo razionale lavaggio per ebollizione in nuova acqua semplice, operazione che l'orefice valuta se \u00e8 opportuno ripetere. La mistura, cos\u00ec trattata nell'acqua, sedimenta in un panno di lino. Successivamente, si miscela con del borace, in quantit\u00e0 sufficiente perch\u00e9 la mistura resti insieme ed abbia nel contempo il necessario fondente. Le lastre che devono ricevere il niello devono essere assolutamente deterse e ben imbiancate e i tratti incisi vanno spalmati con un lievissimo strato di borace liquido.\nPer facilitare l'imposizione del niello, \u00e8 bene porre la mistura, macinata e preparata come s'\u00e8 detto, in una cannuccia d'oca appuntita simile a quelle per la scrittura, dalle quali \u00e8 possibile con un'adeguata punta del pennello far scendere il niello con esattezza negli incavi del disegno. Ci\u00f2 per evitare di spargere la mistura sulla superficie del metallo prezioso. L'imposizione deve essere abbondante, in modo che quando il niello si ricompatta non determini ammanchi.\nIl borace liquido viene fatto asciugare e, successivamente, portato a fusione, senza che la sua ebollizione provochi la caduta del niello: in considerazione di ci\u00f2, bisogna miscelare il macinato al minimo quantitativo di borace possibile. Benvenuto Cellini preferiva lesinare il borace nella miscela per aggiungerlo invece in forma di polvere sopra il niello imposto.\nCondotta l'operazione fino a questo punto si lascia raffreddare, si imbianchisce, ecc. e si passa alla levigazione del piano. La levigazione serve a eliminare l'eccedenza del niello e le eventuali fuoriuscite di questo sopra il piano della lastra, in maniera da ottenere una superficie piana. Si procede quindi alla limatura, cui segue la spianatura con carta smerigliata. Dopo si utilizzano abrasivi per la lucidatura, cui segue la brunitura. I lavori niellati con la mistura classica del niello nero non si possono ulteriormente sottoporre a battitura, stiratura, laminazione o altri simili trattamenti: essendo il niello quasi come uno smalto, all'urto violento si spezza."}
{"id": "1335141", "revid": "1543377", "url": "https://it.wikipedia.org/wiki?curid=1335141", "title": "MTV Movie Award alla miglior performance comica", "text": "L'MTV Movie Award alla miglior performance comica (\"MTV Movie Award for Best Comedic Performance\") \u00e8 un premio cinematografico statunitense assegnato annualmente dal 1992.\nIl premio \u00e8 stato vinto il maggior numero di volte (ben cinque) da Jim Carrey (ben quattro volte consecutivamente dall'edizione del 1995 a quella del 1998).\nVincitori e candidati.\nI vincitori sono indicati in grassetto, a seguire gli altri candidati."}
{"id": "1335142", "revid": "466539", "url": "https://it.wikipedia.org/wiki?curid=1335142", "title": "MTV Movie Award al miglior bacio", "text": "L'MTV Movie Award al miglior bacio (\"MTV Movie Award for Best Kiss\") \u00e8 un premio cinematografico statunitense assegnato annualmente dal 1992.\nIn cinque edizioni sono stati premiati baci tra attori maschi (nel 2002 Jason Biggs e Seann William Scott per \"American Pie 2\", nel 2006 Jake Gyllenhaal e Heath Ledger per \"I segreti di Brokeback Mountain\", nel 2007 Will Ferrell e Sacha Baron Cohen per \"Ricky Bobby - La storia di un uomo che sapeva contare fino a uno\", nel 2017 Ashton Sanders e Jharrel Jerome per \"Moonlight\" e nel 2018 Keiynan Lonsdale e Nick Robinson per \"Tuo, Simon\") e una sola volta un bacio tra attrici (nel 2000 Sarah Michelle Gellar e Selma Blair per \"Cruel Intentions - Prima regola non innamorarsi\").\nVincitori e candidati.\nI vincitori sono indicati in grassetto, a seguire gli altri candidati."}
{"id": "1335144", "revid": "1543377", "url": "https://it.wikipedia.org/wiki?curid=1335144", "title": "MTV Movie Award al miglior cattivo", "text": "L'MTV Movie Award al miglior cattivo (\"MTV Movie Award for Best Villain\") \u00e8 un premio cinematografico statunitense assegnato annualmente dal 1992.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1335145", "revid": "124269109", "url": "https://it.wikipedia.org/wiki?curid=1335145", "title": "MTV Movie Award al miglior combattimento", "text": "L'MTV Movie Award al miglior combattimento (\"MTV Movie Award for Best Fight\") \u00e8 un premio cinematografico statunitense assegnato annualmente dal 1997.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1335146", "revid": "39967", "url": "https://it.wikipedia.org/wiki?curid=1335146", "title": "Helge Sten", "text": ""}
{"id": "1335153", "revid": "765341", "url": "https://it.wikipedia.org/wiki?curid=1335153", "title": "MTV Movie Awards 2006", "text": "La 15\u00aa edizione degli MTV Movie Awards si \u00e8 svolta il 3 giugno 2006 ai\nSony Pictures Studios di Culver City, California, ed \u00e8 stata presentata da Jessica Alba.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1335158", "revid": "1543377", "url": "https://it.wikipedia.org/wiki?curid=1335158", "title": "Pidof", "text": "pidof \u00e8 un'utility dei sistemi operativi basati su Linux che restituisce il PID (Process IDentifier: identificatore di un processo) di uno o pi\u00f9 processi in esecuzione. Su altri sistemi operativi, invece, vengono spesso utilizzati pgrep e ps. L'utility consiste tecnicamente in un collegamento simbolico a killall5, il programma killall di System V usato dagli script di runlevel.\nEsempio:\n [user@hostname]$ pidof java \n 3097"}
{"id": "1335169", "revid": "1543377", "url": "https://it.wikipedia.org/wiki?curid=1335169", "title": "Killall", "text": "killall (dalla lingua inglese \"kill all\", \"uccidi tutti/tutto\") \u00e8 un'utility a riga di comando disponibile sui sistemi Unix-like. Ci sono sostanzialmente due differenti implementazioni.\nEntrambi i comandi operano inviando un segnale, come il programma kill.\nEsempi.\nUccidi tutti i processi (versione: UNIX System V)\n killall\nLista tutti i segnali (versione: Linux)\n $ killall -l\nInvia il segnale USR1 al processo dd (versione: Linux)\n killall -s USR1 dd\nUccidi un processo che non risponde (versione: Linux)\n killall -9 dd\nL'argomento numerico specifica un segnale da inviare al processo. In questo caso, il comando invia il segnale 9 al processo, che corrisponde a SIGKILL, mentre il segnale di default \u00e8 SIGTERM."}
{"id": "1335170", "revid": "15756", "url": "https://it.wikipedia.org/wiki?curid=1335170", "title": "Carteggio apocrifo di Seneca e Paolo", "text": "Il carteggio apocrifo di Seneca e san Paolo - \"Epistolae Senecae ad Paulum et Pauli ad Senecam\" - \u00e8 un \"corpus\" di quattordici lettere latine scritte da un anonimo falsario del IV secolo, sei delle quali da lui attribuite all'apostolo Paolo e otto al filosofo e letterato romano Lucio Anneo Seneca. Costituisce un apocrifo del Nuovo Testamento.\nLa leggenda del cristianesimo di Seneca.\nLa datazione del carteggio.\n\u00c8 ancor oggi diffusa convinzione che nel Medioevo si ritenesse Lucio Anneo Seneca un cristiano: prima di verificare il reale fondamento di tale convincimento, \u00e8 opportuno rilevare che la leggenda dell'esistenza di un'amicizia tra lo scrittore latino e l'apostolo Paolo trae la propria origine soltanto a partire dal IV secolo e proprio in virt\u00f9 dell'apparizione in quegli anni di un epistolario attribuito a Seneca e a Paolo di Tarso.\nNei secoli precedenti nessun padre della Chiesa aveva mai considerato Seneca un cristiano n\u00e9 era stato a conoscenza di una sua amichevole relazione con Paolo. Alla fine del II secolo Tertulliano (\"De anima\", 20, 1) scrive che \u00ab Seneca saepe noster \u00bb - Seneca \u00e8 spesso cristiano - proprio perch\u00e9 tale non lo considerava, malgrado vi fossero elementi del pensiero di Seneca assonanti con l'etica cristiana; all'inizio del IV secolo Lattanzio lo dichiara ancora \u00ab uomo ignaro della vera religione che avrebbe potuto appartenere al cristianesimo se qualcuno glielo avesse fatto conoscere \u00bb.\nIn base alla testimonianza di Lattanzio si pu\u00f2 pertanto stabilire come termine \"post quem\" di compilazione del carteggio l'anno 324 circa, periodo entro il quale lo scrittore port\u00f2 a termine la revisione della sua opera maggiore; il termine \"ante quem\" \u00e8 stabilito con certezza nel 392, anno nel quale san Girolamo dimostra di essere a conoscenza di quella corrispondenza. In quell'anno scrive infatti Girolamo che \u00ab Lucio Anneo Seneca di Cordova fu discepolo dello stoico Sozione e suocero del poeta Lucano. Si distinse per la grande purezza dei suoi costumi. Non lo avremmo compreso fra gli scrittori ecclesiastici senza la corrispondenza con Paolo che alcuni autori gli attribuiscono. Bench\u00e9 fosse precettore di Nerone e il pi\u00f9 influente personaggio del suo tempo, egli dichiara nelle sue lettere che preferirebbe avere fra i suoi concittadini lo stesso rango che Paolo occupava fra i cristiani. Mor\u00ec per ordine di Nerone due anni prima che Paolo e Pietro ricevessero la palma del martirio \u00bb.\n\u00c8 da rilevare la prudenza di Girolamo: egli non avrebbe considerato Seneca un amico di Paolo se non fosse esistito quel carteggio che egli conosce direttamente - come mostra il passo che egli cita, \u00ab qui meus tuus apud te locus, qui tuus velim ut meus \u00bb, tratto dalla lettera XII - ma sull'autenticit\u00e0 del quale non si pronuncia, lasciandone l'onere a non precisati \u00ab autori \u00bb, mentre condivide la conclamata opinione della presunta purezza di costumi di Seneca.\nSe \u00e8 certo che in nessun suo scritto Girolamo ha mai considerato Seneca un cristiano, \u00e8 controverso se egli ritenesse autentico o meno l'epistolario e credesse perci\u00f2 all'amicizia tra Seneca e Paolo di Tarso: il Fleury risponde affermativamente, a condizione per\u00f2 di ipotizzare l'esistenza di un originario carteggio in greco - di cui peraltro non vi \u00e8 notizia alcuna - non ritenendo possibile che egli abbia potuto essere ingannato da una \u00ab composizione di troppo bassa lega \u00bb. Il motivo per il quale Girolamo non si pronuncia sull'autenticit\u00e0 dell'epistolario pu\u00f2 essere tuttavia che la notizia di un'amicizia tra Paolo e un intellettuale del livello di Seneca tornava a tutto vantaggio del prestigio della nascente religione e dei suoi maggiori rappresentanti. Infatti, il \"De viris illustribus\" ha un intento dichiaratamente polemico contro la cultura pagana, come premette lo stesso Girolamo: \u00abCelso, Porfirio, Giuliano, questi cani arrabbiati contro Cristo, cos\u00ec come i loro seguaci che pensano che la Chiesa non abbia mai avuto oratori, filosofi e colti dottori, sappiano quali uomini di valore l'hanno fondata, edificata, illustrata, e smettano le loro sommarie accuse di rozza semplicit\u00e0 contro la nostra fede \u00bb.\nAnche sant'Agostino era a conoscenza dell'esistenza del carteggio: verso il 413 scriveva a Macedonio di \u00ab Seneca, che visse ai tempi apostolici, del quale si leggono anche alcune lettere a Paolo \u00bb, dove non \u00e8 chiaro se egli abbia mai direttamente letto quelle lettere. In ogni caso, sia la neutra ma comunque autorevole testimonianza di Girolamo e Agostino, sia il sermone apocrifo, attribuito a quest'ultimo, ma del XII secolo, che dichiarava Seneca essere \u00ab quel famoso pagano amico carissimo del santissimo Apostolo \u00bb, faranno a lungo credere autentico il carteggio e incontestabile la loro amicizia.\nLa leggenda dell'amicizia di Seneca e Paolo.\nCirca un secolo dopo la lettera di Agostino, nella \"Passio sancti Pauli apostoli\", rielaborazione latina, attribuita falsamente a papa Lino, degli Atti apocrifi di Pietro e Paolo, viene aggiunta la notizia della corrispondenza di Paolo e Seneca, e persino di loro personali colloqui - \u00ab quatinus si ore ad os alloqui non valeret, frequentibus datis et acceptis epistolis ipsius dulcedine et amicali colloquio atque consilio frueretur \u00bb - non per\u00f2 di una conversione di Seneca al cristianesimo.\nTrascorsi tre secoli, l'epistolario viene pubblicato nel IX secolo da Alcuino e dedicato a Carlo Magno. Dal cronachista dell'epoca, Freculfo di Lisieux, ai successivi Onorio d'Autun, Vincenzo di Beauvais, Ottone di Frisinga, Pietro Comestore, e Martino Polono, sono tutti convinti dell'amicizia dei due personaggi ma nessuno di essi ritiene Seneca un cristiano. Anche i ben pi\u00f9 autorevoli Pietro il Venerabile, Abelardo e Giovanni di Salisbury citano le lettere, senza dedurre alcuna conversione di Seneca al Cristianesimo.\nL'evoluzione della leggenda: il cristianesimo di Seneca.\nIl primo a fare di Seneca un cristiano sembra essere stato il domenicano Giovanni Colonna (c. 1298-c. 1343), il quale nel suo \"De viris illustribus\" sostiene che Seneca \u00ab fu spesso creduto cristiano, specie quando il grande dottore Girolamo lo inser\u00ec nel suo santo catalogo [...] ma sono indotto a credere che egli sia stato cristiano in base a quelle lettere note in tutto il mondo, intitolate \"Paolo a Seneca e Seneca a Paolo\" \u00bb. Dunque, fu pi\u00f9 l'analisi del carteggio che la memoria di una tradizione a indurre il dotto frate a convincersi del cristianesimo di Seneca.\nCommentando il \"Seneca morale\" di Dante, il Boccaccio pensa che le lettere, \u00ab bene intese, assai chiaro mi pare dimostrino san Paolo lui avere per cristiano \u00bb e giunge a interpretare la notizia di Tacito della libagione di Seneca suicida a Giove Liberatore come un battesimo: \u00ab quantunque il battesimo della fede avesse [...] non essendo rigenerato secondo il comune uso de' cristiani nel battesimo dell'acqua e dello Spirito Santo, quell'acqua in fonte battesimale consecrasse a Giove Liberatore, cio\u00e8 a Ies\u00f9 Cristo [...] n\u00e9 osta il nome di Giove, il quale altra volta \u00e8 stato mostrato ottimamente convenirsi a Dio, anzi a lui, e non ad alcuna creatura \u00bb. Considerazioni condivise nel XV secolo dal letterato Sicco Polenton che, oltre al battesimo da se stesso impartito, immagina che Seneca detti il proprio epitaffio concluso dal verso \u00abNamque animam caelo reddimus, ossa tibi\u00bb.\nA partire dal XV secolo l'affinamento della critica filologica umanistica e la conoscenza delle opere autentiche di Seneca permette a Lorenzo Valla, a Celio Secondo Curione e a Giusto Lipsio di contestare apertamente e con argomenti di merito l'autenticit\u00e0 della corrispondenza, anche se non mancano argomenti opposti e di moda nel XVI secolo: per Sisto Senese, Seneca avrebbe utilizzato uno stile rozzo per dissimularne la paternit\u00e0 qualora \u00ab in alienas manus apistolas venissent \u00bb, mentre nel Seicento Francisco de Bivar, commentando il \"Dextri Chronicon\" - una storia universale attribuita all'amico di Girolamo, il senatore Flavio Lucio Dexter, ma in realt\u00e0 falsificazione del gesuita Jer\u00f3nimo Rom\u00e1n de la Higuera - vi legge la notizia della segreta conversione al cristianesimo di Seneca, discepolo di Paolo, al quale avrebbe scritto mentre l'apostolo si trovava in Spagna.\nNaturalmente, l'inserimento di tali elementi romanzeschi ha lo scopo di rendere pi\u00f9 credibile la leggenda e ha il vantaggio di appianarne le contraddizioni, ma intanto le contestazioni dell'autenticit\u00e0 del carteggio si erano infittite. Nella sua edizione delle opere di Seneca, Erasmo, ribadendo la matrice pagana del suo pensiero, considera \u00ab freddo e inetto \u00bb l'anonimo compilatore e accusa Girolamo di malafede e di aver abusato della credulit\u00e0 dei semplici non denunciando il falsario. Concordano anche Teodoro di Beza, il cardinale Bellarmino e il Tillemont, che tuttavia non vuole escludere che i due possano essersi realmente conosciuti.\nNel XVIII secolo la definizione del carteggio come apocrifo e la contestuale negazione del cristianesimo senechiano sembrano essersi imposte ma, forse anche per il mutato clima politico cui corrisponde il recupero di una particolare sensibilit\u00e0 religiosa, con l'Ottocento riprendono vigore le tesi dell'autenticit\u00e0 dell'epistolario e del Seneca cristiano. Joseph de Maistre si dichiara \u00ab sicuro che Seneca ha ascoltato san Paolo \u00bb, mentre l'archeologo pontificio Giovanni Battista de Rossi, scoprendo nel 1867 un'iscrizione ad Ostia - D M / M. ANNAEO / PAULO PETRO / M. ANNEUS PAULUS / FILIO CARISSIMO - della fine del II secolo, deduce che, siccome dei membri della famiglia degli Annei erano cristiani, lo fosse anche il celebre antenato.\nLo sforzo maggiore per sostenere l'esistenza di rapporti di Paolo e Seneca \u00e8 compiuto da Am\u00e9d\u00e9e Fleury, che sottolinea le assonanze del pensiero cristiano con quello di Seneca e deduce la possibilit\u00e0 di contatti fra le due personalit\u00e0 dal fatto che il fratello del filosofo, il proconsole dell'Acaia Gallione, aveva conosciuto Paolo, trascinato in giudizio davanti a lui dagli Ebrei, secondo la testimonianza degli \"Atti degli Apostoli\" (18, 12-17). Ma dall'atteggiamento sprezzante tenuto da Gallione - \u00ab se sono questioni riguardanti parole, nomi e la vostra legge, vedetevela voi, perch\u00e9 non voglio essere giudice di tali cose. E li cacci\u00f2 dal tribunale \u00bb - non si vede come egli avrebbe potuto far da tramite tra Seneca e Paolo, come sostiene il Fleury, interessandosi delle opinioni e degli scritti di Paolo di Tarso, fino a mandare al fratello \u00ab estratti di prediche o frammenti di lettere che Seneca avrebbe avuto fra le mani fin da allora \u00bb.\nLa critica moderna: autori e scopo del carteggio.\nSvanito il tentativo di dare un nome all'autore del carteggio, modernamente la ricerca si \u00e8 concentrata a stabilire la sussistenza o meno di un'unit\u00e0 nella corrispondenza. Per il Momigliano l'autore \u00e8 unico e soltanto le date in calce alle ultime lettere sono state apposte da una mano estranea qualche anno dopo. Per il Barlow, invece, si tratterebbe dell'opera di forse tre autori i quali, appartenenti a una scuola di retorica, avrebbero sostenuto semplicemente un'esercitazione assegnata dal loro maestro.\nGi\u00e0 il Westerburg volle distinguere tra le lettere X, XI e XII, attribuite al IV secolo, in quanto riportanti una data corretta, con tutte le altre, attribuite al VI secolo perch\u00e9 non datate o, secondo lui, datate scorrettamente, come la XIII e la XIV. In realt\u00e0 si accert\u00f2 poi che i due consoli citati nelle lettere, Petronio Lurcone e Paconio Sabino, furono effettivamente consoli suffetti nell'anno 58. Se si considera poi che la datazione per consoli suffetti venne a cessare alla fine del III secolo, \u00e8 decisamente improbabile che un falsario del VI secolo potesse essere in grado di utilizzarla.\nIn alcuni codici - il \"Vindobonensis\" 969 e il \"Parisinus latinus\" 2772 - mancano le lettere XIII e XIV e nel \"Bernensis\" 225 manca la XIV: \u00e8 possibile per\u00f2 che il fatto di essere poste alla fine della serie abbia favorito la loro perdita. Non vi sono, inoltre, nelle lettere, disomogeneit\u00e0 linguistiche tali da rendere necessaria l'ipotesi di un diverso autore e di una diversa datazione: vi sono tuttavia difformit\u00e0 di contenuto. Se Nerone \u00e8 presentato nella XI lettera come feroce tiranno e crudele persecutore, altrove \u00e8 persino visto ben disposto nei confronti dei Cristiani. La XIV lettera, poi, sembra esprimere una concezione neo-platonica del Verbo e, in generale, sembra voler accennare a problemi teologici che sono invece del tutto estranei agli interessi puramente retorici delle altre lettere.\nSe esistono dubbi sulla presenza di un secondo autore per la lettera XIV, non ne esiste alcuno sul fatto che la lettera XI sia un'interpolazione. Costituiscono indizi sufficienti aver presentato differentemente la figura di Nerone, scagionato Seneca da ogni responsabilit\u00e0 della persecuzione, accomunato gli ebrei alle vittime della repressione - in altre lettere essi sono guardati con ostilit\u00e0 - turbato la regolare e logica successione delle lettere e confuso le date.\nInfatti, nell'epistolario le lettere dei due corrispondenti si succedono regolarmente: alla X lettera di Paolo dovrebbe seguire la logica risposta di Seneca contenuta nella XII lettera, poi una successiva lettera di Paolo (XIV lettera) e infine l'ultima lettera di Seneca (nell'ordine che \u00e8 stato tramandato, la XIII). Aggiungendo come undicesima la sua lettere sull'incendio, probabilmente il secondo falsario ha voluto datare la lettera precedente e le tre successive per \u00ab mettere in chiaro che mentre la lettera 11 appartiene al 64, la lettera precedente e le seguenti risalgono al 58 e al 59. Da questo punto di vista le lettere 1-9 potevano rimanere senza data, se dovevano essere considerate anteriori alla lettera 10 \u00bb. Se questo \u00e8 vero, allora il secondo falsario ebbe a disposizione le ultime lettere del carteggio secondo l'ordine X-XIII-XIV-XII, che dat\u00f2 di conseguenza; solo un successivo intervento definir\u00e0 l'ordine - pur insoddisfacente - con il quale le lettere ci sono infine pervenute.\nI motivi per i quali si costruisce una falsa documentazione possono essere molteplici e di natura politica, ideologica, personale. Per il nostro carteggio si \u00e8 ritenuto che il falsario fosse mosso dall'intento di rilevare l'affinit\u00e0 culturale esistente tra stoicismo e cristianesimo, dimostrando di quest'ultimo la piena legittimit\u00e0 di inserirsi nello sviluppo culturale del pensiero classico: in effetti, le lodi tributate da Seneca a Paolo nella I, VII, IX e XIII lettera sembrano dar ragione di questa interpretazione. Ma si tratta di un generico apprezzamento, non accompagnato da nessuna esposizione del pensiero cristiano e da alcun confronto delle tematiche cristiane con quelle proprie della cultura pagana.\nNon solo: Seneca non manca di far notare la povert\u00e0 dello stile e le manchevolezze formali della scrittura di Paolo, presentato come uomo di poca cultura se non persino ignorante (lettere VII e XIII), bisognoso di studiare i fondamenti dell'esposizione retorica. E Paolo sembra riconoscere la giustezza della critica che gli viene rivolta, esprimendo in tutto l'epistolario convinta deferenza rispetto al prestigioso letterato latino.\nSi pu\u00f2 in definitiva ritenere che l'autore - anche a dispetto della propria pochezza formale - abbia inteso esortare gli scrittori cristiani allo studio della retorica classica e alla cura dello stile, esprimendo un'esigenza sentita tra i letterati e gli uomini colti del suo tempo, che comprendevano e denunciavano la modesta qualit\u00e0 dello stile delle Scritture. Tale invito \u00e8 accompagnato dalla difesa dell'alto contenuto morale e spirituale degli scritti cristiani e di Paolo in particolare che, come fu compreso da Seneca, cos\u00ec deve essere apprezzato da tutti gli uomini colti, anche non cristiani."}
{"id": "1335172", "revid": "75435", "url": "https://it.wikipedia.org/wiki?curid=1335172", "title": "Pseudoepigrafe", "text": ""}
{"id": "1335173", "revid": "1793900", "url": "https://it.wikipedia.org/wiki?curid=1335173", "title": "Refuge du Pelvoux", "text": "Il refuge du Pelvoux \u00e8 un rifugio francese situato nel comune di Pelvoux (dipartimento Alte Alpi) nel massiccio des \u00c9crins, nelle Alpi del Delfinato, a \"2.704\"\u00a0m s.l.m.\nCaratteristiche e informazioni.\nIl rifugio \u00e8 costruito su uno sbalzo erboso del versante sud del monte Pelvoux.\nAccessi.\nDalla localit\u00e0 Ailefroide del comune di Pelvoux il rifugio \u00e8 raggiungibile in circa tre ore. Ci si inoltra lungo il torrente Celse Ni\u00e8re. Pi\u00f9 in alto si abbandona il fondovalle e si sale sulla sinistra orografica fino al rifugio."}
{"id": "1335176", "revid": "857138", "url": "https://it.wikipedia.org/wiki?curid=1335176", "title": "Pkill", "text": "pkill \u00e8 un'utility a riga di comando inizialmente scritta per l'uso del sistema operativo Solaris 7. Venne poi rimplementato per Linux e per OpenBSD.\nCome con i comandi kill e killall, pkill viene utilizzato per inviare dei segnali. Il comando pkill, infatti, permette di usare espressioni regolari e altri criteri.\nEsempi.\nUccidi il processo \"acroread\" pi\u00f9 recente\n $ pkill -n acroread\nInvia il segnale USR1 al processo acroread\n pkill -USR1 acroread"}
{"id": "1335177", "revid": "92723", "url": "https://it.wikipedia.org/wiki?curid=1335177", "title": "Andro (Grecia)", "text": "Andro o Andros () \u00e8 un'isola della Grecia, la pi\u00f9 settentrionale dell'arcipelago delle Cicladi. \u00c8 lunga circa 40 chilometri e la larghezza massima \u00e8 di circa 16 chilometri. La superficie \u00e8 prevalentemente montagnosa con numerose valli e corsi d'acqua.\nAmministrazione.\nA seguito della riforma amministrativa detta \"piano Kallikratis\" in vigore dal 2011, l'isola \u00e8 un'unit\u00e0 periferica nella periferia dell'Egeo Meridionale costituita dall'unico comune omonimo con 9.285 abitanti al censimento 2001.\nApparteneva fino al 2010 alla prefettura delle Cicladi.\nLocalit\u00e0.\nLe principali localit\u00e0, comuni autonomi fino al 2010, sono le seguenti:"}
{"id": "1335178", "revid": "297059", "url": "https://it.wikipedia.org/wiki?curid=1335178", "title": "Matteo di Albano", "text": "Biografia.\nLa sua biografia fu scritta da Pietro il Venerabile.\nAppartenente a una nobile famiglia francese, studi\u00f2 teologia a Laon e quindi entr\u00f2 nell'Ordine benedettino. Quando l'amico Raoul le Verd nel 1107 divenne arcivescovo di Reims lo raggiunse divenendo canonico del Capitolo della Cattedrale di Reims, per poi trasferirsi nel monastero di Saint-Martin-des-Champs, presso Parigi, nel 1117 come priore, carica che manterr\u00e0 fino al 1127.\nNel concistoro del 1126 papa Onorio II lo nomin\u00f2 cardinale con il titolo di cardinale vescovo di Albano. Fu pi\u00f9 volte legato pontificio in Francia, partecipando a questo titolo al Concilio di Reims del 1128.\nPartecip\u00f2 nel 1129 al Concilio di Troyes, che presiedette quale vicario pontificio.\nPartecip\u00f2 al conclave del 1130 che elesse papa Innocenzo II, che egli accompagn\u00f2 successivamente nel suo peregrinare in Francia, Spagna, Germania ed Inghilterra, cercando sostegno contro l'antipapa Anacleto II.\nSi ritir\u00f2 quindi nel monastero di San Zenone presso Pisa, ove mor\u00ec in odore di santit\u00e0 e dove fu sepolto."}
{"id": "1335180", "revid": "104861975", "url": "https://it.wikipedia.org/wiki?curid=1335180", "title": "Ano Syros", "text": "Ano Syros () \u00e8 un ex comune della Grecia nella periferia dell'Egeo Meridionale (unit\u00e0 periferica di Syra) con 3.376 abitanti secondo i dati del censimento 2001. Dal comune dipendeva l'isola di Gyaros.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Syra-Ermoupoli."}
{"id": "1335182", "revid": "119655434", "url": "https://it.wikipedia.org/wiki?curid=1335182", "title": "Drymalia", "text": "Drymalia () \u00e8 una localit\u00e0 della Grecia nell'isola di Nasso, nella periferia dell'Egeo Meridionale (unit\u00e0 periferica di Nasso).\nSede comunale prima della riforma amministrativa greca del 2011 (cosiddetto Programma Callicrate), Drymalia era capoluogo di un comune con 6.099 abitanti secondo i dati del censimento 2001. Attualmente Drymalia \u00e8 una frazione del comune di Nasso e Piccole Cicladi."}
{"id": "1335187", "revid": "339392", "url": "https://it.wikipedia.org/wiki?curid=1335187", "title": "Lettere paoline", "text": ""}
{"id": "1335188", "revid": "120742240", "url": "https://it.wikipedia.org/wiki?curid=1335188", "title": "Ermopoli (Grecia)", "text": "Erm\u00f2poli (, \"Ermo\u00fapoli\") \u00e8 un ex comune della Grecia nella periferia dell'Egeo Meridionale (unit\u00e0 periferica di Siro) con 6.099 abitanti secondo i dati del censimento 2001.\n\u00c8 stato soppresso a seguito della riforma amministrativa, detta programma Callicrate, in vigore dal gennaio 2011 ed \u00e8 ora compreso nel comune di Siro-Ermopoli.\n\u00c8 situata nell'isola di Siro ed \u00e8 sede vescovile cattolica (diocesi di Sira e Milo)."}
{"id": "1335191", "revid": "74801", "url": "https://it.wikipedia.org/wiki?curid=1335191", "title": "Waikiki", "text": "Waikiki (in lingua hawaiiana \"Waik\u012bk\u012b\", ) \u00e8 un quartiere di Honolulu, nella contea omonima dello stato delle Hawaii (Stati Uniti). Si trova sulla costa sud dell'isola di Oahu.\nIl quartiere si estende dall'Ala Wai Canal (un canale scavato per drenare la zona umida che vi si trovava in precedenza), nel nord-ovest, al vulcano \"Diamond Head\", nell'est. Il nome significa, in hawaiiano, \"acqua spruzzata, zampillante\", e si riferisce alle sorgenti e ai ruscelli che alimentavano la zona umida che un tempo separava Waikiki e l'interno dell'isola. Per molto tempo, Waikiki \u00e8 stato un luogo di ritiro, in particolare, \u00e8 stata tale per i reali hawaiiani nel XIX secolo.\nOggi il quartiere e la spiaggia sono considerati il centro dell'industria turistica delle Hawaii, con i suoi hotel, moderni (come l'Hilton Hawaiian Village, l'Hotel Halekulani, lo Hyatt Regency Waikiki, il Trump Waikiki e lo Sheraton) e storici, risalenti all'inizio del XX secolo (come il Moana Surfrider Hotel e il Royal Hawaiian Hotel). La spiaggia di Waikiki Beach \u00e8 tra le pi\u00f9 conosciute del mondo.\nLa spiaggia ha avuto, nel tempo, problemi di erosione, e ci\u00f2 ha portato alla costruzione di frangiflutti e a progetti di riempimento della spiaggia. Ad esempio, negli anni venti e trenta, la sabbia fu prelevata da Manhattan Beach in California e trasportata a Waikiki. "}
{"id": "1335192", "revid": "767487", "url": "https://it.wikipedia.org/wiki?curid=1335192", "title": "Exomvourga", "text": "Exomvourga () \u00e8 un ex comune della Grecia nella periferia dell'Egeo Meridionale (unit\u00e0 periferica di Tino) con 2.692 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Tino.\nIl comune \u00e8 situato nell'isola di Tinos e apparteneva alla perfettura delle Cicladi."}
{"id": "1335194", "revid": "75142", "url": "https://it.wikipedia.org/wiki?curid=1335194", "title": "Exomvourgo", "text": ""}
{"id": "1335202", "revid": "1869172", "url": "https://it.wikipedia.org/wiki?curid=1335202", "title": "MTV Movie Awards 2005", "text": "La 14\u00aa edizione degli MTV Movie Awards si \u00e8 svolta il 4 giugno 2005 allo Shrine Auditorium di Los Angeles ed \u00e8 stata presentata da Jimmy Fallon.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1335206", "revid": "1186766", "url": "https://it.wikipedia.org/wiki?curid=1335206", "title": "Distretto di Lubart\u00f3w", "text": "Il distretto di Lubart\u00f3w (in polacco powiat lubartowski) \u00e8 un distretto polacco appartenente al voivodato di Lublino.\nGeografia antropica.\nSuddivisioni amministrative.\nIl distretto comprende 13 comuni."}
{"id": "1335220", "revid": "287204", "url": "https://it.wikipedia.org/wiki?curid=1335220", "title": "Ulfhednir", "text": ""}
{"id": "1335221", "revid": "6340", "url": "https://it.wikipedia.org/wiki?curid=1335221", "title": "\u00dalfhe\u00f0nar", "text": ""}
{"id": "1335222", "revid": "19580", "url": "https://it.wikipedia.org/wiki?curid=1335222", "title": "Linnansaari National Park", "text": ""}
{"id": "1335223", "revid": "6340", "url": "https://it.wikipedia.org/wiki?curid=1335223", "title": "Ulfhednar", "text": ""}
{"id": "1335224", "revid": "6340", "url": "https://it.wikipedia.org/wiki?curid=1335224", "title": "Ulfhedhnar", "text": ""}
{"id": "1335225", "revid": "6340", "url": "https://it.wikipedia.org/wiki?curid=1335225", "title": "\u00d9lfedhnar", "text": ""}
{"id": "1335226", "revid": "6340", "url": "https://it.wikipedia.org/wiki?curid=1335226", "title": "\u00d9lfednar", "text": ""}
{"id": "1335228", "revid": "287204", "url": "https://it.wikipedia.org/wiki?curid=1335228", "title": "Ulfhedinn", "text": ""}
{"id": "1335230", "revid": "287204", "url": "https://it.wikipedia.org/wiki?curid=1335230", "title": "Ulfhedhinn", "text": ""}
{"id": "1335233", "revid": "6340", "url": "https://it.wikipedia.org/wiki?curid=1335233", "title": "\u00d9lfhedhinn", "text": ""}
{"id": "1335236", "revid": "6340", "url": "https://it.wikipedia.org/wiki?curid=1335236", "title": "\u00d9lfhedinn", "text": ""}
{"id": "1335237", "revid": "6340", "url": "https://it.wikipedia.org/wiki?curid=1335237", "title": "\u00dalfhe\u00f0nir", "text": ""}
{"id": "1335240", "revid": "191797", "url": "https://it.wikipedia.org/wiki?curid=1335240", "title": "Andrea Monte", "text": ""}
{"id": "1335242", "revid": "1318658", "url": "https://it.wikipedia.org/wiki?curid=1335242", "title": "Terremoto di Bam del 2003", "text": "Il terremoto di Bam \u00e8 stato un evento sismico di magnitudo 6,6 gradi della Scala Richter avvenuto il 26 dicembre 2003 nella citt\u00e0 di Bam (Iran), che fu semidistrutta.\nLa scossa distruttiva si verific\u00f2 alle ore 1:56 UTC del 26 dicembre, con una profondit\u00e0 di 15 km, l'agenzia dell'United States Geological Survey registr\u00f2 una magnitudo pari a 6,6: questo valore venne confermato anche da numerosi sismografi, mentre l'epicentro venne localizzato a circa 10 km a sud-est della cittadella di Bam. La maggior parte della distruzione causata dal terremoto fu in un raggio ampio ben 16 chilometri, e ad andare danneggiate, diverse citt\u00e0 della provincia di Kerman. \nQuasi 30 scosse di assestamento vennero registrate nelle ore e nei giorni successivi al disastro; alcune di esse vennero avvertite a grande distanza in diverse citt\u00e0 della contea, da molta della popolazione iraniana. \nDa allora la fortezza della citt\u00e0, Patrimonio dell'Umanit\u00e0, \u00e8 stata dichiarata \"in pericolo\" dall'UNESCO.\nDanni e vittime.\nIngenti danni sub\u00ec la fortezza di Bam, poich\u00e9 molti degli edifici al suo interno erano stati costruiti con mattoni di fango, alcuni dei quali non conformi alle norme sismiche stabilite nel 1989 dallo stato stesso.\nSin dall'inizio le operazioni di soccorso degli Stati Uniti offrirono aiuti economici per la ricostruzione e soprattutto aiuti diretti ai 30.000 feriti accertati sul sito del terremoto.\nSecondo le autorit\u00e0 iraniane il sisma ha causato almeno 40-50.000 morti, ma le stime parlano di 25-30.000 morti."}
{"id": "1335245", "revid": "191797", "url": "https://it.wikipedia.org/wiki?curid=1335245", "title": "Montandrea", "text": ""}
{"id": "1335251", "revid": "19580", "url": "https://it.wikipedia.org/wiki?curid=1335251", "title": "Convento Ortodosso di Lintula", "text": ""}
{"id": "1335254", "revid": "339392", "url": "https://it.wikipedia.org/wiki?curid=1335254", "title": "Monastero Ortodosso di Valamo", "text": ""}
{"id": "1335263", "revid": "2184045", "url": "https://it.wikipedia.org/wiki?curid=1335263", "title": "Sindrome da acquisto compulsivo", "text": "La sindrome da acquisto compulsivo \u00e8 un disturbo del controllo degli impulsi che indica il desiderio compulsivo di fare acquisti, anche denominato shopping\" compulsivo, acquisto compulsivo, shopping\"-dipendenza o \"shopaholism\".\n\u00c8 noto anche con il termine oniomania (dal greco \"onios\" = \"in vendita,\" \"mania\" = follia) coniato dallo psichiatra tedesco Emil Kraepelin. Kraepelin, con lo psichiatra svizzero Eugen Bleuler, identific\u00f2 per la prima volta i sintomi associati all'oniomania nel corso del tardo diciannovesimo secolo.\nDescrizione.\nNon \u00e8 riconosciuto come un disturbo dalla American Psychiatric Association (APA), manuale DSM-V; nonostante questo abbia ricevuto una notevole attenzione dei media.\n se inizialmente comprano per il piacere che si ricava da un nuovo acquisto, in seguito riportano uno stato di tensione crescente, ed il desiderio di comprare diventa un impulso irrefrenabile.\nIn seguito all'acquisto compulsivo di oggetti d'ogni tipo, che il pi\u00f9 delle volte vengono messi da parte o regalati oppure buttati via, si riscontrano molto spesso sentimenti di colpa e vergogna.\n\u00c8 stata in particolare la studiosa statunitense S.L. McElroy ad occuparsi di questo fenomeno, proponendo i seguenti criteri diagnostici per distinguere le persone che praticano lo \"shopping\" come una normale attivit\u00e0, da quelle per cui esso assume caratteristiche patologiche:"}
{"id": "1335264", "revid": "1573940", "url": "https://it.wikipedia.org/wiki?curid=1335264", "title": "Prioninae", "text": "Prioninae \u00e8 una sottofamiglia di insetti cerambicidi che annovera tra le pi\u00f9 grandi specie di coleotteri conosciuti.\nDiffusi in tutti i continenti, con particolare abbondanza nelle regioni tropicali, sono presenti anche in Europa, con specie dalle dimensioni pi\u00f9 ridotte, ma sempre tra i pi\u00f9 grandi coleotteri locali.\nMorfologia.\nAdulto.\nLa maggior parte delle specie ha un aspetto robusto, spesso largo ed appiattito, colorazione nera o bruna, capo grande e prognato, antenne relativamente corte e protorace sempre dotato di una carena laterale e talvolta di numerosi denti.\nAlcune trib\u00f9 sudamericane tropicali (Mallaspini) presentano invece vistose colorazioni metalliche e disegni a colori contrastanti.\nLe ali, studiate estesamente da Saalas, sono dotate di una cella nella regione anale (come quella dei Lepturinae), che scompare in alcuni gruppi pi\u00f9 evoluti (Parandrini).\nLe dimensioni possono essere ragguardevoli, raggiungendo i massimi conosciuti per i coleotteri. Altri insetti, come ad esempio i fasmidi, possono raggiungere lunghezze superiori, ma sono tuttavia inferiori come massa corporea.\n\"Titanus giganteus\" (Linneo, 1758) dell'Amazzonia i cui maschi adulti raggiungono 16,8\u00a0cm (massimi riscontrati), \"Macrodontia cervicornis\" (Linneo, 1758), anch'essa amazzonica, raggiunge i 15\u00a0cm, \"Xixuthrus terribilis\" Thomson, 1877 delle Figi 13,5\u00a0cm, e moltissime sono le specie tropicali oltre i 10\u00a0cm.\nAlcune specie si sono adattate alla vita sotto le cortecce, evolvendo caratteri analoghi a quelli dei lucanidi come corpo appiattito, grandi mandibole, pecilandria, riduzione delle antenne e sviluppo di paraonichi. Tra queste specie ricordiamo i rappresentanti delle trib\u00f9 Mallodontini, Cantharocnemini, Eurypodini e Parandrini.\nLarva.\nLe larve dei Prioninae, carnose e spesso di grandi dimensioni, sono sempre dotate di zampe minute. Molte specie sono anche facilmente riconoscibili per avere il capo dotato di quattro denti al bordo anteriore del clipeo.\nBiologia.\nAdulto.\nI Prioninae sono notturni o crepuscolari. Durante il giorno si rintanano sotto le cortecce, o nelle vecchie gallerie larvali dei tronchi d'albero. Alcuni possono venire attirati dalla luce dei lampioni stradali.\nLarva.\nLe larve compiono il loro sviluppo - spesso della durata di alcuni anni - all'interno di grossi tronchi d'albero, di piante perlopi\u00f9 deperite o morte.\nLe loro grandi dimensioni e la loro facile reperibilit\u00e0, dovuta al fatto che molte di esse vivono in tronchi marcescenti, ha fatto s\u00ec che le larve di molte specie vengano utilizzate come cibo da alcune popolazioni indigene delle regioni Tropicali. Gli stessi Romani apprezzavano la larva del prionino \"Ergates faber\", che essi chiamavano \"cossus\", un nome passato poi ad altre specie di insetti (Cossidae).\nSistematica.\nI Prioninae comprendono le seguenti trib\u00f9:\nIn Italia sono presenti soltanto cinque specie:"}
{"id": "1335266", "revid": "486946", "url": "https://it.wikipedia.org/wiki?curid=1335266", "title": "Valamo", "text": ""}
{"id": "1335269", "revid": "729019", "url": "https://it.wikipedia.org/wiki?curid=1335269", "title": "Nucleo rosso", "text": "Il nucleo rosso (o sostanza rossa) \u00e8 un nucleo proprio del mesencefalo. Esso \u00e8 ben riconoscibile nel materiale fresco, per il colorito rossiccio dovuto alla presenza di ferro, di forma cilindroide, situato nella met\u00e0 rostrale del tegmento del mesencefalo all'altezza dei tubercoli quadrigemini (o collicoli) superiori, con i quali \u00e8 in connessione bilaterali. La sua met\u00e0 rostrale sporge nel diencefalo, vi si possono distinguere:\nDalla porzione magnicellulare caudale del nucleo rosso origina il fascio \"rubrospinale, \"che nell'incrociarsi costituisce la \"decussazione tegmentale\" ventrale per scendere lungo il tronco encefalico e il midollo spinale. Le fibre rubrospinali terminano nelle lamine V, VI e VII del midollo spinale: nel nucleo rosso si trovano \"motoneuroni superiori\" per il controllo del movimenti volontari. Questa via motoria, nell'uomo, non presenta una grande importanza. Il fascio \"corticorubro\" costituisce l'afferenza che il nucleo rosso riceve dalla corteccia telencefalica (in modo particolare dalle aree deputate al controllo motorio) oltre all'afferenza proveniente dal nucleo interposito (nucleo globoso ed emboliforme) del cervelletto controlaterale.\nLa componente parvicellulare, pi\u00f9 importante nell'uomo, \u00e8 coinvolta nel controllo motorio esercitato dal cervelletto. Riceve afferenze dal nucleo dentato del cervelletto controlaterale e invia fibre efferenti al nucleo olivare inferiore seguendo la via del tratto tegmentale centrale. I neuroni del nucleo olivare inferiore proiettano al cervelletto controlaterale mediante le fibre rampicanti. Si viene a chiudere la circuitazione cervelletto - nucleo rosso - nucleo olivare inferiore.\n\u00c8 attraversato da fibre che provengono dal nucleo del nervo oculomotore comune ma che non contraggono nessun rapporto funzionale col nucleo rosso.\nLesioni al nucleo rosso di solito ne causano un disturbo caratterizzato per la maggior parte da tremore controlaterale alla lesione, deficit nella coordinazione."}
{"id": "1335284", "revid": "1745361", "url": "https://it.wikipedia.org/wiki?curid=1335284", "title": "Lugaid Iardonn", "text": "Successe sul trono al padre che era morto di peste e regn\u00f2 per nove anni prima di essere ucciso a R\u00e1th Clochair da Sirl\u00e1m, figlio di Finn mac Blatha. Il \"Lebor Gab\u00e1la \u00c9renn\" sincronizza il suo regno con quello di Artaserse I (465-424 a.C.) di Persia. Goffredo Keating data il suo regno dal 658 al 649 a.C. , gli \"Annali dei Quattro Maestri\" dall'881 all'872 a.C."}
{"id": "1335286", "revid": "174925", "url": "https://it.wikipedia.org/wiki?curid=1335286", "title": "Lugaid L\u00e1mdearg", "text": ""}
{"id": "1335289", "revid": "33689", "url": "https://it.wikipedia.org/wiki?curid=1335289", "title": "Via Piramidale", "text": ""}
{"id": "1335293", "revid": "19580", "url": "https://it.wikipedia.org/wiki?curid=1335293", "title": "Kolovesi National Park", "text": ""}
{"id": "1335296", "revid": "775372", "url": "https://it.wikipedia.org/wiki?curid=1335296", "title": "Governo Drnov\u0161ek III", "text": "Janez Drnov\u0161ek \u00e8 stato per la terza volta Primo ministro della Slovenia dal 27 febbraio 1997 al 7 giugno 2000. Il Governo Drnov\u0161ek III comprende il Primo ministro, 16 ministri e 4 ministri senza portafoglio."}
{"id": "1335298", "revid": "6340", "url": "https://it.wikipedia.org/wiki?curid=1335298", "title": "Form\u00e1li", "text": ""}
{"id": "1335300", "revid": "287204", "url": "https://it.wikipedia.org/wiki?curid=1335300", "title": "Formali", "text": ""}
{"id": "1335301", "revid": "125893815", "url": "https://it.wikipedia.org/wiki?curid=1335301", "title": "Mamma Mia! (film)", "text": "Mamma Mia! \u00e8 un film del 2008 diretto da Phyllida Lloyd.\nAdattamento cinematografico dell'omonimo musical, basato sulle musiche del gruppo svedese ABBA, su soggetto e sceneggiatura da Catherine Johnson.\nCome il musical, il film prende il titolo dal brano \"Mamma Mia\" degli ABBA. Inoltre, entrambi si ispirano al film del 1968 \"Buonasera, signora Campbell\" di Melvin Frank. Questo film \u00e8 diventato in Gran Bretagna il DVD pi\u00f9 venduto di tutti i tempi con pi\u00f9 di 5 milioni di copie al suo attivo.\nIl film \u00e8 stato distribuito negli Stati Uniti il 18 luglio 2008 e nelle sale italiane il 3 ottobre 2008.\nTrama.\nLa ventenne Sophie, in procinto di sposarsi con il suo fidanzato Sky, vive sulla piccola isola di Kalokairi in Grecia, dove, assieme alla madre Donna, gestisce un hotel chiamato Villa Donna. \nSophie sente che nella vita le \u00e8 sempre mancato qualcosa, dato che non ha mai conosciuto suo padre. Un giorno trova un vecchio diario della madre, in cui lei racconta la sua giovent\u00f9 e i suoi tre grandi amori giovanili, tutti e tre risalenti al periodo del concepimento della ragazza. Credendo che uno di questi possa essere suo padre, decide di invitarli tutti e tre, all'insaputa della madre, al matrimonio.\nSull'isola iniziano ad arrivare gli invitati, tra cui le migliori amiche di Sophie, e le migliori amiche di Donna: la divertente scrittrice single Rosie e la ricca e tre volte divorziata Tanya. Donna, Tanya e Rosie avevano fondato in giovent\u00f9 una band chiamata \"Donna e le Dynamos\". Giungono anche i tre vecchi amori di Donna: Sam Carmichael, Harry Bright e Bill Anderson. Sophie cerca di tenere nascosto l'arrivo dei tre ex fidanzati alla madre, ma Donna ben presto scopre la loro presenza sull'isola e cerca di tenerli alla larga, soprattutto per proteggere la figlia, ignorando per\u00f2 totalmente che l'arrivo dei tre uomini si deve proprio a Sophie.\nTra balli e canti Sam, Harry e Bill iniziano a sospettare che ognuno di loro potrebbe essere il padre di Sophie. Cos\u00ec, in momenti diversi, propongono tutti e tre alla ragazza di poterla accompagnare all'altare. Sophie non sa come comportarsi e durante la sua festa di addio al nubilato sviene.\nIl giorno del matrimonio ad accompagnare Sophie all'altare \u00e8 la madre. La resa dei conti arriva proprio durante la cerimonia: non potendo sapere chi \u00e8 il padre, i tre uomini accettano di essere ognuno \"padre per un terzo\" di Sophie. Durante la cerimonia Sophie si rende conto di non volersi sposare, ma di voler prima vedere il mondo insieme a Sky. Sam allora decide di chiedere a Donna di sposarlo e lei accetta. Il film si conclude con la festa di nozze in cui Bill e Rosie si fidanzano, mentre Sky e Sophie partono in barca.\nColonna sonora.\nDi seguito la lista dei brani presenti nel film; le tracce contrassegnate da (*) non sono presenti nel CD della colonna sonora. Inoltre, durante il film si possono riconoscere altri due motivi degli Abba, anche se sono solo accennati: Donna ripete a bocca chiusa il ritornello di \"Fernando\" poco prima di incontrare i tre uomini, e la banda locale suona come marcia nunziale una versione molto lenta e solenne di \"Knowing me, knowing you\"\nAccoglienza.\nIncassi.\n\"Mamma Mia!\" \u00e8 il musical che ha incassato di pi\u00f9 nella storia del cinema, guadagnando $144\u00a0130\u00a0063 negli USA e $465\u00a0711 574 nel resto del mondo.\nCon 69.05 milioni di sterline \"Mamma Mia!\" \u00e8 il film che ha incassato di pi\u00f9 anche nella storia inglese.\nIn Italia nel primo fine settimana ha ricavato 1.851.134 euro, diventando la miglior apertura di sempre per un musical in Italia. Nella classifica mondiale dei 10 film che hanno incassato di pi\u00f9 nel 2008, si piazza al 6\u00ba posto con oltre 573.000.000 di dollari.\nNel periodo natalizio del 2008, dopo quasi tre mesi dall'uscita nelle sale italiane, rientra nella top 20 degli incassi (13 settimane - 6 schermi) rivelandosi uno dei migliori successi dell'anno.\nIn Gran Bretagna \u00e8 il pi\u00f9 venduto DVD di tutti i tempi, con pi\u00f9 di 5 milioni di copie al suo attivo. Grazie all'exploit natalizio il film ha detronizzato \"Pirati dei Caraibi - La maledizione del forziere fantasma\", attestato a 4,7 milioni di copie.\nSequel.\nA dieci anni dall'uscita del primo film \u00e8 stato prodotto un sequel, distribuito negli USA il 20 luglio 2018 con il titolo \"Mamma Mia! Ci risiamo\". Al riconfermato cast precedente si aggiungono Lily James, Jeremy Irvine, Hugh Skinner, Josh Dylan, Alexa Davies e Jessica Keenan Wynn, rispettivamente nei ruoli dei giovani Donna, Sam, Harry, Bill, Rosie e Tanya, insieme a Cher ed Andy Garc\u00eda."}
{"id": "1335302", "revid": "287204", "url": "https://it.wikipedia.org/wiki?curid=1335302", "title": "Fyrirsogn ok Formali", "text": ""}
{"id": "1335303", "revid": "6340", "url": "https://it.wikipedia.org/wiki?curid=1335303", "title": "Fyrirsogn", "text": ""}
{"id": "1335304", "revid": "6340", "url": "https://it.wikipedia.org/wiki?curid=1335304", "title": "Fyrirs\u00f6gn", "text": ""}
{"id": "1335307", "revid": "1745361", "url": "https://it.wikipedia.org/wiki?curid=1335307", "title": "Lughaid mac Loeguire", "text": "Secondo una tradizione fu ucciso da un fulmine ad Achadh Farcha dopo aver insultato San Patrizio, secondo un'altra, invece, nella battaglia di Ard Corann (507)."}
{"id": "1335309", "revid": "19580", "url": "https://it.wikipedia.org/wiki?curid=1335309", "title": "Dorsale di Punkaharju", "text": ""}
{"id": "1335311", "revid": "72396", "url": "https://it.wikipedia.org/wiki?curid=1335311", "title": "Rifugio Vincenzo Lancia", "text": "Il rifugio Vincenzo Lancia \u00e8 un rifugio alpino situato nel comune di Trambileno (Trentino), in localit\u00e0 Alpe Pozza, sul Pasubio, a 1825\u00a0m s.l.m. e porta il nome di Vincenzo Lancia. Sopra il rifugio si trova la piccola chiesetta dedicata a San Giovanni Gualberto. \nStoria.\nLa zona dell'Alpe Pozza, gi\u00e0 nota ai pastori locali da secoli, fu riscoperta negli anni venti grazie ad alcuni giovani sciatori soci della SAT di Rovereto che iniziarono a frequentare queste ampie distese innevate ancora incontaminate. In questi anni fu utilizzato la struttura di malga Pozze che si trova a pochi minuti dall'attuale rifugio come semplice ricovero. All'inizio degli anni trenta si inizi\u00f2 a pensare alla costruzione di un moderno rifugio nella zona. \nIl nuovo rifugio fu costruito sui resti di alcune baracche austro-ungariche della Prima guerra mondiale al limite nord-ovest dell'Alpe Pozza. Tutta la zona fu teatro, durante la Prima guerra mondiale, di aspri combattimenti tra le truppe italiane e quelle dell'Impero austro-ungarico. \nI lavori, su progetto dell'architetto Giovanni Tiella, iniziati nel 1938 erano finiti nell'ottobre 1939. A causa dell'entrata in guerra dell'Italia nel giugno 1940 l'inaugurazione slitt\u00f2 per\u00f2 a ottobre dello stesso anno. Fu inaugurato dall'allora presidente della sezione Rovereto della SAT, Societ\u00e0 degli Alpinisti Tridentini di Rovereto Amedeo Costa, che lo volle dedicare all'amico Vincenzo Lancia, fondatore della casa automobilistica Lancia, scomparso nel 1937. Fu infatti la famiglia Lancia a dare un importante contributo finanziario per la costruzione del rifugio.\nIn seguito il rifugio Lancia fu ristrutturato e modernizzato pi\u00f9 volte.\nAscensioni.\nIl rifugio e la zona che lo circonda sono meta, nel periodo invernale, di appassionati di sci alpinismo, mentre, in assenza di neve, questo \u00e8 un punto di partenza per varie escursioni. Una vasta rete di sentieri perfettamente segnalati ed agibili senza bisogno di attrezzature particolari permettono, partendo dal Lancia, di esplorare tutto il gruppo del Pasubio."}
{"id": "1335312", "revid": "124200722", "url": "https://it.wikipedia.org/wiki?curid=1335312", "title": "Unterl\u00e4nder Spielervereinigung Eschen/Mauren", "text": "L'USV Eschen/Mauren \u00e8 una societ\u00e0 calcistica di Eschen e Mauren, Liechtenstein. Partecipa al campionato svizzero di calcio nella quarta divisione, la 1\u00aa Lega.\nGioca nello Sportpark Eschen-Mauren, usato come stadio per le partite casalinghe della nazionale di calcio del Liechtenstein prima che fosse costruito il RheinPark Stadion di Vaduz.\nOrganico.\n\"Aggiornato al 28 settembre 2021.\"\n \n "}
{"id": "1335313", "revid": "339392", "url": "https://it.wikipedia.org/wiki?curid=1335313", "title": "Tavola di Mendeleev", "text": ""}
{"id": "1335315", "revid": "124123", "url": "https://it.wikipedia.org/wiki?curid=1335315", "title": "Ailill Molt", "text": ""}
{"id": "1335320", "revid": "19580", "url": "https://it.wikipedia.org/wiki?curid=1335320", "title": "Villa Rauhalinna", "text": ""}
{"id": "1335323", "revid": "122261234", "url": "https://it.wikipedia.org/wiki?curid=1335323", "title": "Finale di potenza", "text": "Viene definito finale di potenza un circuito elettronico costituito da valvole o transistor, in grado di amplificare un segnale, immesso al suo ingresso, fornendolo della corrente necessaria a pilotare forti carichi. Il pi\u00f9 conosciuto \u00e8 il diffusore acustico, ma possono essere anche altri, per esempio un motore, uno shaker, o essere parte integrante di un calibratore di corrente. Il circuito amplificatore pu\u00f2 essere realizzato adottando tipologie diverse di costruzione, scegliendo quella pi\u00f9 confacente alle caratteristiche finali desiderate.\nStoria.\nFu inventato nel 1909 da Lee De Forest quando invent\u00f2 il triodo. Il triodo \u00e8 un dispositivo a tre terminali con una griglia che pu\u00f2 modulare il flusso di elettroni dal filamento alla placca. Il triodo fu utilizzato per amplificare nelle prime radio a modulazione d'ampiezza (AM).\nI primi amplificatori furono basati sulle valvole termoioniche, e alcune di queste ebbero una notevole fedelt\u00e0 nel riprodurre i segnali (come ad esempio l'amplificatore Williamson del 1947). I moderni amplificatori sono prevalentemente a stato solido, con dispositivi come (transistor BJT, FET e MOSFET), ma c'\u00e8 chi ancora continua a preferire l'amplificazione valvolare. Gli amplificatori a stato solido divennero comuni con la disponibilit\u00e0 di transistor a basso costo nei tardi anni '60 del XX secolo.\nDescrizione.\nPer consuetudine, analoga definizione viene usata in alta fedelt\u00e0 e nell'Hi-end, riferendosi all'apparecchio amplificatore. Solitamente l'\"amplificatore finale di potenza\" lavora in coppia con un amplificatore di altro tipo chiamato \"preamplificatore\", entrambi, insieme, hanno la funzione di amplificare i deboli segnali provenienti da varie sorgenti, (microfono, giradischi, lettore CD, sintonizzatore, ecc..) \nLa scelta di separare gli stadi di amplificazione, sistemandoli in due distinti telai, dipende principalmente dal notevole range di tensione e corrente in cui i circuiti devono lavorare; basti pensare che il segnale generato da un fonorivelatore a bobina mobile per dischi in vinile \u00e8 dell'ordine delle decine di microvolt, mentre l'energia necessaria a pilotare i migliori diffusori in commercio \u00e8 costituita da correnti di centinaia di ampere e tensioni di svariate decine di volt, pertanto, dovendo amplificare il valore di un segnale milioni di volte, evitando al contempo di introdurvi del rumore, la soluzione migliore consiste nel separare i primi stadi ad alto guadagno, che lavorano in tensione, dagli ultimi stadi che lavorano in corrente, disponendo questi, appunto nel finale di potenza, di un ulteriore miglioramento riguardante il rumore, che consiste nel realizzare l'alimentatore per il preamplificatore in un telaio a parte.\nUn buon esempio di finale di potenza \u00e8 costituito dal cosiddetto stadio \"push-pull\", composto da due sottostadi aventi rispettivamente un transistor bipolare di tipo npn e un transistor bipolare di tipo pnp. Questo finale \u00e8 alimentato generalmente con doppia tensione (positiva e negativa) + massa.\nTale circuito ha una buona resa in quanto per i semiperiodi negativi del segnale funziona lo stadio PULL (transistor pnp), mentre lo stadio PUSH \u00e8 interdetto, viceversa per i semiperiodi positivi funziona lo stadio PUSH (transistor npn) e lo stadio PULL non lavora. Vi sono poi due diodi (mantenuti in conduzione da due specchi di corrente) collegati alla base dei due stadi, i quali evitano il fenomeno detto \"crossover\", vale a dire una fase di \"stallo\" tra lo spegnimento di uno stadio e l'accensione dell'altro, dovuta alla tensione base-emettitore (Vbe) dei transistor bipolari, che costituisce una soglia non nulla (generalmente vale 0,6 volt). Quando il segnale negativo \u00e8 maggiore di -0,6 volt lo stadio PULL si disattiva, ma lo stadio PUSH non si accende fino al raggiungimento da parte del segnale di un valore maggiore di 0,6 volt.\nSpesso questo finale \u00e8 dotato di transistor aggiuntivi di protezione contro il cortocircuito dell'uscita verso massa.\nSviluppo.\nPer alcuni anni dopo l'introduzione di amplificatori a stato solido, la percezione del suono mostrava una qualit\u00e0 audio inferiore rispetto agli amplificatori a valvole. Questo fece credere agli audiofili che i sistemi a valvole avessero una qualit\u00e0 audio intrinseca alla tecnologia valvolare stessa. Nel 1972 Matti Otala dimostr\u00f2 l'origine di una forma di distorsione mai osservata prima: la distorsione di intermodulazione dinamica (TIM), anche chiamata \"slew rate distortion\". La distorsione TIM si presentava durante le rapide variazioni della tensione in uscita.. La distorsione TIM non appariva nell'amplificazione di segnali sinusoidali, come accadeva nei test dei progettisti prima del 1972. Il problema era dovuto alla ridotta risposta in frequenza degli amplificatori a stato solido ad anello aperto. Lavori ulteriori di Otala e altri permisero di trovare le motivazioni della TIM, aumento dello slew rate, diminuzione della banda passante della preamplificazione, e l'inserimento di un circuito di compensazione di ritardo nello stadio d'ingresso. Nei moderni dispositivi la risposta ad anello aperto \u00e8 di almeno 20\u00a0kHz, cancellando la distorsione TIM.\nIl passo successivo fu il teorema Baxandall, di Peter Baxandall. Questo teorema introduceva il concetto della comparazione dei valori di distorsione d'ingresso e di uscita di un amplificatore. Questa nuova idea aiut\u00f2 i progettisti a valutare meglio i processi di distorsione.\nApplicazioni.\nApplicazioni sono sistemi PA, amplificazione sonora per teatri/concerti, e sistemi domestici hi-fi. Amplificazione per strumenti come chitarre."}
{"id": "1335328", "revid": "19580", "url": "https://it.wikipedia.org/wiki?curid=1335328", "title": "Centro Artistico Retretti", "text": ""}
{"id": "1335329", "revid": "19580", "url": "https://it.wikipedia.org/wiki?curid=1335329", "title": "Laghi finlandesi", "text": ""}
{"id": "1335345", "revid": "54253", "url": "https://it.wikipedia.org/wiki?curid=1335345", "title": "Testimoni di giustizia", "text": ""}
{"id": "1335347", "revid": "149485", "url": "https://it.wikipedia.org/wiki?curid=1335347", "title": "Calcio alla XXII Universiade", "text": "Presentiamo in questa pagina tutti i risultati delle partite di calcio alla XXII Universiade di Taegu, , del 2003.\nLe gare si sono svolte nei seguenti impianti:\nTorneo maschile.\nAl torneo maschile parteciparono 16 squadre, inizialmente divise in 4 gironi eliminatori. Le prime due squadre di ogni girone si incrociano e affrontano nel torneo di alta classifica, le restanti in quello di bassa classifica."}
{"id": "1335352", "revid": "287204", "url": "https://it.wikipedia.org/wiki?curid=1335352", "title": "Ailill mac Slanuill", "text": ""}
{"id": "1335356", "revid": "439868", "url": "https://it.wikipedia.org/wiki?curid=1335356", "title": "Rother", "text": "Rother \u00e8 un distretto dell'East Sussex, Inghilterra, Regno Unito, con sede a Bexhill-on-Sea.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Bexhill e Rye col distretto rurale di Battle."}
{"id": "1335358", "revid": "404449", "url": "https://it.wikipedia.org/wiki?curid=1335358", "title": "Grandi", "text": ""}
{"id": "1335359", "revid": "1305772", "url": "https://it.wikipedia.org/wiki?curid=1335359", "title": "Xilosio 1-deidrogenasi", "text": "Xilosio 1-deidrogenasi \u00e8 un termine generico per denominare un enzima che converte lo xilosio a xilonolattone. Pi\u00f9 nel dettaglio, si distinguono:"}
{"id": "1335360", "revid": "1305772", "url": "https://it.wikipedia.org/wiki?curid=1335360", "title": "Ju\u017enoural'sk", "text": "Ju\u017enoural'sk (in russo \u042e\u0436\u043d\u043e\u0443\u0440\u0430\u0301\u043b\u044c\u0441\u043a) \u00e8 una citt\u00e0 di 39.275 abitanti situata nell'Oblast' di \u010celjabinsk, in Russia.\nJu\u017enoural'sk fu fondata nel 1948 e ricevette lo \"status\" di citt\u00e0 il 1\u00ba febbraio 1961.\nAltri progetti.\n[[Categoria:Citt\u00e0 dell'Oblast' di \u010celjabinsk]]"}
{"id": "1335361", "revid": "19580", "url": "https://it.wikipedia.org/wiki?curid=1335361", "title": "Castello di Olavinlinna", "text": ""}
{"id": "1335362", "revid": "44939", "url": "https://it.wikipedia.org/wiki?curid=1335362", "title": "Ossoprolina reduttasi", "text": ""}
{"id": "1335365", "revid": "44939", "url": "https://it.wikipedia.org/wiki?curid=1335365", "title": "Treonina 3-deidrogenasi", "text": ""}
{"id": "1335366", "revid": "15756", "url": "https://it.wikipedia.org/wiki?curid=1335366", "title": "Pieve di San Siro (Cemmo)", "text": "La pieve di San Siro sorge a nella frazione di Cemmo di Capo di Ponte, a 410 m s.l.m. Era uno dei pievanati storici in cui si divideva la Valle Camonica. Il complesso, che sorge su uno sperone sovrastante il fiume Oglio, \u00e8 raggiungibile tramite una scala costruita negli anni trenta.\nStoria e descrizione.\nLa fondazione della chiesa nella forma attuale dovrebbe risalire alla fine del XI inizi dell'XII secolo, anche se un frammento di un'epigrafe romana in una monofora fa pensare ad un edificio romano precedentemente posizionato sullo stesso sito, ed in seguito trasformato in un focolare di culto cristiano databile tra VIII e IX secolo. Nella cripta sono infatti presenti elementi preromanici nei capitelli e nelle colonne. Il campanile risulta essere un'aggiunta del XV secolo. A seguito della visita in Valle Camonica di San Carlo Borromeo (1580) si rifecero alcune parti della chiesa, tra le quali il soffitto della navata centrale.\nNel 1912 inizia un restauro a cura dello Stato che porta alla ricollocazione di frammenti di portale caduti, il rifacimento della parete settentrionale del coro la copertura lignea del soffitto (eliminando la struttura a cassettoni e le navate a crociera laterali) e fu rifatta la scala d'accesso alla cripta. In un seguente restauro si rialzarono i pavimenti utilizzando lastre di pietra locale. L'ultimo restauro del campanile risale al 1994-95.\nLa struttura ha un orientamento ovest-est, con tre absidi, e un'entrata sul versante meridionale molto elaborato, con simboli fantastici e floreali. All'interno il presbiterio \u00e8 rialzato rispetto al corpo della sala principale, cos\u00ec come la navata centrale rispetto alle due laterali. Anche nella cripta si mantiene la suddivisione in tre absidi.\nSulla parete di fondo a ovest vi sono una serie di gradoni che dovevano servire, secondo la tradizione, ai catecumeni. Da questi si accede a una porta che recava nella sagrestia ed al campanile.\nDa questa chiesa proviene il polittico del Maestro Paroto conservato a New York prima di tornare a Brescia ed al suo territorio, essendo stato acquistato il 4 luglio 2012 dalla Fondazione CAB all'asta londinese di Sotheby's, firmato e datato 1447 (o 1444).\nIl fonte battesimale, interna alla chiesa, \u00e8 probabilmente un torchio di origine romana o altomedievale."}
{"id": "1335369", "revid": "44939", "url": "https://it.wikipedia.org/wiki?curid=1335369", "title": "Deidrosfinganina reduttasi", "text": ""}
{"id": "1335370", "revid": "729019", "url": "https://it.wikipedia.org/wiki?curid=1335370", "title": "Wealden", "text": "Wealden \u00e8 un distretto dell'East Sussex, Inghilterra, Regno Unito, con sede a Crowborough.\nIl distretto fu creato con il Local Government Act 1972, il 1\u00ba aprile 1974 dalla fusione del distretto rurale di Hailsham col distretto rurale di Uckfield."}
{"id": "1335373", "revid": "44939", "url": "https://it.wikipedia.org/wiki?curid=1335373", "title": "Idrossibenzil-alcol deidrogenasi", "text": ""}
{"id": "1335376", "revid": "1745361", "url": "https://it.wikipedia.org/wiki?curid=1335376", "title": "Ailill", "text": "Ailill (\"bellezza\") \u00e8 un prenome maschile irlandese. Pu\u00f2 riferirsi a:"}
{"id": "1335377", "revid": "19580", "url": "https://it.wikipedia.org/wiki?curid=1335377", "title": "Castello di Brahelinna", "text": ""}
{"id": "1335378", "revid": "110157", "url": "https://it.wikipedia.org/wiki?curid=1335378", "title": "Sizaire-Berwick", "text": "La Sizaire-Berwick \u00e8 stata una casa automobilistica anglo-francese attiva dal 1913 al 1925. Nacque sulle ceneri della \"Sizaire-Naudin\", attiva dal 1905 al 1913 ed in seguito si sdoppi\u00f2 in due aziende: la francese \"Sizaire Fr\u00e8res\" (1920-29) e l'inglese Windsor (1924-27).\nStoria.\nLe origini: la Sizaire-Naudin.\nNel 1905, Maurice Sizaire fond\u00f2 una societ\u00e0 per la produzione di autovetture: a lui era affidata la parte teorica, mentre la realizzazione vera e propria era affidata a Louis Naudin. I due erano interessati alla costruzione di autovetture gi\u00e0 da qualche anno. Fu infatti gi\u00e0 nel 1900 che riuscirono a costruire insieme la loro prima autovettura. La societ\u00e0 fondata nel 1905 prese il nome di Sizaire-Naudin, dai cognomi dei due soci fondatori, mentre la sede fu stabilita a Courbevoie, una citt\u00e0 in cui di l\u00ec a non molto si moltiplicheranno le case automobilistiche dell'era pionieristica o immediatamente successiva. La prima vettura recante il nuova marchio Sizaire-Naudin era di fascia medio-bassa e d'impostazione sportiveggiante. Di fatto, questa prima Sizaire-Naudin pu\u00f2 considerarsi come una delle antesignane del concetto di piccola vettura dal carattere sportiveggiante. \nIn seguito arrivarono anche altri modelli, tra cui la \"Type F\" e la \"12CV\", con motore da 1.5 litri. Ma Sizaire ambiva ad una produzione pi\u00f9 esclusiva e nel 1912 lasci\u00f2 la societ\u00e0 per dissapori con Louis Naudin. Quest'ultimo prosegu\u00ec per conto proprio con la gestione dell'azienda, ma gi\u00e0 nel 1913 mor\u00ec: la Sizaire-Naudin and\u00f2 avanti ancora per qualche anno, guidata da altri componenti del direttivo, poi lo scoppio della Prima guerra mondiale la indebol\u00ec economicamente, al punto da costringerla a chiudere poco dopo il termine del conflitto, nel 1921.\nLa nascita della Sizaire-Berwick.\nDopo aver lasciato la Sizaire-Naudin, Maurice Sizaire si lanci\u00f2 nella produzione di vetture di fascia alta e di lusso. Associatosi con suo fratello Georges, cominci\u00f2 a lavorare alla realizzazione di un telaio per una vettura di fascia alta. Grazie all'appoggio finanziario di Fr\u00e9d\u00e9ric-Guillaume de Berwick, carrozziere con sede a Londra, nel quartiere di Highgate, ed importatore in Inghilterra della Corre La Licorne, venne fondata la nuova societ\u00e0 Sizaire-Berwick. L'accordo prevedeva la costruzione dei telai nel nuova stabilimento di Courbevoie e l'assemblaggio finale in Inghilterra presso la Berwick. \nFu cos\u00ec che nel 1913 al Salone di Parigi fu presentata la \"20HP\", una vettura di fascia alta che gi\u00e0 al suo esordio incontr\u00f2 un intoppo legale. Il suo frontale, ed in particolare la forma del suo radiatore, era infatti troppo simile a quello delle contemporanee Rolls-Royce. La casa di Crewe intent\u00f2 quindi una causa legale nei confronti della Sizaire-Berwick, ma la perse poich\u00e9 quest'ultima aveva registrato il disegno del radiatore, contrariamente alla Rolls-Royce stessa. La produzione pot\u00e9 quindi proseguire tranquillamente: la \"20HP\" colp\u00ec per la sua eleganza e per le sue raffinate soluzioni tecniche. Per quanto riguardava le prestazioni, la casa dichiarava una velocit\u00e0 di punta di 95\u00a0km/h. Subito dopo esord\u00ec anche la \"25/50 HP\", una vettura pi\u00f9 grande e costosa, equipaggiata da un motore a 4 cilindri da 4.5 litri, in grado di erogare una potenza massima di 65 CV.\nMa lo scoppio della guerra costrinse la casa ad interrompere la produzione automobilistica per dedicarsi alla produzione di veicoli per uso bellico. A tale scopo, nel 1915 venne costruito un nuovo stabilimento inglese, sempre nei pressi di Londra, per incrementare la produzione di aerei, come da commessa militare. Alla fine della guerra, la produzione automobilistica riprese regolarmente, ma nel 1919 venne mutata la ragione sociale, che cambi\u00f2 in \"Berwick &amp; Co Ltd\", escludendo quindi il cognome di Maurice Sizaire e divenendo di fatto una casa automobilistica totalmente inglese, mentre lo stabilimento inglese di Courbevoie venne acquistato da un imprenditore statunitense che lo convert\u00ec all'attivit\u00e0 di importatore dei modelli Sizaire-Berwick in Francia. Si venne cos\u00ec a creare una situazione curiosa: nata francese, l'azienda divenne inglese e anzi, la Francia divenne addirittura un mercato estero. Nonostante ci\u00f2, rimase immutato il marchio Sizaire-Berwick apposto sugli esemplari prodotti. La produzione, riavviata nel 1920, sub\u00ec una brusca virata due anni dopo: infatti nel 1922 i fratelli Sizaire e la stessa carrozzeria Berwick rinunciarono alla conduzione dell'azienda, che fu affidata alla Austin, sotto la quale nacquero nuovi modelli, con carrozzerie e motori inglesi. Videro cos\u00ec la luce la \"13/16 HP\", dotata di motore da 1.7 litri e la \"23/46 HP\", equipaggiata da un 3.6 litri. Rimase in produzione anche la \"25CV\", versione aggiornata della precedente 25/50 HP. Subito dopo, fu presentato un prototipo equipaggiato da un 6 cilindri, ma la produzione con il marchio Sizaire-Berwick si aren\u00f2 l\u00ec e nel 1925 la casa chiuse definitivamente i battenti.\nI fratelli Sizaire dopo il 1922.\nSi \u00e8 gi\u00e0 parlato del cambio di ragione sociale operato dall'azienda anglo-francese nel 1920: questo avvenne perch\u00e9 i due fratelli Maurice e Georges decisero di separarsi gradualmente dal sodalizio con Berwick e fondarono la Sizaire Fr\u00e9res, una nuova casa automobilistica con sede nuovamente a Courbevoie. Ma fu solo a partire dal 1922 che i due si dedicarono autonomamente alla conduzione della loro nuova azienda. Il loro primo modello fu la \"4 RI\" del 1923, con motore da 1993 cm3 e potenza massima di 50 CV. La vettura offr\u00ec interessanti contenuti tecnici, tra cui le sospensioni a ruote indipendenti sulle quattro ruote. Purtroppo, per\u00f2, nel 1924 Georges Sizaire mor\u00ec prematuramente lasciando l'azienda nelle sole mani del fratello maggiore Maurice. Da qui cominci\u00f2 la fase conclusiva di questo nuovo capitolo della storia dei fratelli Sizaire. Per tre anni ancora la produzione ebbe luogo a Courbevoie, ma nel 1927 la sede operativa venne trasferita nel nuovo stabilimento di Levallois-Perret. Qui, nel 1928, venne prodotto il modello \"Six\", cos\u00ec chiamato per il suo motore avalve a 6 cilindri, con cilindrata di 2910 cm3. Ad essa segu\u00ec l'ultimo modello, spinto da un motore Hotchkiss da 2413 cm3. La produzione cess\u00f2 alla fine del 1929. \nVale la pena spiegare anche quale fu il destino di Fr\u00e9d\u00e9ric-Guillaume de Berwick: egli partecip\u00f2 all'effimero sviluppo della casa inglese \"Windsor\", che present\u00f2 il suo primo modello nel 1924, ma che chiuse i battenti solo tre anni dopo, nel 1927."}
{"id": "1335380", "revid": "110157", "url": "https://it.wikipedia.org/wiki?curid=1335380", "title": "Min'jar", "text": "Min'jar (in lingua russa \u041c\u0438\u043d\u044c\u044f\u0301\u0440) \u00e8 una citt\u00e0 di 11.032 abitanti situata nell'Oblast' di \u010celjabinsk, in Russia.\nMin'jar fu fondata nel 1771 e ricevette lo \"status\" di citt\u00e0 il 14 maggio 1943."}
{"id": "1335381", "revid": "124123", "url": "https://it.wikipedia.org/wiki?curid=1335381", "title": "Ailill Finn", "text": "Secondo il \"Lebor Gab\u00e1la \u00c9renn\" succedette sul trono quando il padre fu ucciso da Fiacha Tolgrach e da suo figlio Dui Ladrach. Regn\u00f2 per nove anni. Dopo due anni di regno F\u00edachu Tolgrach fu ucciso in battaglia contro Airgetmar, figlio di Sirl\u00e1m. Gli uomini del Munster, guidate dal figlio di Ailill, Eochu e da Lugaid, figlio di Eochaid Fiadmuine, mandarono poi in esilio oltremare. Dopo sette anni Airgetmar torn\u00f2 in Irlanda e uccise Ailill con l'aiuto di Dui Ladrach e suo figlio F\u00edachu, ma non pot\u00e9 prendere il trono, di cui si impossess\u00f2 Eochu.\nTuttavia, per Seathr\u00fan C\u00e9itinn e gli \"Annali dei Quattro Maestri\" Fiacha Tolgrach succedette sul trono dopo aver ucciso Art, e fu poi ucciso da Ailill, che poi prese il trono, regnando per nove o undici anni, prima di essere ucciso da Airgetmar e gli succedette Eochu.\nIl \"Lebor Gab\u00e1la\" sincronizza il suo regno con quello di Artaserse II di Persia (404-358 a.C.). Keating data il suo regno dal 586 al 577 a.C., mentre gli \"Annali dei Quattro Maestri\" dal 795 al 786 a.C."}
{"id": "1335382", "revid": "110157", "url": "https://it.wikipedia.org/wiki?curid=1335382", "title": "Eastbourne", "text": "Eastbourne \u00e8 una citt\u00e0 e distretto del Regno Unito, nella contea inglese dell'East Sussex."}
{"id": "1335383", "revid": "44939", "url": "https://it.wikipedia.org/wiki?curid=1335383", "title": "Arabinosio 1-deidrogenasi", "text": ""}
{"id": "1335385", "revid": "56620", "url": "https://it.wikipedia.org/wiki?curid=1335385", "title": "Callisto III", "text": ""}
{"id": "1335387", "revid": "92723", "url": "https://it.wikipedia.org/wiki?curid=1335387", "title": "Fiacha Tolgrach", "text": "Fu il figlio di Muiredach Bolgrach. Nel \"Lebor Gab\u00e1la \u00c9renn\" non fu re supremo: uccise il predecessore Art mac Lugdach e mor\u00ec durante il regno di Ailill Finn nella battaglia contro Airgetmar. Suo figlio Dui Ladrach divenne re supremo.\nPer Geoffrey Keating, \"Foras Feasa ar \u00c9irinn\" e per gli \"Annali dei Quattro Maestri\" succedette ad Art come re supremo e regn\u00f2 per sette o dieci anni, ucciso da Ailill Finn, che gli succedette."}
{"id": "1335388", "revid": "709565", "url": "https://it.wikipedia.org/wiki?curid=1335388", "title": "Lewes (distretto)", "text": "Lewes \u00e8 un distretto dell'East Sussex, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Lewes coi distretti urbani di Newhaven e Seaford e col distretto rurale di Chailey."}
{"id": "1335391", "revid": "287204", "url": "https://it.wikipedia.org/wiki?curid=1335391", "title": "Art mac Lugdach", "text": "Prese il potere dopo aver ucciso il suo predecessore Conaing Bececlach. Regn\u00f2 per sei anni prima di essere ucciso da Fiacha Tolgrach e suo figlio Dui Ladrach."}
{"id": "1335396", "revid": "486946", "url": "https://it.wikipedia.org/wiki?curid=1335396", "title": "Telegiornale di sicilia", "text": ""}
{"id": "1335399", "revid": "78273", "url": "https://it.wikipedia.org/wiki?curid=1335399", "title": "Calcio alle Universiadi 2003", "text": ""}
{"id": "1335404", "revid": "119617250", "url": "https://it.wikipedia.org/wiki?curid=1335404", "title": "Sunny Lane", "text": "Biografia.\nNasce in Georgia, ma passa in Florida quasi la sua intera vita. Trascorre la sua infanzia come pattinatrice su ghiaccio ed arriva anche a concorrere al livello nazionale, ma a 16 anni un incidente avuto in automobile la costringe ad abbandonare la sua passione. Ristabilitasi, prende in considerazione una rivalutazione delle sue aspirazioni.\nDecide in seguito di rimanere nel settore dell'intrattenimento. Nel 2004 vince il D\u00e9j\u00e0 Vu Showgirl cominciando la sua ascesa nel mondo dell'industria del porno. Viene scelta come ragazza copertina del calendario di \"Nightmoves\" per il 2005, in seguito partecipa a molte trasmissioni radiofoniche. Parlandone con i suoi genitori considera la possibilit\u00e0 di trasferirsi a Los Angeles per entrare nel settore adulto.\nLa sua ascesa nel mondo del porno avviene molto velocemente: allaccia conoscenze come Ron Jeremy. La sua prima apparizione \u00e8 nel film \"My Bare Lady\" il 7 dicembre del 2006.\nNel giugno 2007 annuncia la sua aspirazione di diventare attrice. Lavora anche come spogliarellista in molti stripclub.\nNel 2008 partecipa al film \"Big Wet Asses 13\" dove gira la sua prima scena anale che le dar\u00e0 il premio al AVN Award come \"Best Anal Scene\".\nIl suo sito web rientra nel network di siti per adulti chiamato \"VNA Network\" (Vette Nation Army Network) che, oltre a lei, comprende altre 16 star: Vicky Vette, Sara Jay, Deauxma, Shanda Fay, Sophie Dee, Carmen Valentina, Charlee Chase, Gabby Quinteros, Bobbi Eden, Angelina Castro, Puma Swede, Julia Ann, Nikki Benz, Siri, Trisha Uptown e Eva Lin."}
{"id": "1335405", "revid": "287204", "url": "https://it.wikipedia.org/wiki?curid=1335405", "title": "Ipswich (borough)", "text": "Ipswich \u00e8 una borough del Suffolk, Inghilterra, Regno Unito, che copre parte della citt\u00e0 omonima."}
{"id": "1335406", "revid": "156281", "url": "https://it.wikipedia.org/wiki?curid=1335406", "title": "XV Giochi del Mediterraneo/Pallacanestro", "text": ""}
{"id": "1335408", "revid": "767487", "url": "https://it.wikipedia.org/wiki?curid=1335408", "title": "Il mondo perduto (film 1998)", "text": "Il mondo perduto (\"The Lost World\") \u00e8 un film del 1998 per la regia di Bob Keen, tratto dal romanzo omonimo di Arthur Conan Doyle. La storia \u00e8 incentrata sulla scoperta di una terra popolata di dinosauri nel mondo moderno, presso un altopiano in Mongolia.\nTrama.\n1934. Il ricercatore Maple White, insieme al suo aiutante Azbek, scopre un mondo sconosciuto e popolato dai dinosauri, sito su un altopiano in Mongolia. Dopo aver trovato un uovo di dinosauro in una grotta, White festeggia la scoperta con Azbek. L'aiutante, fin da principio timoroso del luogo, viene assalito ed ucciso da dei dimorfodonti, i quali aggrediscono anche White facendolo precipitare dall'altopiano tenendosi avvinghiato ad una corda; anche se gravemente ferito, White viene ritrovato e curato da Myar e Djena, rispettivamente fratello e sorella di Azbek; White chiede ai due di vedere l'amico George Challenger. Una volta rincontratisi, White propone all'amico di effettuare una spedizione sull'altopiano al suo posto.\nChallenger accetta e, tornato a Londra, organizza una conferenza tentando di convincere alcune persone a compiere questo viaggio per far conoscere all'umanit\u00e0 animali ritenuti sino ad allora estinti. Durante la conferenza, Challenger viene deriso ed umiliato dagli studenti e dai colleghi, fra cui Leo Summerlee e lord Thomas. Lo stesso Summerlee si offre per primo volontario alla spedizione. Uno degli spettatori della conferenza, Oscar Perreault, si propone per pagare le spese di spedizione per la Mongolia, a condizione di catturare un dinosauro vivo per esporlo al pubblico; Challenger accetta, seppure malvolentieri dato che a lavorare per Perreault vi \u00e8 il losco lord John Roxton, un ricco cacciatore di cattiva fama. Dopo la conferenza, Challenger conosce il giovane giornalista Arthur Malone, il quale si propone di unirsi alla spedizione; fuori dalla sede delle conferenze, Challenger rivede la figlia di Maple White, Amanda, che si unir\u00e0 anch'essa alla squadra.\nNei giorni successivi, i componenti si rincontrano e si mettono in viaggio per la Mongolia; per giungere sul sito useranno un apposito mezzo di trasporto. Durante il tragitto assumono delle guide, compresi i giovani fratelli Myar e Djena; tra quest'ultima e il giovane Malone nasce un profondo sentimento. Il mezzo di trasporto subisce un guasto e la squadra \u00e8 costretta a continuare il viaggio a piedi. Trascorsa una notte, una delle guide viene uccisa dopo essere stata punta da un insetto.\nLa squadra, infine, giunge ai piedi dell'altopiano; Amanda White viene rapita da due indigeni che vi abitano. La squadra si mette alla ricerca della donna; Challenger e Roxton la ritrovano quasi subito ma si trovano costretti a fronteggiare gli indigeni con le loro armi. I tre raggiungono i compagni, che nel frattempo si sono attrezzati con una mongolfiera; sorvolando l'altopiano, la squadra si lascia alle spalle gli indigeni entrando nello sconfinato mondo perduto.\nSummerlee rimane senza parole quando osserva con il binocolo tre Quetzalcoatlus; i tre rettili volanti subito si dimostrano ostili, attaccando la mongolfiera. Prima precipita il giovane Myar, poi uno squarcio irreparabile al pallone fa precipitare tutta la squadra.\nGiunti a terra, dopo aver avvistato stupefatti un Brontosaurus, trovano rifugio in una grotta in cui sono incisi sulle pareti alcuni simboli. Roxton decide di ritornare alla mongolfiera per recuperare il suo materiale; al suo ritorno, si presenta davanti a Challenger, Malone e Djena con in mano un piccolo Centrosaurus, dichiarandosi intenzionato a venderlo per $ 100.000. Roxton disarma i tre e svela loro il suo progetto di fare del mondo perduto un'area dedicata esclusivamente alla caccia. Approfittando di una temporanea distrazione di Roxton, Challenger riesce a farlo cadere e a recuperare il fucile, ma Roxton punta un coltello alla gola di Djena, costringendo Challenger a consegnare l'arma. Djena morde la mano del cacciatore e Challenger gli si avventa addosso, tramortendolo.\nNel frattempo, Amanda White e il professor Summerlee sono impegnati nel decifrare i simboli della grotta, quando all'improvviso vengono attaccati da un dinosauro che riescono a respingere.\nChallenger, Malone e Djena, mentre tornano con Roxton legato, incappano in un coccodrillo gigante, che addenta il malcapitato Roxton.\nTornati alla grotta, Amanda White ricostruisce la storia del mondo perduto interpretando le incisioni; queste raccontano di una trib\u00f9, i Kerrak, che s'insediarono adattandosi nel posto, trasformando i loro schiavi in pacifici indigeni; alcuni dinosauri vennero cacciati dai Kerrak, alcuni dei quali si estinsero e, per questo, i precedenti indigeni (chiamati neanderthal), cacciarono a loro volta i Kerrak per evitare la totale distruzione del mondo perduto, diventando i custodi dell'altopiano. Il professor Summerlee dichiara alla squadra di non voler pi\u00f9 tornare a Londra, in quanto desidera passare il resto della propria vita a studiare l'ambiente. Mentre sono addormentati, appare nella grotta un neanderthal, che con una cerbottana colpisce il Professor Summerlee con un dardo drogato; dopo essersi risvegliato, Summerlee ha delle strane allucinazioni, si allontana dalla grotta e s'imbatte in un Tyrannosaurus Rex, che lo sbrana.\nIl resto della squadra, una volta ritrovato il cadavere di Summerlee, lo ricopre con una bandiera britannica. Amanda e Challenger scoprono un passaggio all'interno della grotta; i due entrano in un ambiente ancora pi\u00f9 grande, la stessa grotta scoperta da Maple White, ritrovando lo scheletro dello sfortunato Azbek e il vinile di White. Nello stesso istante, ricompare un malconcio John Roxton, che tutti ritenevano morto; Roxton rivela ad Amanda e a Challenger che la grotta \u00e8 piena di esplosivi e di avere intenzione di farla saltare. Roxton ha catturato un dimorfodonte, che gli morde la gamba, facendolo precipitare. Prima di precipitare, Roxton ha acceso la miccia, ma Amanda e Challenger riescono ad uscire e a salvarsi.\nMentre la squadra si riorganizza per allestire un paracadute, Djena e i compagni vengono assaliti da piccoli Eoraptors. Giunta la notte, si avvicina loro un pericoloso Tyrannosaurus Rex; la squadra tenta di scappare, ma Djena viene di nuovo assalita dai Eoraptors e poi sbranata viva dal Tyrannosaurus. Malone attira la bestia verso dei fumi e gettandovi un accendino provoca un'enorme vampata di fuoco che uccide l'animale. Amanda White e Challenger si salvano dal fuoco buttandosi dalla cornice dell'altopiano col paracadute.\nTornati a Londra, Challenger comunica agli studenti la morte dei suoi compagni durante la spedizione e, rendendosi conto dei pericoli, asserisce che il mondo perduto della Mongolia non esiste.\nArthur Malone, sopravvissuto, \u00e8 ormai intenzionato a continuare a vivere sull'altopiano della Mongolia.\nProduzione.\nIl film \u00e8 stato realizzato in Australia ed in Canada (fra Gasp\u00e9, Meares Island, Monte Saint-Hilaire e Montr\u00e9al)."}
{"id": "1335409", "revid": "156281", "url": "https://it.wikipedia.org/wiki?curid=1335409", "title": "XV Giochi del Mediterraneo/Pallamano", "text": ""}
{"id": "1335414", "revid": "287204", "url": "https://it.wikipedia.org/wiki?curid=1335414", "title": "Conaing Begeaglach", "text": "Presero il potere dopo aver ucciso il precedente sovrano supremo Eochu Uairches. Eochaid regn\u00f2 sul sud e Conaing sul nord del paese.\nDiverse sono le teorie sulla loro discendenza:\nDopo alcuni anni, Eochu fu ucciso da Lugaid L\u00e1mderg, figlio di Eochu Uairches. Secondo il \"Lebor Gab\u00e1la\", Conaing rest\u00f2 per\u00f2 al potere nel nord, mentre Lugaid prese per s\u00e9 il sud. Gli \"Annali dei Quattro Maestri\" affermano che Lugaid spodest\u00f2 Conaing, impossessandoi di tutta l'Irlanda. Sette anni dopo Conaing uccise Lugaid e riprese il controllo di tutta l'isola per altri dieci o dodici anni, dopodich\u00e9 fu ucciso da Art, figlio di Lugaid.\nIl \"Lebor Gab\u00e1la\" sincronizza la carriera di Conaing con i regni di Artaserse I (465-424 a.C.) e di Dario II (423-404 a.C.) di Persia. Goffredo Keating data il suo regno dal 621 al 599 a.C., gli \"Annali dei Quattro Maestri\" dall'844 all'812 a.C."}
{"id": "1335415", "revid": "1598666", "url": "https://it.wikipedia.org/wiki?curid=1335415", "title": "Suffolk Coastal", "text": "Suffolk Coastal \u00e8 stato un distretto del Suffolk, Inghilterra, Regno Unito, con sede a Woodbridge.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Aldeburgh con i distretti urbani di Felixstowe, Leiston-cum-Sizewell, Saxmundham e Woodbridge, col distretto rurale di Blyth ed il distretto rurale di Deben."}
{"id": "1335418", "revid": "1713445", "url": "https://it.wikipedia.org/wiki?curid=1335418", "title": "Grimsby", "text": "Grimsby \u00e8 una citt\u00e0 di abitanti della contea del Lincolnshire, in Inghilterra.\nGeografia fisica.\nLa citt\u00e0, che ha una popolazione di circa abitanti, si trova, inoltre, alla foce del fiume Humber e fa parte della contea di Humberside. \n\u00c8 uno dei pi\u00f9 importanti porti pescherecci e mercati ittici della zona ed \u00e8 sede anche di numerose industrie conserviere e chimiche.\nStoria.\nDurante il Medioevo fu un importante porto marittimo e nel 1201, poich\u00e9 era considerata il punto di partenza delle invasioni danesi dell'VIII secolo, ricevette un riconoscimento ufficiale. Dopo il Medioevo, a causa dell'insabbiamento provocato dal fiume Humber, la citt\u00e0 conobbe un periodo di declino che \u00e8 durato fino agli inizi del nostro secolo quando sono state finalmente modernizzate e ampliate le strutture portuali."}
{"id": "1335419", "revid": "1598666", "url": "https://it.wikipedia.org/wiki?curid=1335419", "title": "Waveney", "text": "Waveney \u00e8 stato un distretto del Suffolk, Inghilterra, Regno Unito, con sede a Lowestoft.\nIl distretto fu creato con il Local Government Act 1972, il 1\u00ba aprile 1974 dalla fusione dei municipal borough di Beccles, Lowestoft e Southwold con i distretti urbani di Bungay e Halesworth, col distretto rurale di Wainford e parte del distretto rurale di Lothingland.\nParrocchie civili.\nLe parrocchie, che non coprono l'area del capoluogo, sono:"}
{"id": "1335421", "revid": "10963453", "url": "https://it.wikipedia.org/wiki?curid=1335421", "title": "Giovanni Acuto Harwood", "text": ""}
{"id": "1335422", "revid": "287204", "url": "https://it.wikipedia.org/wiki?curid=1335422", "title": "Eochaid Uaircheas", "text": "Dopo che Lugaid fu detronizzato da Sirl\u00e1m, Eochaid and\u00f2 in esilio oltremare, tornando poi dodici anni dopo e uccidendo S\u00edrl\u00e1m con un arco. Prese quindi il potere. Il suo epiteto deriverebbe dall'esilio, oppure dalla flotta di canoe con cui saccheggi\u00f2 i paesi vicini. Dopo dodici anni di regno fu ucciso da Eochu F\u00edadmuine e Conaing Bececlach. Il \"Lebor Gab\u00e1la \u00c9renn\" sincronizza il suo regno con quello di Artaserse I (465-424 a.C.) di Persia. Goffredo Keating data il suo regno dal 633 al 621 a.C., gli \"Annali dei Quattro Maestri\" dall'856 all'844 a.C."}
{"id": "1335423", "revid": "439868", "url": "https://it.wikipedia.org/wiki?curid=1335423", "title": "Mid Suffolk", "text": "Il Mid Suffolk \u00e8 un distretto del Suffolk, Inghilterra, Regno Unito, con sede a Needham Market.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Eye con il distretto urbano di Stowmarket, col distretto rurale di Gipping, il distretto rurale di Hartismere ed il distretto rurale di Thedwastre."}
{"id": "1335427", "revid": "74801", "url": "https://it.wikipedia.org/wiki?curid=1335427", "title": "Distomo", "text": "Distomo () \u00e8 un ex comune della Grecia nella periferia della Grecia Centrale (unit\u00e0 periferica della Beozia) con abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Distomo-Arachova-Antikyra.\nAi piedi del Parnaso, il luogo \u00e8 conosciuto per il massacro del 10 giugno 1944, quando oltre 218 abitanti del paese furono trucidati dai nazisti in rappresaglia a un agguato partigiano teso al nemico nella vicina Ste\u00edri.\nNel 2000 avvenne una visita inattesa degli ufficiati giudiziari greci al Goethe Institut, l'istituto di cultura tedesco, ad Atene. Gli ufficiali, esaminato e valutato il terreno, l'immobile con tutto il contenuto, annunciarono il pignoramento dell'edificio. Il ricavato del sequestro sarebbe servito a risarcire i parenti dei civili massacrati dai nazisti nel villaggio greco. \nFra l'altro, il massimo tribunale greco conferm\u00f2 la sentenza di Livadia del 1997 che condannava la Germania a pagare 56 milioni di marchi ai parenti delle vittime di Distomo. Il cancelliere Gerhard Schr\u00f6der protest\u00f2 con Kostas Simitis, il quale promise di risolvere la complicata situazione. Nel 2015 il governo Tsipras approv\u00f2 la creazione di un Comitato per domandare a Berlino il risarcimento per l'eccidio di Distomo.\nLocalit\u00e0.\nIl comune \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1335430", "revid": "1234826", "url": "https://it.wikipedia.org/wiki?curid=1335430", "title": "Monastero di San Salvatore (Capo di Ponte)", "text": "Il monastero di San Salvatore si trova sul versante sinistro del fiume Oglio, nel comune di Capo di Ponte in Valcamonica. Fu il primo ed unico priorato cluniacense in Valcamonica.\nStoria.\nLa storia della presenza monastica in Valcamonica sembra legarsi alla donazione dell'intera vallata all'abbazia di Marmoutier di Tours fatta da Carlo Magno nel 774 ().\nIl monastero di San Salvatore delle Tezze \u00e8 citato per la prima volta in una bolla papale di Urbano II del 1095 come priorato alle dipendenze dell'abbazia cluniacense di San Paolo d'Argon.\nLa presenza di alcuni elementi scultorei presenti nelle pareti della chiesa sembrano suggerire a Lucia Morandini che la struttura sia antecedente, forse collocabile tra l'IX e il X secolo.\nAttorno al 1270 si parla per\u00f2 gi\u00e0 di uno stato di abbandono e disordine del monastero. Nel 1580 San Carlo Borromeo ordina che siano fissati dei cancelli avanti le porte della chiesa per evitarne l'ingresso agli animali.\nCon la rivoluzione francese i beni della chiesa vengono alienati e il monastero diviene propriet\u00e0 privata. Nel 1879 Giacomo Rizzi lo acquista e lo fa restaurare (nel periodo precedente aveva corso il rischio di diventare una filanda).\nNel 1958 e nel 1980 vi sono altre fasi di restaurazione (soprattutto del tetto).\nDi tutto il complesso monastico oggi rimane solo la chiesa. I lavori di restauro a cura della fondazione Camunitas sono stati completati nel 2009.\nLa struttura.\nLa chiesa, edificata interamente con blocchi di pietra squadrata, rappresenta un esempio italiano delle caratteristiche tipiche dell'architettura romanica in Borgogna (Francia), utilizzata solitamente per la costruzione delle aggregazioni cluniacensi. Il complesso architettonico di San Salvatore presenta una volumetria articolata, costituita dalla compattezza e dall'equilibrio di forme alquanto severe e massicce. Sul lato orientale della chiesa sono disposte tre absidi semicircolari che si appoggiano sulla roccia e sono alleggerite da slanciate semicolonnette in pietra, da archetti pensili e da monofore. Sulla sommit\u00e0 dell'edificio si osserva un tozzo tiburio ottagonale, contornato da ampie bifore, che si sviluppa al di sopra del punto d'incontro tra le navate e il transetto. La facciata \u00e8 decorata con motivi floreali, espediente tipicamente barbarico, alla base di questa vi \u00e8 un portale sormontato da un arco a tutto sesto a triplice strombatura racchiuso entro semicolonne che presentano capitelli fregiati.\nL'interno della chiesa \u00e8 a tre navate coperte da volte a crociera. Molto interessanti sono le massicce colonne che delimitano la navata maggiore, decorate capitelli con incisioni di figure tipiche dell'immaginario medievale: un gruppo di otto aquile, il profeta Giona assieme ad animali fantastici, otto anfesibene intrecciate tra loro, quattro sirene bicaudate. L'intersezione del transetto con la navata centrale \u00e8 caratterizzato dalla presenza di quattro pilastri quadrangolari che sostengono il tiburio al di sotto del quale si trova il presbiterio. Sulle pareti si notano tracce di antichi affreschi."}
{"id": "1335431", "revid": "767487", "url": "https://it.wikipedia.org/wiki?curid=1335431", "title": "Aneka", "text": "Biografia.\nHa debuttato nel 1981 con la canzone \"Japanese Boy\", canzone rimasta al vertice della classifica britannica per una sola settimana, ma in classifica per dodici settimane. Il successo fu similmente ripetuto dalla canzone \"Ooh Shooby Doo Doo Lang\", che insieme a \"Little Lady\" e \"I Was Free\" e al successo di \"Japanese Boy\" ha contribuito alle vendite dell'album che ha preso il titolo dal singolo d'esordio, \"Japanese Boy\".\nNel biennio 1983-84 vennero editati come singoli \"Heart to Beat\" e \"Rose, Rose, I Love You\", ma non furono inseriti in nessun album. Aneka ha avuto un modesto \"revival\" grazie al gioco \"\", nel quale \"Japanese Boy\" veniva trasmessa nella radio Flash FM.\nSotto il suo vero nome, Mary Sandeman, \u00e8 stata anche una cantante dell'orchestra sinfonica scozzese."}
{"id": "1335435", "revid": "767487", "url": "https://it.wikipedia.org/wiki?curid=1335435", "title": "Catena (edilizia)", "text": "La catena \u00e8 un elemento strutturale di un materiale resistente a trazione. \u00c8 il sistema di consolidamento pi\u00f9 semplice ed antico che ancora oggi risulta essere il migliore, ha notevoli vantaggi e la sua installazione pu\u00f2 essere reversibile. Si utilizzano materiali come il ferro, l'acciaio o il legno. Pu\u00f2 essere utilizzato sia durante la costruzione, ma anche durante un consolidamento della struttura. Consiste in una barra metallica che attraversa l'edificio (in genere in prossimit\u00e0 o in corrispondenza dei solai) ed evita fenomeni di spanciamento, in particolare in presenza di strutture spingenti (per esempio volte ed archi). La catena viene ancorata alle pareti tramite il capochiave.\nInoltre, per \"catena\" si intende l'elemento orizzontale della capriata.\nAnalisi.\nEsistono varie tecniche per stimare il tiro delle catene esistenti, distinguibili principalmente in tecniche statiche, dinamiche o ibride. Le tecniche statiche sono costituite dall'applicazione di un carico sulla catena e dalla misura della deformazione che questo provoca; le dinamiche invece richiedono la misura delle frequenze naturali di vibrazione e/o della deformata modale della catena, misura solitamente ottenuta tramite accelerometri; le tecniche ibride, infine, richiedono misure sia di deformazione che di vibrazione. L'utilizzo dei dati ricavati dalle misure \u00e8 reso possibile dall'esistenza di relazioni matematiche che legano la deformazione o le caratteristiche dinamiche della catena al suo tiro.\nMurature.\nVengono generalmente poste per aumentare la sicurezza al collasso dei collegamenti tra le murature. Nelle murature l'opposizione delle catene va a migliorare lo schema resistente globale, si forma un sistema monolitico tra i vincoli e le murature ortogonali, molto efficaci contro il ribaltamento fuori dal piano. Queste si inseriscono in fase di costruzione nella muratura, oppure possono essere messe successivamente vicine alle pareti stesse.\nLe catene orizzontali non si devono mettere quando la muratura \u00e8 gi\u00e0 soggetta allo schiacciamento. Pi\u00f9 sicura \u00e8 l'inserimento di catene orizzontali pretese, che collegano i muri di spina con i muri di facciata, per aumentarne l'ammorsamento. I bolzoni delle catene devono essere rigidi, se possibili dotati di vite per regolare il tiro.\nSistema Morandi.\nDeriva il suo nome dall'ingegnere italiano Riccardo Morandi. Per le murature non eccessivamente compresse, ma che tuttavia sono soggette a flessione, si possono usare tiranti pre-sollecitati, che vengono posizionati sia in orizzontale che verticale. Questi creano un effetto di precompressione che sposta il punto dello stato di sollecitazione all'interno del dominio di resistenza. Tuttavia si deve tener conto e quindi fare attenzione al controllo delle sollecitazioni indotte sulle murature.\nArchi e strutture voltate.\nUno degli usi tradizionali delle catene \u00e8 quello di contrasto alle spinte verso l'esterno esercitate dalle strutture ad arco o a volta. Per la propria forma, infatti, gli archi e le volte trasmettono una forza orizzontale alle strutture che li supportano (come piedritti o pilastri), che in assenza di catene richiede spesso di essere equilibrata da sostegni esterni come contrafforti o archi rampanti.\nInserire una catena alla base di un arco permette di eliminare questa spinta, che viene completamente assorbita dall'elemento metallico che si tende per resistere alle forze orizzontali. Il posizionamento della catena, cos\u00ec come la scelta delle sue dimensioni e di quelle dei capochiave (o bolzoni) deriva da uno studio dell'andamento delle forze all'interno dell'arco, e dipende quindi in buona parte anche dal carico che l'arco deve sopportare, e dalla sua distribuzione.\nUn esempio interessante di uso non tradizionale di catene \u00e8 quello del ponte Alvert-Louppe a Plougastel, in Francia, ad opera dell'ingegnere Eug\u00e8ne Freyssinet. Il ponte, supportato da una serie di archi ribassati in cemento armato, \u00e8 stato costruito facendo galleggiare le strutture provvisorie di supporto nell'alveo del fiume. Queste strutture, anch'esse ad arco, dovevano necessariamente essere dotate di catene, essendo galleggianti e non avendo quindi alcun sostegno laterale. Sono quindi un ottimo esempio del totale annullamento delle forze laterali che comporta l'inserimento di una catena."}
{"id": "1335436", "revid": "93556", "url": "https://it.wikipedia.org/wiki?curid=1335436", "title": "S.S. Lazio Paracadutismo", "text": "La S.S. Lazio Paracadutismo \u00e8 nata nel 1993 all'interno della Scuola di Paracadutismo \"Human Flight Dimension\" operante dal 1990 nell'aviosuperfice dei Pratoni del Vivaro a Velletri (Roma), ed \u00e8 una sezione della Societ\u00e0 Sportiva Lazio.\nStoria.\nIn pochissimi anni la Lazio Paracadutismo \u00e8 diventata la prima societ\u00e0 in Italia.\nIn campo sportivo dopo i tanti titoli nazionali ed europei nella caduta libera e nelle discipline artistiche, le nuove vele con i colori sociali bianco e celeste del presidente Carmine Della Corte saranno dedicate per la prima volta alla specialit\u00e0 del \"Canopy Piloting\" (\"swoop\").\nOltre alle competizioni \u00e8 stata di grande supporto all'Aero Club d'Italia e all'Associazione Nazionale Paracadutisti d'Italia (le due federazioni responsabili del paracadutismo in Italia) nell'organizzare diversi Campionati Italiani, l'ultimo proprio nel 2007 ad Aquino.\nL'aviosuperficie nella Valle del Liri \u00e8 stata ristrutturata dalle due Societ\u00e0.\nDal 2005 la Lazio Paracadutismo ha avuto la sua sede nella struttura di \"Casa Lazio\" alla Balduina dove ha organizzato la seconda edizione internazionale del \"Parashow\" con oltre trentamila spettatori presso le strutture del Foro Italico.\nNel 2005 ai Campionati italiani di Paracadutismo assoluti FCL4 (Formazione caduta libera a quattro), svoltisi dal 23 al 31 luglio a Reggio Emilia, la formazione composta da Luca Marchioro, Peter Allum, Luca Poretti, Livio Piccolo e Arianna De Benedetti si \u00e8 laureata di nuovo campione d'Italia.\nNel 2008 Sergio Cragnotti, gi\u00e0 presidente della Sezione Calcio dal 1992 al 1994 e dal 1998 al 2003, \u00e8 stato presidente della Sezione Paracadutismo.\nLa Lazio Paracadutismo attualmente produce i programmi sportivi del paracadutismo per Rai Sport.\nCuriosit\u00e0.\nNell'anno del centenario della S.S. Lazio si effettuarono lanci allo Stadio dei Marmi e dentro lo Stadio Olimpico."}
{"id": "1335437", "revid": "287204", "url": "https://it.wikipedia.org/wiki?curid=1335437", "title": "Babergh", "text": "Babergh \u00e8 un distretto del Suffolk, Inghilterra, Regno Unito, con sede a Hadleigh.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Sudbury con il distretto urbano di Hadleigh, col distretto rurale di Cosford, il distretto rurale di Melford ed il distretto rurale di Samford."}
{"id": "1335440", "revid": "1598666", "url": "https://it.wikipedia.org/wiki?curid=1335440", "title": "St Edmundsbury", "text": "St Edmundsbury \u00e8 stato un borough del Suffolk, Inghilterra, Regno Unito, con sede a Bury St Edmunds.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Bury St Edmunds con il distretto urbano di Haverhill, col distretto rurale di Clare ed il distretto rurale di Thingoe."}
{"id": "1335444", "revid": "1516087", "url": "https://it.wikipedia.org/wiki?curid=1335444", "title": "055 (prefisso)", "text": "055 \u00e8 il prefisso telefonico del distretto di Firenze, appartenente al compartimento omonimo.\nIl distretto comprende la parte orientale della citt\u00e0 metropolitana di Firenze ed alcuni comuni della provincia di Prato e della provincia di Arezzo. Confina con i distretti di Porretta Terme (0534), di Bologna (051) e di Imola (0542) a nord, di Faenza (0546) a nord-est, di Forl\u00ec (0543) e di Arezzo (0575) a est, di Siena (0577) a sud, di Empoli (0571), di Pistoia (0573) e di Prato (0574) a ovest.\nAree locali e comuni.\nIl distretto di Firenze comprende 40 comuni compresi nelle 5 aree locali di Borgo San Lorenzo (ex settori di Borgo San Lorenzo, Firenzuola e Marradi), Firenze, Pontassieve (ex settori di Greve in Chianti, Pontassieve, Reggello e San Casciano in Val di Pesa), San Giovanni Valdarno e Signa. I comuni compresi nel distretto sono: Bagno a Ripoli, Barberino di Mugello, Barberino Val d'Elsa, Borgo San Lorenzo, Bucine (AR), Calenzano, Campi Bisenzio, Carmignano (PO), Castelfranco Piandisc\u00f2 (AR), Cavriglia (AR), Dicomano, Fiesole, Figline e Incisa Valdarno, Firenze, Firenzuola, Greve in Chianti, Impruneta, Lastra a Signa, Londa, Loro Ciuffenna (AR), Marradi, Montevarchi (AR), Palazzuolo sul Senio, Pelago, Poggio a Caiano (PO), Pontassieve, Reggello, Rignano sull'Arno, Rufina, San Casciano in Val di Pesa, San Giovanni Valdarno (AR), San Godenzo, Scandicci, Scarperia e San Piero, Sesto Fiorentino, Signa, Tavarnelle Val di Pesa, Terranuova Bracciolini (AR), Vaglia e Vicchio ."}
{"id": "1335445", "revid": "1598666", "url": "https://it.wikipedia.org/wiki?curid=1335445", "title": "Forest Heath", "text": "Forest Heath \u00e8 stato un distretto del Suffolk, Inghilterra, Regno Unito, con sede a Mildenhall.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Newmarket, col distretto rurale di Mildenhall."}
{"id": "1335446", "revid": "1874129", "url": "https://it.wikipedia.org/wiki?curid=1335446", "title": "Hartlepool", "text": "Hartlepool ( ab.) \u00e8 una citt\u00e0 portuale del Regno Unito che si trova nella contea inglese di Durham; si affaccia sul Mare del Nord, poco a nord del fiume Tees.\nIl suo porto fu tra i primi costruiti in Inghilterra, ed \u00e8 uno dei maggiori dell'intero Paese; deve la sua prosperit\u00e0 soprattutto all'attivit\u00e0 cantieristica.\nLa citt\u00e0 \u00e8 di relativamente recente costituzione, essendo stata istituita nel 1967 per unione di due centri che oggi sono i suoi principali sobborghi: West Hartlepool, sviluppatasi come porto e centro industriale, e East Hartlepool.\nSport.\nNel calcio la citt\u00e0 \u00e8 rappresentata dall'Hartlepool United, militante in League Two; disputa i suoi incontri interni al Victoria Park.\nNel rugby a 15 figura invece il , una scissione dei cui soci nel 1908 diede vita al summenzionato club calcistico.\nIl West Hartlepool milita in National League 3 North (quinta divisione nazionale), ma in passato fu presente in English Premiership, la prima divisione, ed ebbe in squadra diversi giocatori internazionali inglesi e non, come Tim Stimpson, l'italiano Mark Giacheri e i neozelandesi campioni del mondo Mike Brewer e i gemelli Alan e Gary Whetton.\nDue atlete provenienti da Hartlepool hanno rappresentato la Gran Bretagna alle olimpiadi di Londra del 2012: la pugile Savannah Marshall (prima britannica a vincere un titolo mondiale di pugilato femminile) e la nuotatrice Jemma Lowe.\nCultura di massa.\nAndy Capp.\nHartlepool \u00e8 celebre per essere la patria di Reg Smythe, creatore del personaggio dei fumetti Andy Capp, pubblicato in Italia da \"La Settimana Enigmistica\" con il titolo \"Le vicende di Carlo e Alice\".\nLa citt\u00e0 inglese ospita una statua dedicata al personaggio dei fumetti, eretta nel 2007.\nL'indirizzo approssimativo \u00e8 9 Croft Terrace.\nMonkey Hangers.\nSeconda una curiosa leggenda durante le guerre napoleoniche ad Hartlepool si sarebbe impiccata una scimmia. Infatti, sempre secondo il racconto, un pescatore locale dopo essersi avvicinato ad una nave da guerra francese alla deriva, vi avrebbe trovato a bordo solamente una scimmia. Il pescatore data la sua ignoranza, la scambi\u00f2 per un essere umano e dopo un breve processo la impicc\u00f2. La curiosa leggenda \u00e8 stata ripresa pi\u00f9 volte, tanto che i tifosi della squadra locale vengono chiamati \"Monkey hangers\" (Impiccatori di scimmie). L'elezione dell'attuale sindaco Stuart Drummond, nel 2002, \u00e8 legata anch'essa a questa leggenda. Egli infatti impersonava la scimmia \"H'Angus\", ovvero la mascotte dell'Hartlepool United. Decise quindi di candidarsi, proponendo banane gratis a tutti i bambini della citt\u00e0 e facendo campagna elettorale direttamente allo stadio, travestito ovviamente da H'Angus. A sorpresa vinse con il 52% dei voti. Drummond venne rieletto col doppio dei voti sia nel 2005 che nel 2009.\nMusica.\nAd Hartlepool \u00e8 nato Janick Gers, chitarrista della band heavy metal britannica Iron Maiden e gi\u00e0 membro degli White Spirit e dei Gillan."}
{"id": "1335449", "revid": "767487", "url": "https://it.wikipedia.org/wiki?curid=1335449", "title": "Fidelity (singolo)", "text": "Fidelity \u00e8 il secondo singolo di Regina Spektor estratto dall'album del 2006 \"Begin to Hope\" ed anche ."}
{"id": "1335452", "revid": "819238", "url": "https://it.wikipedia.org/wiki?curid=1335452", "title": "Draisina ferroviaria", "text": "La draisina ferroviaria \u00e8 un veicolo ferroviario di servizio, in genere a due assi, con propulsione a mano, a pedali (detto pi\u00f9 propriamente \"ferrociclo\") o a motore (\"motocarrello\"). Il termine definisce quei mezzi ferroviari, atti allo spostamento di personale e di cose, utilizzati per ispezione o manutenzione delle linee ferroviarie o delle stazioni.\nSono veicoli costruiti in maniera essenziale, in passato con materiale di recupero o adattato con piccole possibilit\u00e0 di traino; quelli pi\u00f9 moderni possono essere dotati di motori elettrici o, pi\u00f9 spesso, di motori a combustione interna (a benzina, Diesel o elettrodiesel). Possono essere di propriet\u00e0 dell'ente ferroviario o di privati che devono operare all'interno della rete ferroviaria.\nIn vari stati del mondo, tra cui Germania, Stati Uniti d'America e Svezia, sono nati gruppi di appassionati nell'uso della draisina ferroviaria che operano su tratte ferroviarie dismesse; spesso i mezzi da essi utilizzati sono a propulsione manuale, ottenuta per mezzo di asta oscillante o di pedali e trasmissione a catena."}
{"id": "1335455", "revid": "1702319", "url": "https://it.wikipedia.org/wiki?curid=1335455", "title": "Chiesa di Santa Maria Assunta (Esine)", "text": "La chiesa di Santa Maria Assunta \u00e8 un luogo di culto cattolico di Esine posto a nord-ovest dell'abitato ed \u00e8 monumento nazionale.\nStoria.\nLa chiesa potrebbe essere il primo luogo di culto edificato nel territorio di Esine, presumibilmente nel VI o VII secolo.\nPoi riedificato attorno al primo millennio, come indicato da alcuni elementi architettonici, quali le due colonne che sorreggono la loggetta e gli affreschi presenti nella seconda e terza campata all'interno dell'aula. \nSe per alcuni secoli la chiesa pi\u00f9 importante del territorio fu quella intitolata alla Santissima Trinit\u00e0, documentata gi\u00e0 nel 771, nel XIV secolo, data la sua posizione scomoda (\"multum incomoda populo)\", presero a divenire pi\u00f9 importanti quella di San Paolo e questa mariana dove si era maggiormente sviluppato il centro urbano. \nLa questione tra le due chiese.\nTra i sacerdoti prebendati delle due chiese crebbe un clima di vera e propria ostilit\u00e0, perdurante sino al 1459, anno in cui le chiese furono visitate dal delegato del vescovo Bartolomeo Malipiero: costui, Benvenuto Vanzio, certific\u00f2 la dichiarazione della chiesa di Santa Maria Assunta del rettore Giorgio Graioli, utilizzando la seguente formula: \"[...]est principalis et est sacerdotalis parochalis babens curam animarum. Alia Johannes de Civedate sacerdotalis etiam si non eque principalis, que ex consuetudine diu abservata havet curam animarum [...]\". La chiesa fu quindi considerata come la sola ed effettiva parrocchiale di Esine, in quanto pi\u00f9 antica e prima a disporre della fonte battesimale; a conferma di ci\u00f2, il rappresentante del vescovo stabil\u00ec che la domenica delle Palme gli olivi venissero distribuiti in Santa Maria. Ma la disputa non si plac\u00f2 che nel 1710, a seguito dell'ampliamento di entrambi i luoghi di culto.\nNel XV secolo venne intrapresa una radicale ricostruzione, che dur\u00f2 sino al 1485, e a seguito della quale fu apprestata la facciata a capanna con oculo tondo, alla quale si sarebbe poi sostituita la nuova struttura nel 1776. Al triennio 1491-93 risalgono invece i lavori di affrescatura, che conferirono maggior importanza alla chiesa. Eseguiti dal da Cemmo, furono commissionati dal prelato \"Isacco de Favis da Gandino\" e finanziati dalle famiglie Beccagutti e Federici. Il campanile dal cuspide conico \u00e8 datato al Cinquecento e costruito in pietra giallastra, con la dotazione della campana recante la scritta: \"Soli Deo honor et gloria, Sancta Dei genitrix ora pro nobis 1535\".\nLa \"cappella del Santo Rosario\" fu edificata a partire dal 1573 su commissione del parroco Giacomo Mozzi da Cividate, circostanza che provoc\u00f2 la perdita del \"Giudizio Universale,\" affresco del 1492 che fu coperto dalla nuova struttura.\nLe successive visite pastorali diedero alternativamente privilegi all'una o all'altra chiesa fino al 1574 quando il rappresentante del vescovo di Brescia Tranquillo Soldi ripristin\u00f2 la sentenza del 1468 La relazione di san Carlo Borromeo del 1580: \nLa cancellata che divide l'aula dal presbiterio fu installata dopo la visita del cardinale Borromeo, e fece seguito ad alcune direttive impartite nel corso del Concilio di Trento. \nLa diatriba tra le due chiese termin\u00f2 con una sentenza, emessa in data 10 febbraio 1710, che attribuiva loro una sostanziale parit\u00e0 di status. L'edificio di culto di San Paolo fu poi ampliato, mentre la chiesa di Santa Maria non si sarebbe potuta ingrandire se non a costo di perderne gli affreschi, ma la \"Confraternita del Rosario\" era deputata alla cappellania di Francesco Federici, il quale aveva devoluto alla scuola tutte le sue sostanze in conseguenza alla prematura perdita di due figli sacerdoti. La cappellania riusc\u00ec quindi a sopravvivere anche dopo la soppressione napoleonica, tuttavia la venerazione dei fedeli declin\u00f2 costantemente durante tutto il XIX secolo, tanto che la statua della Madonna posta nella cappella del Rosario, e destinataria di secolare devozione, fu traslata nella chiesa di San Paolo. A partire dal 1930 circa, il patrimonio artistico divenne oggetto di una rinnovata attenzione: Don Alessandro Sina promosse varie ricerche in tema, e si fece latore di un fitto scambio comunicativo con la Soprintendenza dei Beni Culturali di Milano, nel corso del quale dimostr\u00f2 come la chiesa versasse in un grave stato di deterioramento. L'Ente in questione si risolse quindi ad autorizzare una serie di lavori di consolidamento strutturale, accompagnati da un importante ciclo di restauro degli affreschi.\nDescrizione.\nEsterno.\nLa chiesa, leggermente rialzata rispetto al piano stradale e preceduta da un sagrato in ciottolato, presenta la facciata a salienti divisa su due ordini, risalente al 1776. La parte inferiore \u00e8 tripartita da quattro lesene, poggianti su alti basamenti e coronate da capitelli toscani che reggono la cornicione coperta da tegole. L'ingresso principale o posto in posizione centrale, \u00e8 completo di paraste in pietra che reggono la trabeazione e il timpano a tutto sesto. La parte superiore, ospita una finestra centrale deputata a illuminarne l'aula, oltre a due volute laterali che si allungano fino all'estremit\u00e0: sormontate da un vaso ciascuna, si concludono a spigolo. La facciata termina con una timpano triangolare, sulla cui sommit\u00e0 si posano due pinnacoli pendenti e un terzo provvisto di croce ferrea centrale.\nInterno.\nL'interno \u00e8 a navata unica, soluzione tipica nell'ambito delle pievi rustiche, e i cui elementi chiave sono i seguenti: loggiato in controfacciata, tetto a capanna, copertura lignea della navata e volta in muratura nella zona presbiterale. \nLa navata e il presbiterio si presentano completamente affrescati da Giovanni Pietro da Cemmo, che lavor\u00f2 in questa chiesa tra il \n1491 ed il 1493. \nIl programma decorativo risulta particolarmente complesso e denuncia, per unit\u00e0 e finezza teologica, una committenza di alto livello. \nTale ipotesi \u00e8 confermata dalla presenza costante di blasoni appartenenti alle famiglie della nobilt\u00e0 camuna, come i Beccagutti e i Federici,oltre a quello del succitato Isacco De Favis da Gandino, rettore della Chiesa della santissima Trinit\u00e0 di Esine, il cui stemma familiare \u00e8 presente sul frontone della parete destra con a corollario la scritta \"F.F. (facit fecit)\".\nI temi rappresentati possono essere suddivisi in due gruppi principali: la \"storia della salvezza\", che occupa sia l'arco santo che la zona presbiteriale, e alcune \"immagini esemplificative della devozione popolare\", disposte in riquadri ordinati nella navata.\nGli affreschi sono di chiara ispirazione francescana, e malgrado l'importante committenza si deve ritenere che la scelta dei soggetti sia da attribuire al Favis e ancora di pi\u00f9 al da Cemmo: \u00e8 soprattutto lo scarso \"ordine stabile\" palesato durante i lavori di realizzazione a far propendere per il secondo, trattandosi di una caratteristica tecnica a lui notoriamente ascrivibile. \nIl ciclo raffigurante le storie della salvezza principia con l\"'Annunciazione\", posta sull'arco santo, e con le figure dei \"Profeti\", dipinti sul parapetto della loggia. Oltre l'arco e la cancellata, la volta a crociera del presbiterio \u00e8 occupata dalla rappresentazione delle schiere celesti, al centro delle quali si impone un Cristo Pantocratore di oltre tre metri, realizzato in mandorlo e attorniato da una cerchia di 72 personaggi rigidamente distinti per classi: insieme a santi e martiri sono rappresentati anche patriarchi, imperatori e profeti. \nLe pareti del presbiterio sono decorate con le scene, rispettivamente, della \"Nativit\u00e0\" e dellAdorazione dei Magi,\" della \"Crocifissione,\" posta sulla parete di fondo del presbiterio\",\" e dell\"'\"'Assunzione della Vergine\", quest'ultima ben visibile sulla parete occidentale. \nGli affreschi saranno poi attribuiti con certezza al da Cemmo solo nel 1912, grazie alle intuizioni dello storico Fortunato Carnevali: in un primo momento si credeva addirittura che l'artista (che si firmava \"cemigena)\" fosse un frate agostiniano, ma in seguito furono rinvenuti alcuni documenti anagrafici che attestavano la sua paternit\u00e0 di due figli."}
{"id": "1335456", "revid": "2730", "url": "https://it.wikipedia.org/wiki?curid=1335456", "title": "Associazione Calcio Fiorentina 1928-1929", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1928-1929.\nStagione.\nLa FIGC, all'inizio della stagione 1928-1929, modific\u00f2 l'assetto del massimo campionato volendo formare un unico girone per l'anno successivo.\nTrasform\u00f2 perci\u00f2 i due gironi di Divisione Nazionale aumentando gli organici da 22 a 32 squadre. Il nuovo regolamento campionati fu modificato in modo che le prime 8 squadre d'ogni girone avrebbero fatto parte della Serie A, le altre 6 la Serie B e le ultime due sarebbero retrocesse in Prima Divisione. \nLa Fiorentina in questa stagione arriv\u00f2 ultima con soli 12 punti e 5 partite vinte, 26 reti fatte e 96 subite e sarebbe perci\u00f2 dovuta retrocedere. \nLa squadra era sempre allenata da Csapkay, ma a lui si aggiunse l'ungherese Gyula Feldmann che gli rimase a fianco anche nella stagione successiva. Alla rosa dei giocatori si aggiunsero Meucci, Lucchetti e Chicchi.\nDa dimenticare le sconfitta in casa con l'Ambrosiana (0-3), ma anche quelle esterne contro il Napoli (2-7) e contro la Juventus (0-11). A difendere la porta viola subentr\u00f2 a stagione iniziata, dopo due partite, Mario Sernagiotto. La settimana dopo per\u00f2 disput\u00f2 una notevole partita contro il , terza di campionato, con la Fiorentina che pass\u00f2 in vantaggio nel primo tempo con un gol di Pilati IV, ma il Genova 1893 riusc\u00ec a fare due gol negli ultimi tre minuti finali dell'incontro.\nI tifosi fiorentini ritennero l'arbitro, Silo Galassi del Gruppo Arbitri \"E.Canfari\" di Torino, piuttosto parziale nei confronti della squadra ospite. La situazione divent\u00f2 pericolosa a tal punto che i dirigenti della Fiorentina dovettero accompagnare il direttore di gara in macchina fino alla stazione ferroviari di Signa, dove fu comunque aggredito.\nIl campo da gioco di Firenze venne cos\u00ec squalificato per una giornata. La settimana dopo perse ancora, stavolta contro il Napoli per 2-7, mentre la settimana ancora successiva ci fu un'altra sconfitta contro la Lazio per 0-4 sul campo neutro di Modena.\nFortunatamente per i viola, la FIGC decise di ritoccare lo schema definitivo dei nuovi tornei nazionali, e la squadra di Firenze venne cos\u00ec riammessa in Serie B."}
{"id": "1335459", "revid": "36426", "url": "https://it.wikipedia.org/wiki?curid=1335459", "title": "Keeshond", "text": "Il Keeshond \u00e8 una razza di cane appartenente alla sezione degli Spitz europei.\nAspetti generici.\nOriginario della Germania, \u00e8 un cane di taglia media, molto simile al Chow Chow, appartenente al Gruppo 5. I Keeshond si fanno parecchio notare per la bellezza del loro manto rinforzato da un abbondante sottopelo. Il collo dotato di un opulento collare a forma di criniera e la coda folta portata decisamente sul dorso sono particolarmente attraenti. La testa \u00e8 dotata di occhi vivi che ricordano quelli della volpe e le piccole orecchie appuntite conferiscono allo Spitz il caratteristico aspetto impertinente.\nIl carattere.\nQuesto Spitz tedesco \u00e8 sempre attento, vivo e straordinariamente attaccato al padrone. \u00c8 molto ricettivo e facile da educare. La sua diffidenza verso gli sconosciuti e la totale mancanza di istinto per la caccia ne fanno un guardiano ideale per le case sia in citt\u00e0 che in campagna. Non \u00e8 n\u00e9 pauroso n\u00e9 aggressivo. Resistente alle intemperie, si caratterizza come robusto e longevo.\nStoria.\nGi\u00e0 nel secolo scorso, fra i naturalisti che si erano dedicati allo studio delle origini dei vari tipi di costituzione del cane domestico, si era accreditata la convinzione che i lupoidi, con i caratteri morfologici che si ritrovano negli Spitz, traessero tutti origine dal lupo artico, dal quale discendono - molto verosimilmente - tutte le razze che si sono formate nelle estreme regioni settentrionali asiatiche, europee ed americane. Il fatto, per\u00f2, che di forme simili a quelle degli attuali Spitz dell'Europa e dell'Asia centrale esistessero tracce antichissime in regioni molto lontane da quelle artiche e subartiche, ha dato validit\u00e0 alla teoria di una loro origine del tutto autonoma da quella dei cani nordici. \nLo standard dello Spitz tedesco, in premessa, alla descrizione delle caratteristiche distintive della razza, afferma che esso discende dal cane della torba e dal pi\u00f9 tardivo spitz delle palafitte, i cui reperti osteologici vennero studiati da Ludwig Rutimeyer in \"Die fauna der Pfahlbauten in der Schweiz\" (Basilea 1861). Attraverso le osservazioni sui crani portati alla luce, effettuate innanzitutto da Rutimeyer e, quindi, da altri come M. Hilzheimer, ha acquistato valore questa tesi: nella seconda met\u00e0 dell'era iniziale della pietra si notano, nei cani dell'epoca della torba, notevoli variazioni. Verso la fine di questa stessa era esse si trasformano in vere caratteristiche di razza. Gi\u00e0 in questo periodo l'uomo \u00e8 allevatore di cani e si notano nella sua pressione selettiva due tendenze; la creazione, da una parte, di tipi sempre pi\u00f9 grandi e, dall'altra, di forme sempre pi\u00f9 piccole. Sicch\u00e9 i cani palustri, ritrovati negli insediamenti dell'Europa centromeridionale, costituivano gruppi di vere e proprie razze, caratterizzate da un tipo comune, come quello dei Volpini, dei quali vi sono tracce in vaste regioni del mondo artico, comunque lontane o tutt'al pi\u00f9 limitrofe, rispetto a quelle dell'estremo settentrione, con le quali non esistevano comunicazioni. \nOltre che in Europa, testimonianze dell'antica presenza dello Spitz sono state trovate nell'Asia centrale, meridionale ed orientale, sino alle isole dell'Oceano Pacifico, ed occidentale fino al Madagascar. \n\u00c8 certo che era conosciuto presso gli antichi Egizi; Max Siber ne ha rintracciato la presenza nel centro dell'Africa. Ancora Siber scopr\u00ec un cane di tipo volpinoide a Sumatra. Dello stesso ceppo \u00e8 il Chow-chow cinese che conserva, sia pure con qualche variazione, la forma palustre. Lo ritroviamo anche raffigurato su una brocca ateniese del 400 a. C. Un'altra traccia \u00e8 stata rinvenuta in una figura di epoca micenea, datata un secolo e mezzo prima di Cristo. Gli studi osteologici e l'osservazione delle immagini, che dipinte o scolpite si sono conservate per almeno tremila anni, fanno concludere che lo Spitz della torba si \u00e8 mantenuto secolo dopo secolo, immutato nel tempo, sino a dare origine alle razze come noi oggi le conosciamo. Tutti gli zoologi sono concordi nell'affermare che lo Spitz \u00e8 una delle pi\u00f9 antiche razze del mondo.\nOrigini del Wolfspitz.\nNon siamo in possesso di nulla di veramente attendibile riguardo all'origine del Wolfspitz. Tra tutti gli Spitz che erano allevati esclusivamente per la caccia, esso \u00e8 il solo a non avere una spiccata attitudine per questa attivit\u00e0. Esso infatti non \u00e8 mai stato utilizzato per questa funzione, bens\u00ec solo per la guardia. Quanto segue \u00e8 stato redatto da Anne Burnett, specialista della razza:\nCaratteristiche fisiche.\nAndatura.\nTrotto leggero scorrevole ed elastico, per effetto di una buona spinta da dietro.\nMantello.\nPelo.\nDoppio: quello di copertura lunga, diritto e scostato dal corpo; sottopelo corto, spesso e ovattato. Testa, orecchi, parte anteriore degli arti e piedi ricoperti di pelo corto e denso (vellutato), lungo e abbondante invece quello del resto del corpo; non ondulato n\u00e9 riccio, n\u00e9 ispido, non diviso a partire dalla linea del dorso. Collo e spalle ricoperti da ricca criniera; parti posteriori degli arti anteriori ben frangiate; posteriori ricoperti, dalla groppa al garretto, da un'opulenta coulotte; folta coda.\nPelle ben aderente al corpo, senza pieghe.\nColore.\nVedi \"Variet\u00e0\", per ciascuna delle varie taglie.\nCorpo.\nTesta di media grandezza; cranio pi\u00f9 largo dietro (visto da sopra), che va diminuendo a cono fino al tartufo. Stop moderatamente pronunciato (di profilo). Guance delicatamente tondeggianti, pur se non sporgenti. Muso ben proporzionato rispetto al cranio, non troppo lungo; tartufo piccolo e rotondo, nero puro, tranne nei soggetti dal mantello marrone (marrone scuro, in questo caso). Labbra non sovrapposte, ben tese, senza pieghe alla commessura. Completamente nere in tutte le variet\u00e0 di colori, tranne nei soggetti marrone (dove sono di color marrone scuro).\nOcchi di media grandezza, leggermente allungati e un po' di traverso; di colore scuro; palpebre pigmentate di nero in tutte le variet\u00e0, tranne nei soggetti dal mantello marrone (dove sono di color marrone scuro).\nOrecchie piccole, molto ravvicinate, a punta e triangolari; attaccate alte e sempre portate erette, con la punta ben rigida.\nMascelle normalmente sviluppate, articolazione a forbice; dentatura completa (42 denti nello spitz-lupo, nello spitz di grande taglia e nel medio, tollerata nel piccolo e nel nano l'assenza di un numero ridotto di premolari).\nCollo di media lunghezza, largo all'attacco tra le spalle, la nuca appare leggermente arcuata; senza giogaia, ricoperto da collare a criniera.\nGli arti anteriori sono diritti e abbastanza larghi sul davanti. Scapola lunga e inclinata indietro; braccio quasi lungo quanto la spalla, con angolazione scapolo-omerale di 90\u00b0 circa; spalla di buona muscolatura, saldamente aderente alla gabbia toracica. Gomiti dalla forte articolazione, ben aderenti al torace, non girati in dentro n\u00e9 in fuori.\nAvambracci di media lunghezza, vigorosi rispetto al tronco, perfettamente diritti, con la parte dietro ben frangiata. Metacarpi solidi e mediamente lunghi; angolazione con l'avambraccio di circa 20\u00b0 rispetto alla verticale.\nGli arti posteriori sono molto muscolosi, con abbondanti coulottes fino al garretto; diritti e paralleli. Coscia e gamba quasi altrettanto lunghe. Grassella moderatamente angolata, solida e non spostata in dentro n\u00e9 in fuori, in movimento. Metatarsi di media lunghezza, robustissimi e perpendicolari al suolo.\nI piedi appaiono piccoli, rotondi, con dita strette (di gatto) e ben arcuate, quelli anteriori; i posteriori, non altrettanto rotondi, con dita ben strette e cuscinetti resistenti. Unghie e cuscinetti di colore il pi\u00f9 scuro possibile.\nIl petto \u00e8 ben abbassato e arcuato; ben sviluppata la regione dello sterno; gabbia toracica sviluppata il pi\u00f9 possibile indietro.\nLa linea superiore, a partire dalla punta delle orecchie, si prolunga orizzontalmente, dopo una dolce incurvatura, nel dorso (il profilo \u00e8 completato dalla folta coda rigirata sul dorso, che ne ricopre una parte). Garrese ben pronunciato, che progressivamente si fonde con il dorso, il pi\u00f9 corto possibile, diritto e forte; rene corto, largo e forte; groppa larga, corta, non avvallata.\nIl ventre \u00e8 moderatamente retratto.\nLa coda risulta attaccata alta e di media lunghezza, molto folta, eretta fin dalla radice, rigirata in avanti e arrotolata sul dorso (vi si appoggia saldamente).\nDifetti.\nTutto ci\u00f2 che si discosti dallo standard indicato verr\u00e0 penalizzato secondo la gravit\u00e0.\nDifetti gravi: struttura o andatura difettose; testa troppo piatta o troppo a volta; tartufo, palpebre e labbra chiari; occhi troppo grandi, prominenti o infossati; premolari mancanti nei soggetti di media o grande taglia.\nDifetti da squalifica: macchioline bianche ben delimitate in ogni variet\u00e0 di taglia; persistenza della fontanella; prognatismo ed enognatismo; orecchio mozzato; monorchidismo, criptorchidismo, testicoli non perfettamente calati nello scroto o uno dei due non sufficientemente sviluppato.\nTaglia: Altezza al garrese: 50\u00a0cm; tolleranza di 5\u00a0cm in pi\u00f9 o in meno (ammesse taglie fino a 60\u00a0cm, ma solo se non alterato l'aspetto generale).\nColore. Grigio-lupo (grigio-nuvola, cio\u00e8 spruzzato di nero sulle punte di ogni pelo): vale a dire un grigio-argentato, con carbonature (sfumature nere all'estremit\u00e0 dei peli); maschera non troppo scura; criniera pi\u00f9 chiara, come la zona delle spalle (finimenti); arti anteriori e posteriori grigio-argentati, senza segni neri sotto i gomiti o i garretti; punta della coda nera, con parte inferiore e coulottes grigio-argento chiaro."}
{"id": "1335465", "revid": "367445", "url": "https://it.wikipedia.org/wiki?curid=1335465", "title": "Ireland's Call", "text": " \nIreland's Call \u00e8 una canzone usata come inno nazionale in alcuni eventi sportivi che rappresentano l'isola d'Irlanda, originariamente e soprattutto dalla squadra maschile di rugby.\nFu commissionata dall'Irish Rugby Football Union per la Coppa del Mondo del 1995, poich\u00e9 un piccolo numero di membri dell'IRFU sono unionisti dell'Ulster dell'Irlanda del Nord che avrebbero considerato inappropriato l'uso dell'inno della Repubblica d'Irlanda (\"The Soldier's Song\") e da allora \u00e8 utilizzata come inno durante le manifestazioni internazionali alle quali partecipa la nazionale di rugby irlandese. \n\u00c8 inoltre adottata dalle nazionali di hockey su prato, di cricket, e negli sport che rappresentano nella loro integralit\u00e0 l'isola d'Irlanda.\nNelle partite disputate nella Repubblica d'Irlanda \"Ireland's Call\" viene preceduta da \"Amhr\u00e1n na bhFiann\" (inno ufficiale dell'Eire), mentre altrove (anche nell'Ulster dell'Irlanda del Nord) \u00e8 l'unico inno intonato.\nLa canzone fu scritta nel 1995 dall'autore nordirlandese Phil Coulter.\nTesto.\nCome the day and come the hour\nCome the power and the glory\nWe have come to answer\nOur country's call\nFrom the four proud provinces of Ireland\nRit.\nIreland!\nIreland!\nTogether standing tall...\nShoulder!\nTo shoulder!\nWe'll answer Ireland's Call!\nWe'll answer Ireland's Call!\nDurante le partite viene solitamente cantata solo la prima strofa, seguita due volte dal ritornello, salendo la seconda volta d'un tono."}
{"id": "1335468", "revid": "765341", "url": "https://it.wikipedia.org/wiki?curid=1335468", "title": "Pesto (Less Than Jake)", "text": "Pesto \u00e8 un EP del gruppo ska punk statunitense Less Than Jake. Pubblicato nel 1999 dalla Very Small Records, contiene quattro canzoni di registrazioni molto vecchie, precedenti all'ingresso dei fiatisti nel gruppo. \u00c8 un EP ad edizione molto limitata, con qualche centinaio di 7\" e meno di 2800 CD pubblicati."}
{"id": "1335469", "revid": "161273", "url": "https://it.wikipedia.org/wiki?curid=1335469", "title": "Colonia Beta", "text": "Colonia Beta \u00e8 un pianeta dell'universo immaginario creato dalla scrittrice statunitense Lois McMaster Bujold nella serie di romanzi e racconti di fantascienza nota come \"ciclo dei Vor\".\nCaratteristiche.\nLa superficie del pianeta \u00e8 inabitabile e le citt\u00e0 sono situate nel sottosuolo. Il nome suggerisce che sia stata la seconda colonia fondata dalla Terra. \nCulturalmente la societ\u00e0 betana \u00e8 egualitaria in massimo grado, questo ha portato nel passato alla creazione, mediante l'ingegneria genetica, degli ermafroditi. Questi pur non avendo avuto successo come esperimento sociologico vivono integrati nella sessualmente tollerante societ\u00e0 della colonia. Per le nascite \u00e8 stato inventato e viene massicciamente usato il replicatore uterino. Peraltro a causa delle limitazione poste dalle dimensioni degli habitat e dall'estrema longevit\u00e0 dei betani, che hanno un'aspettativa di vita di 120 anni, la procreazione \u00e8 regolamentata e limitata.\nEstremamente evoluta dal punto di vista culturale, Colonia Beta \u00e8 anche tra i pianeti pi\u00f9 tecnologicamente avanzati: fu qui che, al tempo della narrazione descritta nel romanzo \"Gravit\u00e0 zero\", venne inventata la gravit\u00e0 artificiale.\nColonia Beta \u00e8 rinomata come fabbricante di armamenti. Nel romanzo \"L'onore dei Vor\" furono le armi importate da Colonia Beta a ribaltare la situazione del conflitto in corso fra Escobar e Barrayar, determinando la sconfitta di quest'ultimo.\nColonia Beta \u00e8 il pianeta natale di numerosi personaggi del ciclo dei Vor. Fra i principali si possono citare Cordelia Naismith, moglie di Aral Vorkosigan, e Bel Thorne, un ermafrodita che milita delle file dei Mercenari Dendarii."}
{"id": "1335476", "revid": "287204", "url": "https://it.wikipedia.org/wiki?curid=1335476", "title": "One-Two-GO Airlines", "text": "La One-Two-GO Airlines (in Thai: \u0e27\u0e31\u0e19-\u0e17\u0e39-\u0e42\u0e01 \u0e41\u0e2d\u0e23\u0e4c\u0e44\u0e25\u0e19\u0e4c) era una compagnia aerea low cost fondata nel 2003 con base a Bangkok (Thailandia). Era la filiale per i voli domestici della Orient Thai Airlines ed aveva come base principale l'aeroporto Don Mueang di Bangkok. \u00c8 stata chiusa nel luglio del 2010 e la sua flotta aerea \u00e8 stata assorbita da quella della Orient Thai Airlines.\nFlotta.\nA tutto l'aprile del 2008 la flotta della One-Two-GO Airlines era composta dai seguenti aerei:"}
{"id": "1335477", "revid": "767487", "url": "https://it.wikipedia.org/wiki?curid=1335477", "title": "Primeira Divis\u00e3o 1989-1990", "text": "La Primeira Divis\u00e3o 1989-1990 \u00e8 stata la 52\u00aa edizione della massima serie del campionato portoghese di calcio e si \u00e8 conclusa con la vittoria del , al suo undicesimo titolo.\nCapocannoniere del torneo \u00e8 stato Mats Magnusson () con 33 reti."}
{"id": "1335478", "revid": "228587", "url": "https://it.wikipedia.org/wiki?curid=1335478", "title": "Regulus", "text": ""}
{"id": "1335480", "revid": "767487", "url": "https://it.wikipedia.org/wiki?curid=1335480", "title": "Laringectomia", "text": "La laringectomia \u00e8 un intervento chirurgico che consiste nella asportazione della laringe o di parte di essa. In base alla porzione di laringe rimossa, si possono distinguere l'emilaringectomia (la rimozione di una met\u00e0 laterale della laringe), la laringectomia parziale, la laringectomia sopraglottica (la rimozione della met\u00e0 superiore alla glottide) e la laringectomia totale.\nEmilaringectomia.\nL'emilaringectomia classica non \u00e8 attualmente pi\u00f9 eseguita in quanto considerata oncologicamente non radicale, ovvero non in grado di guarire il paziente. Endoscopicamente pu\u00f2 essere eseguita una microchirurgia laringea utilizzando il laser CO2.\nLaringectomia parziale.\nLe laringectomie parziali sono un gruppo di interventi chirurgici indicati negli stadi non avanzati del tumore laringeo, in genere quando \u00e8 coinvolta una sola corda vocale. Scopo di tali interventi \u00e8 assicurare la radicalit\u00e0 oncologica pur consentendo ai pazienti un'elevata qualit\u00e0 di vita.\nViene rimossa la porzione della laringe dove origina il tumore, in genere una corda vocale, e l'aritenoide corrispondente, conservando le altre strutture e collegandole all'osso ioide (ioidopessia) in modo da mantenere intatte le vie digestive superiori. All'intervento si associa necessariamente una tracheotomia temporanea e l'alimentazione viene assicurata nel primo periodo post-operatorio da una gastrostomia endoscopica percutanea. Si associa inoltre anche una dissezione funzionale o radicale del collo omolateralmente alla lesione. Avvenuta la guarigione si chiuder\u00e0 la tracheotomia e l'alimentazione riprender\u00e0 gradualmente per vie naturali.\nIl paziente pu\u00f2 lamentare difficolt\u00e0 deglutitorie (disfagia), che potranno essere gestite con un adeguato percorso logopedico. Il tono della voce del paziente si modifica necessariamente, in quanto manca una corda vocale, e la vibrazione fondamentale viene assicurata dalla mucosa dell'aritenoide residua.\nLaringectomia sopraglottica.\nLa laringectomia sopraglottica \u00e8 una tipo di laringectomia parziale indicata nel trattamento di alcuni tumori sopraglottici ai primi stadi, quindi senza il coinvolgimento delle corde vocali. Sono rimossi l'osso ioide, l'epiglottide e le corde vocali false. Le corde vocali vere, la cartilagine cricoide e la trachea rimangono intatte. All'intervento si associa la dissezione funzionale o radicale del collo dal lato interessato o bilaterale e una tracheotomia temporanea; l'alimentazione viene assicurata nel primo periodo post-operatorio da una gastrostomia endoscopica percutanea.\nIl principale vantaggio di questa operazione \u00e8 la preservazione della voce, anche se la sua qualit\u00e0 pu\u00f2 cambiare.\nLaringectomia totale.\nLa laringectomia totale \u00e8 eseguita per tumori estesi o per tumori persistenti o recidivi, e in caso di insuccesso della radioterapia. Nella laringectomia totale viene asportata l'intera laringe, inclusi l'osso ioide, l'epiglottide, la cartilagine tiroidea e due o tre anelli tracheali. La lingua, la parete faringea e la trachea sono preservate, anche se pu\u00f2 esser necessario asportare parte della base della lingua. Si pu\u00f2 associare anche la dissezione funzionale o radicale del collo, sullo stesso lato della lesione o bilaterale, perch\u00e9 le metastasi ai linfonodi sono molto frequenti.\nLa laringectomia totale richiede una tracheostomia permanente, perch\u00e9 la laringe non \u00e8 pi\u00f9 presente ed \u00e8 quindi necessario separare le vie aeree e digestive. Il paziente perder\u00e0 completamente la voce, ma avr\u00e0 una deglutizione normale. Il paziente potr\u00e0 quindi essere addestrato a parlare con voce erigmofonica, ovvero con l'ingestione di aria e la successiva emissione controllata della stessa dall'esofago. In alcuni casi sar\u00e0 possibile applicare una protesi fonatoria, che vibra al passaggio dell'aria espirata dai polmoni. In caso di fallimento di tali metodiche, il paziente pu\u00f2 adattarsi a usare un apparecchio vibrante, il laringofono.\nLa prima laringectomia totale fu realizzata nel 1873 da Theodor Billroth."}
{"id": "1335484", "revid": "27723", "url": "https://it.wikipedia.org/wiki?curid=1335484", "title": "Alfa Leonis", "text": ""}
{"id": "1335487", "revid": "122672937", "url": "https://it.wikipedia.org/wiki?curid=1335487", "title": "MTV Movie Award alla migliore performance maschile", "text": "L'MTV Movie Award alla migliore performance maschile (\"MTV Movie Award for Best Male Performance\") \u00e8 un premio cinematografico statunitense assegnato annualmente dal 1992.\nNelle edizioni del 2006 e del 2007 il riconoscimento al miglior interprete maschile e alla migliore interprete femminile sono stati riuniti in un unico premio alla migliore performance (\"Best Performance\"). Nel 2017 questi due premi sono stati condensati nuovamente nella categoria miglior attore/attrice in un film.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1335488", "revid": "289247", "url": "https://it.wikipedia.org/wiki?curid=1335488", "title": "CF Estrela Amadora", "text": ""}
{"id": "1335490", "revid": "122672987", "url": "https://it.wikipedia.org/wiki?curid=1335490", "title": "MTV Movie Award alla miglior performance femminile", "text": "L'MTV Movie Award alla migliore performance femminile (\"MTV Movie Award for Best Female Performance\") \u00e8 un premio cinematografico statunitense assegnato annualmente dal 1992.\nNelle edizioni del 2006 e del 2007 il riconoscimento al miglior interprete maschile e alla migliore interprete femminile sono stati riuniti in un unico premio alla migliore performance (\"Best Performance\"). Nel 2017 questi due premi sono stati condensati nuovamente nella categoria miglior attore/attrice in un film.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1335491", "revid": "62244", "url": "https://it.wikipedia.org/wiki?curid=1335491", "title": "Primeira Divis\u00e3o 1990-1991", "text": "L'edizione 1990-91 della Primeira Divis\u00e3o vide la vittoria finale del .\nCapocannoniere del torneo fu Rui \u00c1guas (), con 25 reti."}
{"id": "1335496", "revid": "122672992", "url": "https://it.wikipedia.org/wiki?curid=1335496", "title": "MTV Movie Award alla miglior performance", "text": "L'MTV Movie Award alla migliore performance (\"MTV Movie Award for Best Performance\") \u00e8 un premio cinematografico statunitense assegnato iagli MTV Movie Awards, nel 2006 e nel 2007 e di nuovo dal 2017 con il nome \"Best Actor in a Movie.\"\nIn precedenza ed in seguito sono stati assegnati due premi distinti per il miglior interprete maschile (\"Best Male Performance\") e la migliore interprete femminile (\"Best Female Performance\").\nVincitori e candidati.\nI vincitori sono indicati in grassetto, a seguire gli altri candidati."}
{"id": "1335497", "revid": "40886", "url": "https://it.wikipedia.org/wiki?curid=1335497", "title": "Cornelis Van Beverloo", "text": ""}
{"id": "1335500", "revid": "610351", "url": "https://it.wikipedia.org/wiki?curid=1335500", "title": "Trasporto della moglie", "text": " \nIl trasporto della moglie (in finlandese \"eukonkanto\" o \"akankanto\", in estone \"naisekandmine\", in inglese \"Wife Carrying\") \u00e8 uno sport praticato da coppie miste in cui il competitore maschio deve trasportare una femmina attraverso un percorso a ostacoli (di cui uno costituito da una fossa piena d'acqua, profonda un metro) il pi\u00f9 velocemente possibile.\nCampionato mondiale.\nIl campionato mondiale di trasporto delle mogli \u00e8 una competizione umoristico/sportiva organizzata dal 1992 a Sonkaj\u00e4rvi, nei pressi di Iisalmi, in Finlandia. La competizione si svolge annualmente all'inizio di luglio.\nIl campionato consiste in una corsa a ostacoli lunga 253,5\u00a0m nella quale i concorrenti devono portare in spalla le loro \"mogli\" superando pozze d'acqua e barriere. La caduta della consorte comporta una penalit\u00e0 di 15 secondi. Il primo arrivato vince una quantit\u00e0 di birra equivalente al peso della moglie, oltre naturalmente al prestigioso titolo di campione mondiale di trasporto delle mogli.\nLe regole di base sono che la donna deve avere pi\u00f9 di 17 anni di et\u00e0 (non \u00e8 necessario che sia la moglie dell'uomo) e deve pesare almeno 49 chilogrammi. Se non raggiunge questo peso, deve essere zavorrata con uno zainetto pesante quanto basta perch\u00e9 il peso della zavorra pi\u00f9 quello della donna sia esattamente di 49 chili. L'unico strumento ammesso \u00e8 una cinghia della quale pu\u00f2 servirsi il portatore.\nIl campionato mondiale di trasporto delle mogli \u00e8 registrato nel libro dei Guinness dei primati."}
{"id": "1335503", "revid": "1442080", "url": "https://it.wikipedia.org/wiki?curid=1335503", "title": "MTV Movie Award alla migliore performance rivelazione maschile", "text": "L'MTV Movie Award alla miglior performance rivelazione maschile (\"MTV Movie Award for Best Male Breakthrough Performance\") \u00e8 un premio cinematografico statunitense assegnato annualmente nel corso degli MTV Movie Awards dall'edizione del 1999 all'edizione del 2005 e nell'edizione del 2009.\nNelle altre edizioni \u00e8 stato assegnato un unico premio, senza distinzione di sesso, alla miglior performance rivelazione (\"Breakthrough Performance\").\nVincitori e candidati.\nI vincitori sono indicati in grassetto, a seguire gli altri candidati."}
{"id": "1335504", "revid": "76963", "url": "https://it.wikipedia.org/wiki?curid=1335504", "title": "MTV Movie Award alla miglior performance rivelazione femminile", "text": "L'MTV Movie Award alla miglior performance rivelazione femminile (\"MTV Movie Award for Best Breakthrough Female Performance\") \u00e8 un premio cinematografico statunitense assegnato annualmente nel corso degli MTV Movie Awards dall'edizione del 1999 all'edizione del 2005 e nell'edizione del 2009.\nNelle altre edizioni \u00e8 stato assegnato un unico premio, senza distinzione di sesso, alla miglior performance rivelazione (\"Breakthrough Performance\").\nVincitori e candidati.\nI vincitori sono indicati in grassetto, a seguire gli altri candidati."}
{"id": "1335505", "revid": "767487", "url": "https://it.wikipedia.org/wiki?curid=1335505", "title": "Primeira Divis\u00e3o 1991-1992", "text": "La Primeira Divis\u00e3o 1991-1992 \u00e8 stata la 54\u00aa edizione della massima serie del campionato portoghese di calcio e si \u00e8 conclusa con la vittoria del , al suo dodicesimo titolo.\nCapocannoniere del torneo \u00e8 stato Ricky () con 30 reti."}
{"id": "1335506", "revid": "131358", "url": "https://it.wikipedia.org/wiki?curid=1335506", "title": "FC Pa\u00e7os Ferreira", "text": ""}
{"id": "1335509", "revid": "131358", "url": "https://it.wikipedia.org/wiki?curid=1335509", "title": "F.C. Pa\u00e7os de Ferreira", "text": ""}
{"id": "1335511", "revid": "152416", "url": "https://it.wikipedia.org/wiki?curid=1335511", "title": "Ferrovia Genova - Casella", "text": ""}
{"id": "1335512", "revid": "131358", "url": "https://it.wikipedia.org/wiki?curid=1335512", "title": "Pacos Ferreira", "text": ""}
{"id": "1335514", "revid": "574302", "url": "https://it.wikipedia.org/wiki?curid=1335514", "title": "MTV Movie Award alla miglior performance rivelazione", "text": "L'MTV Movie Award alla miglior performance rivelazione (\"MTV Movie Award for Breakthrough Performance\" o \"Best Breakout Star\") \u00e8 un premio assegnato annualmente nel corso degli MTV Movie Awards.\nNelle edizioni dal 1999 al 2005 e nel 2009 sono stati assegnati due premi distinti per sesso, alla migliore performance rivelazione maschile (\"Breakthrough Male Performance\") e alla miglior performance rivelazione femminile (\"Breakthrough Female Performance\").\nVincitori e candidati.\nI vincitori sono indicati in grassetto, a seguire gli altri candidati."}
{"id": "1335515", "revid": "6340", "url": "https://it.wikipedia.org/wiki?curid=1335515", "title": "Keeshound", "text": ""}
{"id": "1335518", "revid": "106356", "url": "https://it.wikipedia.org/wiki?curid=1335518", "title": "Christopher Dodd", "text": ""}
{"id": "1335521", "revid": "122672933", "url": "https://it.wikipedia.org/wiki?curid=1335521", "title": "MTV Movie Award alla miglior performance di gruppo", "text": "L'MTV Movie Award alla migliore performance di gruppo (\"MTV Movie Award for Best On-Screen Team\") \u00e8 un premio cinematografico statunitense assegnato annualmente dal 2001 al 2006 e di nuovo nel 2018.\nHa sostituito, di fatto, il premio alla migliore coppia (\"MTV Movie Award for Best On-Screen Duo\"), assegnato dal 1992 al 2000.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1335524", "revid": "2181294", "url": "https://it.wikipedia.org/wiki?curid=1335524", "title": "The Dentist", "text": "The Dentist \u00e8 un film del 1996 diretto e prodotto da Brian Yuzna.\nHa avuto un sequel, \"The Dentist 2\", diretto sempre da Yuzna.\nTrama.\nIl dottor Alan Feinstone, un uomo ossessionato dall'ordine e dalla pulizia, ha una vita apparentemente perfetta: ha una bella casa, una splendida moglie ed \u00e8 un affermato dentista. Il giorno del suo anniversario di matrimonio, tuttavia, scopre che sua moglie Brooke lo tradisce con Matt, l'addetto alla manutenzione della loro piscina.\nMeditando vendetta, il dottore si reca nel suo studio, dove per\u00f2 non riesce a concentrarsi durante le varie visite, causando degli incidenti che insospettiscono le sue assistenti. I problemi derivano dal fatto che il dottore \u00e8 preda di allucinazioni ossessive, durante le quali vede i denti degli altri come marci e decadenti, anche quando sono in buono stato, e a causa delle quali si convince ad operare in maniera invasiva e violenta.\nDopo che vari pazienti hanno protestato per il trattamento ricevuto, Feinstone chiude lo studio in anticipo e rimane solo. Decide dunque di mettere in atto la sua terribile vendetta. Dopo essersi vestito di tutto punto, chiama nello studio sua moglie Brooke. Amante dell'opera classica, le mostra la nuova sala operatoria, che ha arredato ispirandosi alla Scala di Milano. In realt\u00e0 Brooke \u00e8 caduta in una trappola: quando, per compiacere il marito, si siede fingendo di essere il primo paziente della nuova sala, lui la immobilizza per poi estrarle dolorosamente i denti uno alla volta e la lingua.\nIl mattino seguente, mentre un ignaro Matt sta pulendo la piscina, Feinstone riceve la visita del detective Sunshine, allertato da alcuni vicini di casa del dottore a causa di alcuni spari uditi il giorno prima, a cui aveva fatto seguito il ritrovamento di un cane ucciso a colpi d'arma da fuoco. Il giorno prima, mentre Feinstone stava pedinando Matt, era stato aggredito da un cane e lo aveva freddato con la sua pistola: Feinstone mente, negando di possedere un'arma da fuoco. Dopo che Sunshine se n'\u00e8 andato, Matt fa un macabro ritrovamento nella vasca: una lingua mozzata. Quando si avvicina a Brooke, sdraiata a bordo piscina, la trova in uno stato orribile, viene poi colto alla sprovvista ed ucciso a coltellate dal medico, che si dirige poi verso lo studio per una nuova giornata di \"lavoro\".\nMa la polizia \u00e8 sulle sue tracce. Prima di essere raggiunto, Feinstone tortura ed uccide un agente delle tasse disonesto e due infermiere che lo hanno scoperto, ma la sua ultima vittima (la giovane Sarah) riesce a fuggire. Il dottore viene finalmente arrestato nell'universit\u00e0 dove insegna odontoiatria. Rinchiuso a vita in un manicomio, Feinstone viene lasciato in completa bal\u00eca delle sue allucinazioni. Nell'ultima scena del film, scambia il volto del dentista dell'istituto con quello deturpato di sua moglie Brooke, e inizia ad urlare terrorizzato, essendo ora lui la vittima e non pi\u00f9 il carnefice."}
{"id": "1335525", "revid": "122672927", "url": "https://it.wikipedia.org/wiki?curid=1335525", "title": "MTV Movie Award alla miglior sequenza d'azione", "text": "L'MTV Movie Award alla migliore sequenza d'azione (\"MTV Movie Award for Best Action Sequence\") \u00e8 un premio assegnato annualmente nel corso degli MTV Movie Awards dal 1992 al 2005.\nVincitori e candidati.\nI vincitori sono indicati in grassetto."}
{"id": "1335528", "revid": "40886", "url": "https://it.wikipedia.org/wiki?curid=1335528", "title": "Guillaume Corneille", "text": ""}
{"id": "1335529", "revid": "767487", "url": "https://it.wikipedia.org/wiki?curid=1335529", "title": "Primeira Divis\u00e3o 1992-1993", "text": "La Primeira Divis\u00e3o 1992-1993 \u00e8 stata la 55\u00aa edizione della massima serie del campionato portoghese di calcio e si \u00e8 conclusa con la vittoria del , al suo tredicesimo titolo.\nCapocannoniere del torneo \u00e8 stato Jorge Cadete (Sporting CP) con 18 reti."}
{"id": "1335539", "revid": "287204", "url": "https://it.wikipedia.org/wiki?curid=1335539", "title": "Inside of Emptiness", "text": "Inside of Emptiness \u00e8 il sesto album in studio di John Frusciante, pubblicato il 26 ottobre 2004 su Record Collection , ed \u00e8 il quarto di una serie di sei uscite, pubblicato da giugno 2004 a febbraio 2005. L'album presenta contributi di Josh Klinghoffer e Omar Rodr\u00edguez-L\u00f3pez .\nFrusciante osserva: \"\u00c8 davvero potente, ma in un modo gentile, c'\u00e8 una qualit\u00e0 rassicurante, ha delle cose difficili, e anche le cose soft hanno una pesantezza per loro. La canzone \"Scratches \" \u00e8 emotivamente pesante per me, anche se non si tratta di chitarre distorte e tamburi che suonano, c'\u00e8 un'altra canzone sulla morte di una coppia, c'\u00e8 molta spontaneit\u00e0 e imprudenza\". \nL'edizione in vinile del disco ha visto un repressing da Record Collection l'11 dicembre 2012. Questi dischi ristampati sono 180 grammi e sono disponibili con un download di scelta tra i formati MP3 e WAV dell'album."}
{"id": "1335540", "revid": "124123", "url": "https://it.wikipedia.org/wiki?curid=1335540", "title": "Sirl\u00e1m", "text": "Biografia.\nSconfisse e uccise il precedente re supremo Lugaid Iardonn a R\u00e1th Clochair. Regn\u00f2 per 30 o 60 anni prima di essere ucciso con un arco da Eochaid Uaircheas, figlio di Lugaid, che era tornato dall'esilio e che sal\u00ec sul trono. Il \"Lebor Gab\u00e1la \u00c9renn\" sincronizza il suo regno con quello di Artaserse I (465-424 a.C.) di Persia. Goffredo Keating data il suo regno dal 649 al 633 a.C., gli \"Annali dei Quattro Maestri\" dall'872 all'856 a.C."}
{"id": "1335541", "revid": "1940823", "url": "https://it.wikipedia.org/wiki?curid=1335541", "title": "Richard Shelby", "text": ""}
{"id": "1335542", "revid": "767487", "url": "https://it.wikipedia.org/wiki?curid=1335542", "title": "Primeira Divis\u00e3o 1993-1994", "text": "La Primeira Divis\u00e3o 1993-1994 \u00e8 stata la 56\u00aa edizione della massima serie del campionato portoghese di calcio e si \u00e8 conclusa con la vittoria del , al suo trentesimo titolo.\nCapocannoniere del torneo \u00e8 stato Rashidi Yekini () con 21 reti."}
{"id": "1335544", "revid": "125853888", "url": "https://it.wikipedia.org/wiki?curid=1335544", "title": "Bruno Kirby", "text": "Biografia.\nFiglio dell'attore americano Bruce Kirby e Lucille Garibaldi, i suoi genitori divorziarono nel 1973. Lavor\u00f2 anche in televisione e in teatro. Recit\u00f2 in film come \"Il padrino - Parte II\" (1974), nel ruolo del giovane Peter Clemenza, \"Good Morning, Vietnam\" (1987), \"Sleepers\" (1996) e \"Donnie Brasco\" (1997), nel ruolo di Nicky Santora. \n\u00c8 anche noto per i ruoli brillanti interpretati in diverse commedie di successo, fra cui \"Harry, ti presento Sally...\" (1989), \"Scappo dalla citt\u00e0 - La vita, l'amore e le vacche\" (1991), al fianco del collega e amico Billy Crystal, e \"Il boss e la matricola\" (1990), accanto a Marlon Brando. Nel 1991 debutt\u00f2 a Broadway, ottenendo un grande successo di critica, nell'opera \"Lost in Yonkers\", di Neil Simon, vincitrice dei premi Tony Awards e Pulitzer. Mor\u00ec di leucemia all'et\u00e0 di 57 anni a Los Angeles.\nDoppiatori italiani.\nNelle versioni in italiano dei suoi film, Bruno Kirby \u00e8 stato doppiato da:\nDa doppiatore \u00e8 sostituito da"}
{"id": "1335546", "revid": "3082", "url": "https://it.wikipedia.org/wiki?curid=1335546", "title": "Lucio Clodio Macero", "text": ""}
{"id": "1335548", "revid": "112460759", "url": "https://it.wikipedia.org/wiki?curid=1335548", "title": "Camerlengo (Repubblica di Venezia)", "text": "Nella Repubblica di Venezia diversi magistrati sovrintentendi alle attivit\u00e0 economiche portavano il titolo di camerlengo.\n\"Camerlenghi de Com\u00f9n\".\nI \"Camerlenghi de Com\u00f9n\", o semplicemente \"Camerlenghi\", erano i pubblici cassieri dello Stato e sovrintendenti alle attivit\u00e0 di riscossione e di redistribuzione delle entrate. Risiedevano a Rialto nel Palazzo dei Camerlenghi e possedevano uffici nella Zecca di San Marco. Vennero istituiti contestualmente alla nascita del \"Commune Veneciarum\" per garantire l'equa amministrazione economica della Repubblica.\nCamerlengo del Consiglio dei Dieci.\nUn \"Camerlengo\" era posto all'amministrazione della cospicua quantit\u00e0 di denaro a disposizione del potente Consiglio dei Dieci per l'esercizio delle sue attivit\u00e0 di sorveglianza segreta.\nCamerlenghi dei reggimenti.\n\"Camerlenghi\" erano nominati dal Maggior Consiglio nelle citt\u00e0 di provincia (provincie che passavano sotto il nome di \"reggimenti\") per la riscossione, custodia e distribuzione delle regalie.\nA Brescia \u00e8 ancora radicato il nominativo di \"Casa dei Camerlenghi\" per un palazzo di piazza del Duomo, antica sede dei camerlenghi bresciani, poi convertita in edificio residenziale privato.\nA Tra\u00f9, nella Dalmazia Veneta, \u00e8 ancora intatto il Castello del Camerlengo."}
{"id": "1335549", "revid": "1573940", "url": "https://it.wikipedia.org/wiki?curid=1335549", "title": "Liu Fameng", "text": "Liu Fameng (\u5218\u6cd5\u5b5f), pi\u00f9 conosciuto con la pronuncia cantonese di Lau Fat Mang, \u00e8 un esperto molto importante nella trasmissione dell'Yingzhaoquan.\nLa vita.\nLiu Fameng nacque nel 1902 nel villaggio Dongto, nella contea di Xiongxian nella provincia di Hebei. Era un nipote del celebre Liu Shijun (\u5289\u4ed5\u4fca).\nEgli studi\u00f2 l'Yingzhaoquan con Liu Qiwen (\u5289\u555f\u6587) e da Chen Zizheng (\u9673\u5b50\u6b63).\nLiu Fameng segu\u00ec poi Chen Zizheng a Shanghai presso la Jingwu Tiyu Hui dove assunse il ruolo di assistente di Chen. Nel 1924, Chen Zizheng si trasfer\u00ec ad Hong Kong per dirigere la locale succursale della Jingwu Tiyu Hui e Liu Fameng rimase con il ruolo di insegnante in capo nella sede centrale. Nel 1926 l'associazione apr\u00ec una nuova sede a Foshan in Guangdong e Liu venne inviato a dirigerla.\nNel 1929, Chen Zizheng lasci\u00f2 Hong Kong e Liu Fameng venne chiamato a sostituirlo nella succursale del luogo.\nIn Hong Kong nello stesso periodo erano presenti altri due insegnanti dell'Hebei: Geng Dehai (esperto di Dasheng Piguamen \u5927\u8056\u5288\u639b\u9580) e Ye Yuting (esperto in Mizongquan); per questo motivo essi vennero chiamati \u201ci tre eroi dell'Hebei\u201d.\nNel 1931, Liu venne chiamato ad insegnare all'associazione di arti marziali Zhong Nan ().\nNel 1933 venne invitato ad assumere il ruolo di istruttore di arti marziali nell'esercito del Guangdong, cos\u00ec torn\u00f2 in Cina ed apr\u00ec la propria scuola di Yingzhaoquan (Liu Fameng Yingzhao Pai). Durante l'invasione Giapponese egli istitu\u00ec l'unit\u00e0 \u201cDadao\u201d (\u5927\u5200) nel 19\u00ba reggimento, un corpo speciale di esperti di arti marziali che compiva incursioni nei campi nemici.\nAlla fine della guerra nel 1945, Liu si trasfer\u00ec a Canton.\nNel 1949 invece fece ritorno, sotto la spinta della vittoria di Mao Zedong, ad Hong Kong con tutta la sua famiglia.\nIl 17 marzo 1964 egli muore all'et\u00e0 di 62 anni a causa di una polmonite.\nTra i suoi allievi ricordiamo i 5 figli: Lily Lau (\u5289\u8389\u8389, Liu Lili), Francis Lau (), Ruth Lau (), Gini Lau () e James Lau ()."}
{"id": "1335551", "revid": "114345296", "url": "https://it.wikipedia.org/wiki?curid=1335551", "title": "Jeff Sessions", "text": "Biografia.\nMembro del Partito Repubblicano, dal 1997 al 2017 \u00e8 stato il senatore junior dell'Alabama. Nel 2007, il \"National Journal\" lo ha valutato come il quinto senatore pi\u00f9 conservatore. \nIl 28 febbraio 2016, Sessions \u00e8 stato il primo senatore a esprimere sostegno alla candidatura presidenziale di Donald Trump, ed \u00e8 stato tra i consiglieri politici della sua campagna elettorale, soprattutto sui temi dell'immigrazione e della sicurezza nazionale.\nIl 18 novembre 2016 lo staff per la transizione ha reso nota la nomina di Sessions ad Attorney general (il ministro della giustizia statunitense) nel gabinetto di Donald Trump, nomina approvata dal Senato americano il 9 febbraio 2017 con 52 voti favorevoli e 47 contrari. Durante l'audizione che precedette il voto di approvazione, Sessions neg\u00f2 dinanzi alla Commissione del Senato di aver avuto contatti con i russi durante la campagna elettorale del 2016.\nBench\u00e9 fosse in suo potere la nomina di un procuratore speciale che indagasse sul cosiddetto \"Russiagate\" (in una situazione di potenziale conflitto di interesse dell'Amministrazione, spetta al Dipartimento della Giustizia indicare lo \"special counsel\" che condurr\u00e0 l'inchiesta), il 2 marzo 2017 Sessions annunci\u00f2 di astenersi dall'esercizio di questo potere proprio in ragione della scoperta dei contatti, da lui stesso intrattenuti con cittadini russi nel periodo del 2016 oggetto di indagine. L\"'Assistant Attorney General\" Rod Rosenstein nomin\u00f2, di conseguenza, Robert Mueller nel ruolo di procuratore speciale: la scelta fu oggetto delle critiche del Presidente, il quale per\u00f2 rifiut\u00f2 le dimissioni di Sessions. Riproposte, le dimissioni sono state accolte il 7 novembre 2018.\nNel 2020 si ricandida per il Senato. Perde il ballottaggio delle primarie repubblicane, vinte dall'ex allenatore di football Tuberville (fortemente sostenuto da Trump) con un margine di oltre venti punti su Sessions. "}
{"id": "1335553", "revid": "767487", "url": "https://it.wikipedia.org/wiki?curid=1335553", "title": "Battaglia di Tuttlingen", "text": "La battaglia di Tuttlingen si svolse il 24 novembre 1643 nella regione del Baden, nella Germania sud-occidentale, durante la fase francese della Guerra dei trent'anni.\nL'esercito francese al comando del maresciallo Josias Rantzau, nel corso di un'avanzata nella regione del fiume Reno, fu sorpreso dalle forze imperiali di Franz von Mercy, che comprendevano, oltre alle truppe dell'impero, anche contingenti bavaresi e lorenesi. Von Mercy attacc\u00f2 gli avversari presso la citt\u00e0 di Tuttlingen, sorprendendoli completamente; la battaglia si concluse con la ritirata delle forze francesi in Alsazia, al di la del Reno, mentre in mano imperiale rimanevano 7.000 prigionieri circa, di cui 260 ufficiali incluso il maresciallo Rantzau.\nInoltre l'esercito imperiale guadagn\u00f2 tutti i cannoni francesi, 560 cavalli, moltissimi oggetti in argento e denaro"}
{"id": "1335554", "revid": "146644", "url": "https://it.wikipedia.org/wiki?curid=1335554", "title": "One-Two-GO", "text": ""}
{"id": "1335555", "revid": "146644", "url": "https://it.wikipedia.org/wiki?curid=1335555", "title": "One-Two-Go", "text": ""}
{"id": "1335557", "revid": "146644", "url": "https://it.wikipedia.org/wiki?curid=1335557", "title": "One Two Go", "text": ""}
{"id": "1335558", "revid": "146644", "url": "https://it.wikipedia.org/wiki?curid=1335558", "title": "One two go", "text": ""}
{"id": "1335559", "revid": "146644", "url": "https://it.wikipedia.org/wiki?curid=1335559", "title": "One-two-go", "text": ""}
{"id": "1335563", "revid": "767487", "url": "https://it.wikipedia.org/wiki?curid=1335563", "title": "Primeira Divis\u00e3o 1994-1995", "text": "La Primeira Divis\u00e3o 1994-1995 \u00e8 stata la 57\u00aa edizione della massima serie del campionato portoghese di calcio e si \u00e8 conclusa con la vittoria del , al suo quattordicesimo titolo.\nCapocannoniere del torneo \u00e8 stato Hassan Nader () con 21 reti."}
{"id": "1335564", "revid": "339392", "url": "https://it.wikipedia.org/wiki?curid=1335564", "title": "Gil Vicente F.C.", "text": ""}
{"id": "1335567", "revid": "1024865", "url": "https://it.wikipedia.org/wiki?curid=1335567", "title": "Worthing", "text": "Worthing \u00e8 una citt\u00e0 e un borough del West Sussex, Inghilterra, Regno Unito.\nGeografia.\nSi trova ai piedi dei South Downs, a ovest di Brighton e a est di Chichester. Con una popolazione stimata di circa e un'area di 12,5 miglia quadrate (), il distretto \u00e8 il secondo componente pi\u00f9 grande della conurbazione di Brighton/Worthing/Littlehampton, che lo rende parte della quindicesima area urbana pi\u00f9 popolosa nel Regno Unito. Dal 2010, le parti settentrionali del distretto, inclusa la Worthing Downland Estate, fanno parte del South Downs National Park. Nell'aprile 2019, l'Art d\u00e9co Worthing Pier \u00e8 stato nominato il migliore in Gran Bretagna.\nStoria.\nL'area intorno a Worthing \u00e8 popolata da almeno 6.000 anni e contiene la pi\u00f9 grande concentrazione britannica di miniere di selce dell'et\u00e0 della pietra, che sono alcune delle prime in Europa. Situato all'interno del borgo, il forte collinare dell'et\u00e0 del ferro di Cissbury Ring \u00e8 uno dei pi\u00f9 grandi della Gran Bretagna. Worthing significa \"(luogo di) popolo di Worth / Wor\u014d\", dal nome personale inglese antico Worth / Wor\u014d (il nome significa \"valoroso, uno che \u00e8 nobile\") e -ingas \"popolo di\" (ridotto a -ing nel nome moderno). La storia documentata di Worthing \u00e8 iniziata con il Domesday Book. \u00c8 storicamente parte del Sussex nello rape of Bramber, sebbene Goring, che fa parte dello rape of Arundel, sia stato incorporato nel 1929.\nWorthing fu un piccolo villaggio di pescatori di sgombri per molti secoli fino a quando, alla fine del XVIII secolo, si svilupp\u00f2 in un'elegante localit\u00e0 balneare georgiana e attrasse i ben noti e ricchi del tempo. Nel diciannovesimo e ventesimo secolo, l'area era uno dei principali centri di orticultura della Gran Bretagna.\nModern Worthing ha una grande industria dei servizi, in particolare nei servizi finanziari. Ha tre teatri e uno dei cinema pi\u00f9 antichi della Gran Bretagna, il cinema Dome. Gli scrittori Oscar Wilde e Harold Pinter hanno vissuto e lavorato in citt\u00e0."}
{"id": "1335569", "revid": "183694", "url": "https://it.wikipedia.org/wiki?curid=1335569", "title": "Battaglia di J\u00fcterbog", "text": "La battaglia di J\u00fcterbog fu combattuta nel mese di novembre del 1644 nella regione del Brandeburgo, durante la fase francese della Guerra dei trent'anni; le truppe svedesi al comando di Lennart Torstenson sconfissero un esercito imperiale."}
{"id": "1335579", "revid": "4711", "url": "https://it.wikipedia.org/wiki?curid=1335579", "title": "Tijani Babangida", "text": ""}
{"id": "1335580", "revid": "1953061", "url": "https://it.wikipedia.org/wiki?curid=1335580", "title": "Arun (distretto)", "text": "Arun \u00e8 un distretto del West Sussex, Inghilterra, Regno Unito, con sede a Littlehampton.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Littlehampton e Bognor Regis col borough di Arundel, parte del distretto rurale di Worthing e del distretto rurale di Chichester."}
{"id": "1335581", "revid": "62244", "url": "https://it.wikipedia.org/wiki?curid=1335581", "title": "Lisa Murkowski", "text": " \u00c8 l'unica donna eletta al Congresso dall'Alaska e il primo senatore nato in questo Stato.\nBiografia.\nFamiglia e carriera.\nLisa Murkowski \u00e8 nata a Ketchikan, in Alaska, da Nancy Gore e Frank Murkowski, il suo predecessore al Senato. Il suo bisnonno paterno era di discendenza polacca, mentre sua madre proviene da una famiglia di origini irlandesi e canadesi. La Murkowski si laure\u00f2 in economia alla Georgetown University nel 1980 e in giurisprudenza alla Willamete University College of Law nel 1985. \u00c8 stata avvocato a Anchorage, in Alaska, tra il 1985 e il 1998 e membro del gruppo sindacale per i senzatetto tra il 1990 e il 1991.\nNel 1998 fu eletta alla Camera dei Rappresentanti dell'Alaska per il Partito Repubblicano ed \u00e8 stata nominata leader della maggioranza repubblicana nella Camera statale per l'anno 2003/2004. Comunque non ha mai ricoperto tale incarico a causa della nomina al Senato degli Stati Uniti. Durante il periodo alla Camera dell'Alaska ha partecipato alla Commissione per l'istruzione secondaria e ha presieduto la commissione per il lavoro e il commercio e la commissione per gli affari militari e dei veterani.\nSenatrice.\nNel periodo in cui era membro della Camera dei Rappresentanti dell'Alaska, la Murkowski venne nominata dal padre, eletto governatore, per sostituirlo nella carica da lui lasciata vacante, ovvero quella di senatore degli Stati Uniti. Tale nomina ha destato scalpore e il governatore Murkowski fu accusato di nepotismo. Tutto ci\u00f2 ha portato a un referendum statale per valutare la validit\u00e0 del potere del governatore eletto di nominare il suo successore, il quale ha dato esiti positivi. Successivamente la Murkowski \u00e8 stata eletta per un intero mandato nel 2004, vincendo contro l'ex-governatore Tony Knowles.\nNel 2010 ha presentato la sua candidatura per la rielezione. Nelle primarie di partito tuttavia \u00e8 stata battuta da Joe Miller, candidato del Tea Party appoggiato da Sarah Palin. La Murkowski ha pensato di concorrere come candidata per il Partito Libertario, ma lo stesso partito non le ha permesso di farlo. Lisa Murkowski allora ha organizzato una campagna di write-in: ha chiesto cio\u00e8 agli elettori di scrivere a mano il suo nome sulle schede. La sua iniziativa ha riscosso un grande successo e alla fine la Murkowski \u00e8 riuscita a sconfiggere Miller con oltre diecimila voti di distacco.\nMiller non le ha concesso la vittoria e ha presentato ricorso, contestandole alcune schede. Il 29 dicembre 2010 per\u00f2 la Murkowski \u00e8 stata dichiarata vincitrice. Quella della Murkowski \u00e8 stata un'impresa quasi impossibile: l'unica persona ad esserci riuscita prima di lei \u00e8 stato Strom Thurmond nel 1954. La senatrice Murkowski \u00e8 una repubblicana moderata, appoggia la scelta della donna di abortire e la ricerca sulle cellule staminali, in passato \u00e8 stata in contrasto con Trump: nel 2017 vot\u00f2 contro la revoca della riforma sanitaria di Obama e nel 2018 fu l'unica a dichiararsi contraria alla conferma del giudice Brett Kavanaugh, accusato di molestie, alla Corte Suprema.\nA seguito delle accuse fatte al Presidente Donald Trump di avere fomentato i disordini e l'irruzione presso il Congresso degli Stati Uniti del 6 gennaio 2021, \u00e8 stata la prima senatrice repubblicana a chiedere le immediate dimissioni e destituzione del presidente: \"Ha gi\u00e0 fatto troppi danni\".\nVita privata.\nLisa Murkowski \u00e8 sposata con Verne Martell. La coppia ha due figli, Nic e Matt."}
{"id": "1335584", "revid": "146644", "url": "https://it.wikipedia.org/wiki?curid=1335584", "title": "One-Two-Go Airlines", "text": ""}
{"id": "1335588", "revid": "1953061", "url": "https://it.wikipedia.org/wiki?curid=1335588", "title": "Chichester (distretto)", "text": "Chichester \u00e8 un distretto del West Sussex, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del borgo municipale di Chichester col distretto rurale di Midhurst, il distretto rurale di Petworth e parte del distretto rurale di Chichester."}
{"id": "1335592", "revid": "19580", "url": "https://it.wikipedia.org/wiki?curid=1335592", "title": "Campionato mondiale di trasporto delle mogli", "text": ""}
{"id": "1335593", "revid": "729019", "url": "https://it.wikipedia.org/wiki?curid=1335593", "title": "Horsham (distretto)", "text": "Horsham \u00e8 un distretto del West Sussex, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Horsham col distretto rurale di Chanctonbury e col distretto rurale di Horsham."}
{"id": "1335596", "revid": "1983214", "url": "https://it.wikipedia.org/wiki?curid=1335596", "title": "Jon Kyl", "text": "Biografia.\nIl 4 settembre 2018 il governatore dell'Arizona Doug Ducey lo indica per occupare il seggio al Senato lasciato vacante dopo la morte di John McCain. Comunque, Kyl annuncia che si ritirer\u00e0 il 3 gennaio 2021 quindi che non si candider\u00e0 alle elezioni del 3 novembre 2020."}
{"id": "1335598", "revid": "1603714", "url": "https://it.wikipedia.org/wiki?curid=1335598", "title": "Zecca di Venezia", "text": "Il Palazzo della Zecca \u00e8 un edificio pubblico di Venezia, affacciato sul molo marciano. Edificato nel Cinquecento su progetto di Jacopo Sansovino, fa oggi parte della Biblioteca nazionale Marciana.\nStoria.\nLa zecca venne trasferita nel 1277 a San Marco da Rialto, dove si trovava sin dal IX secolo, e nella met\u00e0 del Cinquecento prese sede nel nuovo edificio.. Lo scopo dello spostamento era quello di renderne pi\u00f9 agevole il controllo da parte del Maggior Consiglio. Dal XV secolo la Zecca veneziana coniava fino a due milioni di monete per anno tra ducati d\u2019oro e d\u2019argento. Prosegu\u00ec la sua attivit\u00e0 sotto la dominazione asburgica, per cessare nel 1870, dopo l'annessione al Regno d'Italia (1866).\nEretto tra il 1537 e il 1545 per essere sede della zecca della Repubblica, l'edificio, realizzato in pietra d'Istria, ha forme severe e si sviluppa su pianta quadrata affacciandosi posteriormente su di un cortile interno sotto le cui 40 arcate avvenivano le attivit\u00e0 di conio della moneta. Dato che nella lavorazione si raggiungevano temperature molto elevate, nella costruzione non fu usato legno, ma solo pietra, che conteneva meglio il calore e non correva il rischio di incendiarsi.\nL'edificio \u00e8 conformato da due parti: quella sul Bacino San Marco, conformata come un profondo atrio, e quella pi\u00f9 interna che si sviluppa attorno ad un cortile rettangolare.\nLa parte pi\u00f9 interna \u00e8 costituita da un primo ordine di archi e bugnato, seguito da archi su pilastri e lesene che reggono l'architrave.\nAll'opposto, la facciata sul Bacino raggiunge un notevole rilievo plastico, strutturale e di valenza compositiva. Inizialmente concepito a due piani, il prospetto infrange ormai la tradizionale composizione di un terrapieno bugnato al piano terreno e motivi dell'ordine architettonico al livello superiore, scegliendo una soluzione intermedia ed equidistante dal binomio natura-artificio: al piano terra il portico regge il simbolo del \"forziere\", al secondo registro/ordine (1\u00ba piano) sono presenti semicolonne inanellate da bugne a reggere un doppio architrave.\nIl terzo registro/ordine (2\u00ba piano) fu aggiunto successivamente, probabilmente su progetto dello stesso Sansovino.\nAll'esterno troviamo quindi un lessico classico con notevoli variazioni (costruttive e strutturali), propri del Manierismo: al primo ordine elementi misti con bugnato, al secondo ordine colonne che reggono la trabeazione dorica (con tanto di triglifi).\nL'uso sistematico del bugnato rustico sulla superficie e negli ordini, caro all'architettura manierista, \u00e8 volto ad accentuare il carattere di luogo fortificato dell'edificio, sede del deposito aureo della Repubblica.\nLa zecca nella Repubblica di Venezia.\nSin dal Duecento la sorveglianza politica sull'attivit\u00e0 della Zecca fu compito esclusivo del particolare consiglio della Repubblica chiamato Quarantia: questa, che fungeva anche da Tribunale Supremo dello Stato, esercitava le prerogative sovrane sulla coniazione e il titolo della moneta, oltre a predisporre i piani finanziari da sottoporre all'approvazione del Maggior Consiglio.\nDopo la creazione, nel Trecento del Consiglio dei Dieci, supremo organo di vigilanza sulla sicurezza dello Stato, il governo materiale della Zecca venne per\u00f2 affidato proprio ai \"Dieci\", sino a quando, a partire dal Cinquecento, quest'ultima funzione non venne assegnata ad una serie di specifiche magistrature:\nNella Zecca avevano infine una delle loro sedi i \"Camerlenghi de Com\u00f9n\", cio\u00e8 i tesorieri e contabili generali dello Stato veneziano.\nMonetazione veneziana.\nDurante la millenaria esistenza della Repubblica di Venezia vennero coniate numerose tipologie di monete, le pi\u00f9 importanti delle quali furono:"}
{"id": "1335605", "revid": "767487", "url": "https://it.wikipedia.org/wiki?curid=1335605", "title": "Mark Read", "text": "Dal 1998 al 2002 ha fatto parte del gruppo musicale a1, dove cantava e suonava il pianoforte e la batteria. Inoltre, ha contribuito attivamente a scrivere i pezzi con cui la sua band \u00e8 diventata famosa.\nDegli otto singoli degli a1 che sono riusciti a raggiungere la Top ten delle classifiche britanniche per nove settimane, ben sei erano stati scritti da Mark. Assieme alla sua band, Mark ha vinto un BRIT Award nel 2001 come \"British Breakthrough Act\" ed ha fatto una tourn\u00e9e in Asia.\nDal momento dello scioglimento degli a1, nel 2002, Mark Read ha avuto una promettente carriera come solista. Attualmente scrive canzoni assieme a suo fratello Colin. A partire dal 2009 si \u00e8 riunito con gli a1."}
{"id": "1335606", "revid": "1543377", "url": "https://it.wikipedia.org/wiki?curid=1335606", "title": "Crawley", "text": "Crawley () \u00e8 una municipalit\u00e0 e distretto del Regno Unito nella contea inglese del West Sussex.\nSi trova a a sud di Londra, a nord di Brighton e a nord-est di Chichester.\nCopre un'area di e ha una popolazione, stimata al 2018, di abitanti.\nLa zona venne abitata fin dai tempi dell'Et\u00e0 della Pietra, e, come centro di produzione del ferro sin dall'et\u00e0 degli Antichi Romani. Nel XIII secolo Crawley si \u00e8 sviluppata come citt\u00e0 mercato a servizio dei villaggi circostanti del Weald. La sua posizione, sulla strada che da Londra porta fino a Brighton, ha incoraggiato la costruzione di alberghi e locande per la sosta e il ristoro dei viaggiatori. Tra il 1840 ed il 1850 era collegata con le ferrovie principali esistenti all'epoca. La presenza, nelle vicinanze, dell'aeroporto di Gatwick, uno dei pi\u00f9 grandi della Gran Bretagna e costruito negli anni quaranta, incoraggia la crescita industriale e commerciale della citt\u00e0. Dopo la Seconda guerra mondiale venne progettato di spostare migliaia di persone da Londra verso le citt\u00e0 del sud-est dell'Inghilterra: Crawley era una di queste, per cui la citt\u00e0 godette di un consistente incremento della popolazione nei decenni a seguire a causa di questo spostamento.\nLa citt\u00e0 \u00e8 suddivisa in 13 quartieri, tra cui il centro, costituito dalla vecchia citt\u00e0 mercato del XIII secolo, ed \u00e8 comunicante con il resto dell'Inghilterra tramite arterie stradali principali e linee ferroviarie. Le citt\u00e0 di Ilfield, Pound Hill e Three Bridges, sono state, nell'arco di alcuni decenni inglobate nella citt\u00e0. Nel 2008 si espander\u00e0 ulteriormente verso ovest e nord-ovest aiutata dal consiglio comunale della citt\u00e0 di Horsham. Economicamente \u00e8 il pi\u00f9 grande centro industriale e di lavoro tra Londra e la costa meridionale inglese.\nUna grande zona industriale ospita aziende e servizi di diversi tipi collegati in un modo o nell'altro all'aeroporto di Gatwick, mentre il settore commerciale e di vendita al dettaglio \u00e8 in continua espansione.\nStoria.\nOrigini.\nI primi insediamenti della zona probabilmente risalgono al periodo Mesolitico. Sono state rinvenute, a sud-ovest della citt\u00e0, delle selci appartenenti alla Civilt\u00e0 di Horsham. Sono stati trovati inoltre, anche attrezzi, tumuli sepolcrali e spade del Neolitico e dell'Et\u00e0 del Bronzo.. Crawley si trova nel confine occidentale dell'High Weald, una zona ricca di miniere, che ha prodotto ferro per pi\u00f9 di 2000 anni. A Goffs Park, un giardino pubblico situato nella parte meridionale della citt\u00e0, sono state ritrovate due fornaci risalenti all'Et\u00e0 del Ferro. L'estrazione del minerale e la sua lavorazione sono poi continuate fino al periodo degli Antichi Romani, in particolare nella zona di \"Broadfield\", dov'erano state costruite molte fornaci.\nNel V secolo i Sassoni chiamarono la zona \"Crow's Leah\" - il cui significato \u00e8: \"radura infestata dai corvi\", o \"bosco dei corvi\". Il nome mut\u00f2 fino alla forma attuale che comparse per la prima volta durante i primi anni del XIV secolo. Nel Medioevo anche i paesi pi\u00f9 piccoli ebbero l'opportunit\u00e0 di organizzarsi in autonomia, per esempio la chiesa di Worth \u00e8 risalente ad un periodo tra il 950 al 1050..\nAnche se la cittadina di Crawley non fu menzionata nel Domesday Book del 1086, nel censimento dell'epoca erano gi\u00e0 menzionate le cittadine di Ilfield e Worth.. Le prime notizie ufficiali si hanno nel 1202 in un documento in cui il Re Giovanni concede il permesso per la realizzazione di un mercato, che si terr\u00e0 ogni mercoled\u00ec.. Da tale iniziativa Crawley crescer\u00e0 lentamente d'importanza e di grandezza per i successivi 2 o 3 secoli, con un culmine nel XVIII secolo e precisamente nel 1770, con la costruzione della strada a pedaggio che collega Londra a Brighton, diventando cos\u00ec un punto di sosta e di ristoro per i ricchi londinesi. Nel 1839 ogni ora le carrozze-diligenze percorrevano la strada che conduce da Londra a Brighton e da Brighton a Londra.. In questo periodo il \"The George\", un edificio in legno risalente al XV secolo, venne ristrutturato in un grande albergo, negli anni a venire, venne costruito ed annesso un altro edificio alla struttura alberghiera proprio nel bel mezzo dell'ampia High Street, poi demolito negli anni 1930. Esso divenne quindi il \"George Hotel\", attrezzato con una sala conferenze, 84 camere da letto, e con molti particolari dell'epoca tra i quali un camino del XVI secolo.\nLa chiesa pi\u00f9 antica di Crawley \u00e8 la \"St John the Baptist's\", situata tra High e Broadway Street. Edificata nel XIII secolo, ha subito nel corso del tempo diverse ristrutturazioni, specialmente nel corso del XIX secolo. La chiesa ha un campanile del XV secolo, ricostruito nel 1804, originariamente dotato di 4 campane, fatte poi fondere nel 1724, 2 di esse sono state rimpiazzate nel 1742 dalla ditta \"Thomas Lester of London.\" Nel 1880 una nuova serie di 8 campane venne fatta installare dall'azienda \"Gillett, Bland &amp; Company\" di Croydon.\nL'et\u00e0 vittoriana e la prima met\u00e0 del XX secolo.\nLa linea principale di Brighton \u00e8 stata la prima linea ferroviaria nella storia a servire la zona di Crawley. Una stazione fu aperta nella localit\u00e0 Three Bridges, originariamente conosciuta con il nome \"Crawley Est\", nell'estate del 1841. La \"Crawley railway station\" situata verso la fine dell'High Street invece fu inaugurata nel 1848 quando venne terminato il ramo ferroviario che da Horsham collegava la localit\u00e0 di \"Three Bridges\". Un'altra linea fu costruita nel 1855 per collegare verso est, East Grinstead. La stazione di \"Three Bridges\", nel 1861, era diventata la stazione principale della zona, a tal punto che, un quarto della popolazione di questa localit\u00e0 era occupata a lavorare per conto delle ferrovie dello stato. La \"Longley company,\" una delle pi\u00f9 grandi imprese edili del sud-est dell'Inghilterra responsabile per la costruzione della scuola di \"Christ's Hospital\", e dell'ospedale \"King Edward VII\" della citt\u00e0 di Midhurst, trasloc\u00f2 nei paraggi della stazione nel 1881. Nel 1898 pi\u00f9 di 700 persone erano impiegate nei pressi della stazione.\nVerso la fine del XIX secolo Crawley fu testimone di un grande incremento edilizio: una zona residenziale conosciuta con il nome di \"New Town\", che non ha niente a che fare con gli sviluppi post-bellici della Seconda guerra mondiale, venne edificata, attorno ad un passaggio a livello, fino alla Brighton Road. Un'altra zona residenziale, la \"West Green\", venne costruita ad ovest dell'High Street, collegata ad Ilfield. Altri alloggi sono stati costruiti accanto alla linea ferroviaria per raggiumgere Horsham, oggi conosciuti con il nome di \"Southgate\". La popolazione nel 1901 aveva raggiunto le 4.433 unit\u00e0, quasi quadruplicata rispetto ai 1.357 del secolo precedente. Nella campagna attorno a Gatwick nel 1891 venne costruito un ippodromo per rimpiazzare il vecchio percorso ad ostacoli di \"Waddon\" a Croydon; l'ippodromo era usato, sia per la corsa ad ostacoli, che per le corse normali come il trotto, corse di velocit\u00e0 con i fantini ecc., ed ospit\u00f2 il Grand National durante gli anni della Prima guerra mondiale. L'ippodromo aveva la propria stazione ferroviaria lungo la linea che da Londra portava a Brighton. Durante la prima met\u00e0 del XX secolo, molte propriet\u00e0 terriere, manieri e case di campagna vennero frazionate in molte propriet\u00e0 pi\u00f9 piccole, incoraggiando uno sviluppo di zone residenziali e fattorie di campagna. Per l'inizio della Prima guerra mondiale la citt\u00e0 di Crawley si era sviluppata in una piccola ma prosperosa cittadina a servizio di un'ampia zona rurale e delle persone che passavano lungo la strada che da Londra portava a Brighton, la \"A23\". Tre quarti della popolazione era connessa alla rete idrica, tutti i servizi commerciali e le case possedevano la luce elettrica, il gas era convogliato a tutta la citt\u00e0 ed alle illuminazioni pubbliche per mezzo di tubazioni gi\u00e0 da 50 anni. Un piccolo campo d'aviazione venne costruito nel 1930 nei campi adiacenti all'ippodromo. Questo era di propriet\u00e0 privata fin quando, dopo la Seconda guerra mondiale, fu reclamato dalla Royal Air Force.\nLa nuova citt\u00e0.\nNel 1946 il \"New Town Act 1946\" ha identificato Crawley come localit\u00e0 idonea ad ospitare una \"New Town,\" cio\u00e8 una Nuova Citt\u00e0. Ufficialmente nominata per questo progetto nel 9 gennaio del 1947. I 239\u00a0km\u00b2 destinati alla nuova citt\u00e0 vennero individuati dai confini dell'East Sussex, West Sussex e del Surrey. L'architetto Thomas Bennett era a capo della \"Development Corporation\", ovvero l'azienda per lo sviluppo della nuova citt\u00e0. I piani non vennero ufficialmente approvati fino al dicembre del 1947, nonostante fossero gi\u00e0 stati progettati dall'architetto Anthony Minoprio. Essi prevedevano il riempimento, con nuove abitazioni, degli spazi tra le cittadine di Crawley, Ilfield e Three Bridges. Le previsioni di Bennett erano di una crescita della popolazione da 9.500 a 40.000 abitanti, in circa 15 anni.\nI lavori per l'espansione della citt\u00e0 iniziarono immediatamente. Il piano, per il 1949, prevedeva di avere 50.000 abitanti suddivisi in 9 circoscrizioni ed una zona industriale nord.. Piccole villette a schiera ed appartamenti con 3 camere da letto ciascuno formavano ogni singolo vicinato, che a sua volta aveva come centro di ritrovo una piazzetta formata da una chiesa, un bar, una scuola primaria ed un centro per la comunit\u00e0. L'istruzione dal 10\u00b0 anno di et\u00e0 in poi veniva fornita dalle scuole di Ilfield Green, di Three Bridges e di Tilgate. Negli anni a venire fu costruita un'altra scuola secondaria a Southgate.\nAll'inizio, nel centro-citt\u00e0, vi fu poco sviluppo, cos\u00ec i cittadini si affidarono ai negozi situati nell'High Street. Il progresso pi\u00f9 importante si ebbe verso la fine degli Anni 1940 quando molti residenti si spostarono nel nuovo distretto di West Green. Nel 1950 l'allora erede al trono, la Principessa Elisabetta, venne a inaugurare la nuova zona industriale denominata, M\"anor Royal\". I lavori di costruzione continuarono per tutto il resto degli Anni 1950 nei siti di West Green, Northgate e Three Bridges, e pi\u00f9 tardi anche nei siti di Langley Green, Pound Hill ed Ilfield. Nel 1956 il terreno nella localit\u00e0 di Tilgate East, fu stato assegnato da uso residenziale divenendo il nuovo quartiere di Furnace Green.\nLe aspettative per l'eventuale popolazione furono riviste diverse volte. Nel 1949 si credeva che per il 1956 la popolazione avrebbe raggiunto le 50.000 unit\u00e0 ma poi il numero aument\u00f2 a 55.000. Il Ministero per la Progettazione delle Citt\u00e0 e della Nazione ne prevedeva invece 60.000. Invece piani del 1961 prevedevano la crescita dai 70.000 ai 120.000 individui per il 1980.\nAltri negozi vennero costruiti a est dell'High Street. La prima fase di espansione ad essere completata fu la cosiddetta \"The Broadwalk\" nel 1954. Nel 1958 la regina inaugur\u00f2 i lavori per la fase \"Queen's Square.\" Infine la stazione ferroviaria di Crawley venne spostata ad est, verso il nuovo sviluppo cittadino.\nPer l'aprile del 1960, quando Thomas Bennett present\u00f2 il suo ultimo progetto come presidente della \"Development Corporation\", la popolazione della citt\u00e0 aveva raggiunto le 51.700 unit\u00e0 con 213\u00a0km\u00b2 quadrati di zona industriale in cui lavoravano 21.800 persone, di cui il 60% lavorava in fabbrica e solo 70 risultavano disoccupate. La \"Development Corporation\" aveva pensato a costruire 10.254 alloggi, mentre aziende di muratori privati ne avevano costruiti altri 1.500. Entro l'aprile del 1960, a 440 inquilini, fu finalmente concesso il permesso di comperare le loro abitazioni.\nUno nuovo piano di ampliamento urbano, nel 1961, fu sottoposto dal \"Consiglio delle Contea del West Sussex\". Questo piano proponeva altre zone residenziali tra il paese di Broadfield e di Bewbush, entrambi situati fuori dal potere amministrativo dell'allora \"Consiglio del Distretto Urbano\". I piani furono sottoposti in dettaglio per la fine degli Anni 1960 ed i lavori iniziarono verso l'inizio degli Anni 1970. Inoltre un'altra espansione di zone residenziali venne iniziata nel 1974, sempre nella localit\u00e0 di Bewbush. Il progetto originale di 9 quartieri fu largamente superato e le case costruite potevano alla fine ospitare pi\u00f9 di 23.000 cittadini. Altri lavori furono eseguiti anche ad Ilfield West nella periferia ovest della citt\u00e0.\nPer il 1980 il comune ha denominato la localit\u00e0 di Maidenbower, a sud di Pound Hill, idonea per la costruzione di un altro quartiere ed i lavori iniziarono nel 1984. Questa volta furono eseguiti da societ\u00e0 private, essendo il comune proprietario di tutte le ditte di costruzione.\nNel 1999 furono annunciate nuove pianificazioni per l'espansione della citt\u00e0 verso la localit\u00e0 di Tinsley Green, a nord-est della citt\u00e0. Tuttavia i lavori vennero fermati per una probabile espansione verso l'Aeroporto di Londra-Gatwick. Nel 2008 era in atto una discussione con il comune di Horsham per una nuova espansione della citt\u00e0 verso questa localit\u00e0, visto che i terreni su cui si dovrebbe costruire il vicinato sono di attuale propriet\u00e0 del comune di Horsham. Dopo l'approvazione per la realizzazione del nuovo quartiere, nel 2011 vennero avviati i lavori, divenendo cos\u00ec il 14\u00b0 quartiere della citt\u00e0, chiamato Forge Wood, dall'antico bosco che \u00e8 racchiuso all'interno dell'abitato. Dopo un arresto temporaneo, quando \u00e8 stata annunciata una possibile espansione dell'aeroporto di Gatwick, i lavori hanno ripreso nel 2015. Lo sviluppo di un altro quartiere \u00e8 iniziato nel 2012 sul lato occidentale di Crawley, nel distretto di Horsham, chiamato Kilnwood Vale. Mentre, nello stesso periodo, un progetto per una nuova stazione ferroviaria \u00e8 fallito.\nAmministrazione.\nIl \"Consiglio del Distretto Urbano di Crawley\" venne formato nel 1956 dalla parte del \"Distretto Rurale di Horsham\" che copriva la zona amministrativa della nuova citt\u00e0. La legge denominata il \"Local Governamet Act 1972\" ha trasformato la citt\u00e0 di Crawley da un semplice distretto a un vero e proprio \"borough\" (in italiano \"comune\"), una circoscrizione con poteri amministrativi, e dotata pertanto di un proprio sindaco.\nLo stemma della citt\u00e0, conferitogli nel 1957 dal College of Heralds, venne modificato nel 1976. \u00c8 formato da una croce centrale, che rappresenta la posizione della citt\u00e0 proprio nel crocevia delle strade che vanno da nord a sud e da ovest a est. Lo scudo porta impresso 9 figure alate che rappresentano i principali 9 quartieri della citt\u00e0 e la contea del Sussex. I leoni alati simboleggiano l'importanza che l'aeroporto di Gatwick ha per gli abitanti. Il motto \"I Grow and I Rejoice\", tradotto in italiano significa \"Io cresco e me ne Rallegro\", \u00e8 tratto dalle \"Epistulae\" di Seneca il giovane.\nInizialmente il consiglio comunale lavorava in cooperazione con la \"Commissione per le Nuove Citt\u00e0\" in molti aspetti dello sviluppo, ma, dopo il 1976, molti progetti, come quelli per gli alloggi e dei giardini pubblici, vennero dati in affidamento esclusivamente al solo comune. I confini amministrativi del comune, nel 1983, si sono estesi a comprendere anche le localit\u00e0 di Bewbush e Broadfield.\nIl consiglio comunale \u00e8 formato da 37 membri, 2 per ogni circoscrizione, o quartiere, per un totale di 15 circoscrizioni. Tutte le circoscrizioni condividono gli stessi confini dei quartieri o vicinati, solo due circoscrizioni sono ulteriormente suddivise: la circoscrizione Broadfield, suddivisa tra nord e sud, e la circoscrizione di Pound Hill suddivisa nei reparti di \"Pound Hill Nord\" e \"Pound Hill Sud e Worth\". Il consiglio \u00e8 suddiviso in tre principali partiti. Nel 2008, la maggioranza del consiglio \u00e8 del Partito Conservatore ed \u00e8 formato da tre partiti:\nLe amministrazioni precedenti del consiglio comunale, furono sempre condotte del Partito Laburista, fino al maggio 2006, quando i Conservatori vinsero le elezioni locali. Nel 2005, il politico che rappresenta la citt\u00e0 di Crawley nel parlamento, Laura Moffatt, del Partito Laburista, ha vinto per solo 37 voti, un margine cos\u00ec piccolo non \u00e8 stato mai registrato nella storia della costituzione Inglese. Oltre che rappresentare Crawley nel parlamento inglese, \u00e8 anche Segretario Privato del Parlamento per il Segretario di Stato per la Salute Alan Johnson.\nGeografia fisica.\nTerritorio.\nCrawley \u00e8 situata alle coordinate, , (51.1092, -0.1872) nell'angolo nord-orientale della contea del \"West Sussex\" nel sud-est d'Inghilterra, a 45\u00a0km a sud di Londra, a 29\u00a0km a nord di Brighton e Hove. \u00c8 circondato dalle cittadine di Horley, Redhill, Reigate, Dorking, Horsham, Haywards Heath e di East Grinstead. Il \"comune\" di Crawley \u00e8 confinante con i distretti del Mid Sussex e di Horsham, i distretti di Mole Valley e di Tandridge e i \"comuni\" di Reigate e Banstead nella contea del Surrey.\nCrawley giace nel Weald, tra i Downs del Nord e i Downs del Sud. Proprio sotto la citt\u00e0 si incontrano due strati di roccia sedimentaria: le parti centrali e orientali della citt\u00e0, giacciono sullo strato di roccia arenaria di Hastings, mentre il resto della citt\u00e0 ha le proprie fondamenta su un terreno con propriet\u00e0 argillose derivante dalla zona del Weald. Una vena argillosa di \"argilla del Weald\" \u00e8 stata trovata a formare una zona collinare sulla roccia arenaria, dello strato di Hastings, vicino a Tilgate.\nNon vi sono grandi fiumi nella zona di Crawley, tranne alcuni ruscelli e torrenti che confluiscono con le acque del fiume Mole che a sua volta confluisce con il Tamigi vicino all'Hampton Court Palace a Londra. Vi sono diversi laghi nella zona di Tilgate Park oltre a un piccolo laghetto che rifornisce di acqua il caratteristico Mulino ad Acqua di Ilfield.\nNel 1822 il paleontologo, e raccoglitore di fossili dilettante, Gideon Algernon Mantell, trov\u00f2, nella foresta di Tilgate i resti di un gigantesco dinosauro, alcuni denti e ossa, che chiam\u00f2 con il nome di Iguanodonte. Nel 1832, dopo avere trovato altri resti nella foresta di Tilgate, scopri una nuova specie di dinosauri denominati con il nome di \"Hylaeosaurus\".\nClima.\nLa citt\u00e0 di Crawley ha un clima temperato ed \u00e8 classificata, secondo la Classificazione dei climi di K\u00f6ppen, con la denominazione di \"Cfb\". La temperatura media annuale \u00e8 di 9.6 gradi centigradi, ed \u00e8 affine a quella presente su tutto l'altopiano del Weald, ma leggermente pi\u00f9 fredda di quella registrata nel centro della citt\u00e0 di Londra e sulle coste del Sussex. Le precipitazioni sono considerevolmente pi\u00f9 basse della media nazionale (838\u00a0mm, tra il 1971 e il 2000) e perci\u00f2 meno umida del resto del paese. La stazione meteorologica pi\u00f9 vicina \u00e8 all'Aeroporto di Gatwick.\nCircoscrizioni, quartieri e vicinati.\nLa citt\u00e0 \u00e8 suddivisa in 13 circoscrizioni, la cui architettura si presenta con diverse tipologie architettoniche: villette a schiera, villette separate, condomini a 3 piani, case dotate di terrazzo o giardino, oppure a bungalow. Non esistono grandi condomini invece, quasi ogni casa, ha il suo giardino o spazio verde e non sono mai posizionate sul ciglio della strada. Ogni vicinato possiede il proprio centro per la comunit\u00e0, la propria chiesa, i propri negozi, scuola e giardini pubblici. Le intenzioni originali della \"Development Corporation\" era che ogni quartiere potesse disporre dei propri negozi per sopperire alle necessit\u00e0 di base, e per il resto degli acquisti, i cittadini dovevano affidarsi ai negozi del centro della citt\u00e0. Il numero di negozi destinato per ogni vicinato o quartiere doveva essere originariamente di 20, mentre in verit\u00e0 se ne sono solo stati costruiti un massimo di 19 nella circoscrizione di Langley Green e di solo 7 negozi nella circoscrizione nei pressi del centro di West Green.\nOgnuno delle 13 circoscrizioni \u00e8 identificato da un colore, presente in ogni cartello stradale che raffigura il nome di una strada.\nCi sono zone che non hanno la denominazione di quartieri o vicinati ma sono comunque in associazione con la citt\u00e0 di Crawley:\nSociet\u00e0.\nEvoluzione demografica.\nSecondo il censimento del 2001 la popolazione di Crawley era di 99.744 persone, il 13,2% della popolazione totale del West Sussex. La crescita della popolazione della citt\u00e0, circa il 1000% tra il 1951 e il 2001, \u00e8 elevatissimo, molto pi\u00f9 grande delle crescita di altre citt\u00e0 della stessa dimensione, come per esempio quella del vicino distretto di Horsham, cresciuta \"solo\" del 99%. La popolazione \u00e8, per variet\u00e0 di etnie, pi\u00f9 variegata del resto del West Sussex, dove la gente \"non di razza bianca-britannica\" \u00e8 solo del 6,5% mentre nella citt\u00e0 di Crawley \u00e8 del 15,5%. Crawley \u00e8 anche una citt\u00e0 giovane: il 64,5% della popolazione ha meno di 45 anni contro il 55% del West Sussex. Le persone di etnia indiana sono il 4,5%, mentre quelle di etnia pakistana sono il 3%..\nIl \"borough\" (cio\u00e8 comune) ha una densit\u00e0 di popolazione di 22 persone per ettaro (54 persone per acro), la seconda per densit\u00e0 di tutta la contea del West Sussex, seconda solo al distretto di Worthing. Il \"miscuglio sociale, il\" social mix, \u00e8 nella media nazionale, circa il 50% sono classificati nella categoria sociale denominata, ABC1, anche se vi sono differenze sostanziali tra quartieri, da un 44% in quello di Broadfiled North ad un 75% di Maidenbower. I residenti di Crawley hanno studiato, complessivamente, meno della media nazionale; solo il 14% circa ha una qualifica di studio di livello 4, contro circa il 20% nazionale.\nEconomia.\nLa citt\u00e0 di Crawley, originariamente, era una citt\u00e0 mercato. La \"Development Corporation\" aveva originariamente costruito la citt\u00e0 per usi manifatturieri, usi ingegneristici e per realizzare una piccola zona industriale. La rapida crescita dell'Aeroporto di Londra-Gatwick ha incoraggiato lo sviluppo di nuovi magazzini, opere di logistica, posti di lavoro nel settore dei trasporti, dell'aviazione e nelle grandi aziende di distribuzione. Tutte queste nuove aziende connesse con l'aeroporto si sono poi consolidate con la formazione della societ\u00e0 della \"Gatwick Diamond\", sostenuta dalla S.E.E.D.A.. Il compito della societ\u00e0 \"Gatwick Diamond\" \u00e8 di provvedere a far s\u00ec che questa zona continui ad essere di interesse economico nazionale ed internazionale.\nFin dalla Seconda guerra mondiale la disoccupazione di Crawley \u00e8 stata fra le pi\u00f9 basse della nazione. Nel 2003, soltanto l'1,47% della forza lavoro risultava essere disoccupata.Durante la grande espansione cittadina degli anni ottanta la disoccupazione della citt\u00e0 risultava essere la pi\u00f9 bassa nella nazione. Continui investimenti e crescita della citt\u00e0 hanno fatto di Crawley una delle pi\u00f9 importanti citt\u00e0 d'affari e d'impiego della regione del sud-est d'Inghilterra.\nIndustrie manifatturiere.\nPrima della fine della Seconda guerra mondiale Crawley era gi\u00e0 un modesto centro industriale. Le societ\u00e0 di muratori e falegnami impiegavano all'incirca sulle 800 unit\u00e0 e due societ\u00e0, la Longley's e la Cook's, avevano addirittura la propria fabbrica. Nel 1949, 1.529 persone lavoravano nella manifattura: principalmente nell'ingegneria di precisione e leggera e nella riparazione di aeroplani. Molte delle persone che lavoravano in questo settore erano altamente qualificate.\nLa costruzione della zona industriale per la nuova citt\u00e0 doveva essere terminata relativamente presto, in quanto uno dei principali compiti della \"Development Corporation\" era di spostare le persone e i posti di lavoro fuori dalla citt\u00e0 di Londra ormai danneggiata e sovrappopolata a causa della Seconda guerra mondiale. Erano necessari nuovi posti di lavoro nell'industria, nuovi negozi, e nuovi alloggi dove una nuova comunit\u00e0 potesse stabilirsi per rimanere. La \"Development Corporation\" aveva il progetto di creare e sostenere una grande zona industriale di 267 acri, pari a 108 ettari, situata a nord-est. I vantaggi di questo sito erano diversi: era situato in una zona pianeggiante, era isolata da tutto, si trovava vicino alla linea ferroviaria che da Londra portava a Brighton, era nei pressi della strada A23 e della futura autostrada M23, c'era spazio per svincoli ferroviari per lo scarico e carico delle merci sui vagoni ferroviari, inoltre era presente una zona supplementare, adiacente, per un eventuale sviluppo futuro della zona industriale, situata dall'altra parte della ferrovia. L'allora principessa Elisabetta II del Regno Unito venne a inaugurare la prima parte di questa zona industriale il 25 gennaio 1950; la strada principale venne denominata, Manor Royal, come la denominazione della zona industriale stessa.\nLa \"Development Corporation\" voleva che questa zona industriale fosse dotata di una grande variet\u00e0 di tipi di manifattura, cercando di attirare pi\u00f9 aziende, ditte, societ\u00e0 e fabbriche possibili con la promessa di grandi spazi per la costruzione dei propri edifici, con la possibilit\u00e0 di espandersi, oppure di affittare edifici gi\u00e0 costruiti e pronti, potendo scegliere fra una grande gamma, di diverse specie e dimensioni.\nNonostante la mancanza di incentivi finanziari diretti, la zona industriale di Crawley fu subissata quasi subito di richieste di ditte e aziende, senza bisogno di messaggi pubblicitari, cos\u00ec che la \"Development Corporation\" pot\u00e9 scegliere fra le aziende candidate, quelle che pi\u00f9 si avvicinavano all'esatto target di variet\u00e0 aziendale desiderato, da situare nella zona industriale. Un anno dopo che il Manor Royal venne aperto, gi\u00e0 18 aziende si erano stabilite nella zona, di cui 4 con pi\u00f9 di 100 impiegati e 1 ditta, con pi\u00f9 di 1.000 lavoratori. Nel 1964, le aziende che si erano stabilite nella citt\u00e0, davano impiego a 16.000 persone, il progetto iniziale ne prevedeva soltanto tra 8.000 e 8.500. Nel 1978 sono state censite 105 aziende che davano impiego a 20.000 persone.\nCommercio e industria dei servizi.\nPoco dopo la guerra, il maggior numero di posti di lavoro erano nell'industria manifatturiera, ma a partire dagli anni sessanta si sviluppa il settore terziario, il settore dei servizi. La zona industriale di Manor Royal con la sua strategica posizione in fatto di raggiungibilit\u00e0 tramite autostrada, i suoi spazi, e la prossimit\u00e0 all'aeroporto di Gatwick, attraeva soprattutto ditte di ristorazione, di logistica, di magazzinaggio, di aziende addette alla distribuzione e servizi aeroportuali in genere, mentre la \"Development Corporation\" e altre aziende private possedevano uffici sparsi per la citt\u00e0. Lo spazio dedicato agli uffici era cresciuto da 5.100\u00a0m\u00b2 nel 1965 a 42.100\u00a0m\u00b2 nel 1984. La progettazione includeva anche nuove edifici per le seguenti ditte e imprese: la \"Westminster Bank\" parte della banca \"Natwest\", la \"British Caledonian\" e l'ufficio del \"Paymaster-General\", cio\u00e8 l'Ufficiale pagatore. Il palazzo di 5 piani adiacente alla stazione ferroviaria, completato nel 1968, viene usato principalmente dalla NHS Primary Care Trust di Crawley e da altre imprese pi\u00f9 piccole.\nLe imprese principali della citt\u00e0 di Crawley nel 2008 sono: la Thales, la Doosan Babcok Energy, la GlaxoSmithKline, la Virgin Atlantic Airways e la sua agenzia di viaggi Virgin Holidays, la Barclaycard e l'Ufficio del Paymaster-General. La British Airways ha preso il posto della British Caledonian, nel quartier-generale situato nel palazzo di \"Astral Towers\", vicino alla zona industriale del Manor Royal, dove ha inaugurato i suoi nuovi dipartimenti della British Airways Holidays e AIRMILES.\nNegozi e vendita al dettaglio.\nAnche prima dello sviluppo del progetto per la New City, Crawley era gi\u00e0 una citt\u00e0 dotata di diversi mercatini che rifornivano le campagne circostanti con beni di prima necessit\u00e0: nel 1948 vi erano gi\u00e0 ben 177 negozi, 99 dei quali si trovavano sull'High Street. Prima che la \"Development Corporation\" aprisse altri due negozi a est dell'High Street e a nord della linea ferroviaria, i cittadini si affidavano a questi per l'acquisto di beni di prima necessit\u00e0. I 23 negozi situati in strada Broadwalk, in Queen's Square e nelle strade circostanti ad essa, furono costruiti negli anni cinquanta. Queen's Square \u00e8 una piazza pedonale circondata da grandi negozi, si collega all'High Street tramite la strada del \"Broadwalk\", ufficialmente inaugurata nel 1958 dalla Regina Elisabetta II. Il nuovo centro della Nuova Citt\u00e0 fu completato nel 1960, quando la citt\u00e0 di Crawley era gi\u00e0 un importante centro di esercizi commerciali, non pi\u00f9 locale, ma regionale.\nNegli anni sessanta e gli anni settanta furono aperte filiali dei grandi magazzini di Tesco, Sainsbury's e di Mark &amp; Spencer. Anche se le aziende di costruzione non si sono attenute ai piani originali del 1975, venne comunque costruito un nuovo collegamento pedonale tra la piazza Queen's Square e la Haslett Avenue, chiamato, The Martlets. Il terreno situato tra questa zona e la linea ferroviaria fu venduto nel 1982 ad imprese operanti nel settore privato.. Nel 1992, sempre in questa zona, fu costruito un grande centro commerciale con una superficie di 41.800\u00a0m\u00b2, chiamato County Mall, nel quale hanno aperto delle filiali i seguenti negozi: Debenhams, Boots, W.H.Smith, la British Home Stores e altri piccoli negozi e esercizi commerciali. Per servire questo nuovo centro fu costruita una nuova fermata dell'autobus, il percorso originale di diverse strate fu modificato, anche quello della A2220 Haslett Avenue, ed infine vennero demoliti alcuni edifici.\nNel 1993 fu messa in atto una strategia di rigenerazione per il centro cittadino, un progetto chiamato, \"Centre Vision\", I cambiamenti, messi in atto hanno incluso la costruzione di uno spazio di 4.600\u00a0m\u00b2 di nuovi negozi da situare in Queen's Square e nella strada pedonale, The Martlets. Sono stati inoltre dedicati altri spazi per uno \"sviluppo polifunzionale\" nella parte sud dell'High Street, spazio originariamente occupato dalla Robinson Road, poi demolita, e la Spencer Road, recisa ed accorciata. Nel settembre 2003 ha aperto in questa zona, solo l'ipermercato ASDA. La Robinson Road, originariamente chiamata \"Church Road\" era il cuore della citt\u00e0 di Crawley. Un secolo prima della sua demolizione si affacciavano su questa strada due cappelle, una scuola, un ospedale e un ufficio postale.\nSono in cantiere altri progetti per espandere il centro di Crawley verso il nord della citt\u00e0, nel terreno occupato dal Municipio e da diversi altri edifici. Gli edifici del consiglio comunale, il \"borough council\", poi, dovrebbero essere trasferiti nella Sussex House in High Street, mentre l'attuale Boulevard dovrebbe poi essere trasformato in una larga strada pedonale dotata di diversi negozi. Un grande magazzino di 23.700\u00a0m\u00b2, il \"John Lewis department store\", dovrebbe poi aprire i battenti in questa zona, ed essere il principale dell'intera regione. Il programma denominato \"Town Centre North\" fu concepito per fare della citt\u00e0 di Crawley la principale destinazione per gli acquisti degli abitanti dell'intera regione.\nServizi pubblici.\nIl servizio d'ordine pubblico del distretto di Crawley fa parte della Polizia del Sussex e della divisione del \"North Downs\" suddivisa in tre settori: Crawley est, Crawley ovest e Crawley centro della citt\u00e0 Una divisione separata serve l'aeroporto di Gatwick.. \u00c8 presente una stazione di polizia nel centro di Crawley aperta 24 ore su 24, con un centro denunce aperto 16 ore, tutti i giorni, tranne a Natale. L'aiuto per le emergenze e i servizi antincendio \u00e8 fornito alla citt\u00e0 tramite i Vigili del Fuoco del \"West Sussex Fire and Rescue Service\", dotato di una stazione sitiata nel centro della citt\u00e0. Il South East Coast Ambulance Service \u00e8 responsabile per il servizio delle ambulanze e i servizi paramedici.\nIl servizio ospedaliero dell'ospedale di Crawley, nella circoscrizione del West Green, \u00e8 dotato della Primary Care Trust. Alcuni servizi sono forniti dal NHS Trust, incluso il presidio 24 ore su 24, nel pronto soccorso per le ferite urgenti e il pericolo di vita. La \"Healthcare Commission\" considera la contea scarsamente fornita di servizi sanitari pubblici.\nIl servizio fognario e di scarico delle acque di Crawley \u00e8 fornito dalla Thames Water. I cittadini della citt\u00e0 di Crawley ricevono la loro acqua potabile dall'azienda Southern Water, le zone a nord della citt\u00e0 attorno l'aeroporto di Gatwick sono rifornite di acqua dalla Sutton &amp; East Surrey Water, infine il rifornimento idrico nella circoscrizione del Maidenbower \u00e8 fornito dalla South East Water.\nI EDF Energy Networks e la Distribution Network Operator sono responsabili alla distribuzione elettrica. La distribuzione del gas \u00e8 fornita dalla Southern Gas Networks che possiede e gestisce la South East Local Distribution Zone.\nLa distribuzione dei vari servizi pubblici \u00e8 stata realizzata con la cooperazione delle autorit\u00e0 locali, mentre la cittadina era in rapida crescita negli anni cinquanta e sessanta. Le autorit\u00e0 locali hanno provveduto all'apertura della stazione dei Vigili del Fuoco nel 1958, alle linee telefoniche, all'apertura della stazione di polizia e dell'ospedale nel centro della citt\u00e0 nel 1961 e della stazione di ambulanze nel 1963.\nI progetti per un nuovo ospedale nella zona di \"The Hawth\" sono stati abbandonati, e al suo posto \u00e8 stato ingrandito l'attuale ospedale situato nel quartiere del West Green. Il gas \u00e8 trasportato nella citt\u00e0 tramite un metanodotto, da Croydon, a 32\u00a0km di distanza, ed un deposito strategico di gas \u00e8 stato costruito a Redhill, mentre l'acqua giunge alla citt\u00e0 sia dal bacino idrico di Weir Wood, situato a sud di East Grinstead, che da un altro laghetto, situato nella zona del Pease Pottage.\nNel dicembre del 2008 la vecchia biblioteca comunale, situata vicino agli edifici dell'amministrazione comunale, oramai diventata troppo piccola per il fabbisogno della citt\u00e0, \u00e8 stata trasferita nel nuovo edificio a 3 piani situato nella Southgate Avenue.\nInfrastrutture e trasporti.\nLo sviluppo iniziale di Crawley come grande centro commerciale della zona era dovuto alla strategica posizione della cittadina situata vicino all'autostrada, che da Londra porta a Brighton. La zona \u00e8 stata collegata alla rete ferroviaria nella met\u00e0 del XIX secolo; fin dalla creazione della \"New Town\" venne creato un allacciamento alla rete autostradale, una rete di servizi di trasporti pubblici, corriere e autobus, un sistema moderno di trasporti pubblici, i cosiddetti, guided bus e la fondazione di un aeroporto che \u00e8 diventato il pi\u00f9 grande d'Inghilterra.\nStrade.\nAll'inizio la strada che da Londra conduceva a Brighton passava nel centro della citt\u00e0, ne rappresentava l'arteria principale, ed era conosciuta con il nome di High Street e Station Road. Con la riforma del Ministero dei Trasporti, tra il 1919 e il 1923, le venne assegnato il codice, A23. Nel 1939, venne realizzata una circonvallazione dotata di doppia carreggiata, mentre, nel 1975 il percorso della strada principale che da Londra porta verso Brighton fu spostato sull'autostrada M23. Questa circonvallazione serve anche da raccordo con la tangenziale-autostrada di Londra, la M25, nei pressi di Pease Pottage, a sud di Crawley. La strada originale, a singola carreggiata, con codice A23, tra il 1919 e il 1923, adesso \u00e8 l'attuale A2219.\nLa M23 dispone di diversi caselli autostradali che interessano la citt\u00e0 di Crawley: uno situato sulla A2011/A264 (casello 10) e l'altro vicino alla circoscrizione di Maidenbower (casello 10A). L'inizio dell'autostrada, nella localit\u00e0 di Pease Pottage, \u00e8 il casello numero 11. La strada a doppia carreggiata, la A2011, fa da raccordo per la A23, nella circoscrizione del West Green, e fornisce un collegamento al centro della citt\u00e0 tramite la A2004. La A2220 segue il percorso della A264 attraverso la citt\u00e0, raccordando, direttamente, la A23 alla A264 nella localit\u00e0 di Copthorne, da dove poi prosegue verso East Grinstead.\nFerrovie.\nLa prima linea ferroviaria ad attraversare la zona fu la Brighton Main Line, che, il 12 luglio 1841, andava da Londra a Haywards Heath, mentre il 21 settembre 1841 fu ulteriormente estesa, collegando Londra a Brighton. Questa linea aveva una stazione a Three Bridges, che al tempo era solo un piccolo villaggio a est di Crawley.\nUna linea aggiuntiva verso Horsham (adesso parte della Arun Valley Line) fu costruita il 14 febbraio 1848 insieme a una stazione ferroviaria che dava sull'High Street di Crawley. Il 28 luglio 1968 fu costruita una nuova stazione nella zona a sviluppo commerciale dell'Overline House, per rimpiazzare quella vecchia del 1848. Le zone di prevendita dei biglietti e della piattaforma per il carico e scarico dei passeggeri occupano il piano terra dell'edificio.\nLa stazione di Ilfield \u00e8 stata aperta il 1\u00ba giugno 1907, allora era chiamata \"Lyons Crossing Halt\", nel 1930 prese il nome di \"Ilfield Halt\" e infine fu chiamata semplicemente \"Ilfield\".\nLa stazione di Crawley collega la citt\u00e0 con le stazioni di London Victoria, London Bridge, l'aeroporto di Gatwick, Croydon, Tunbridge Wells, Horsham, Littlehampton, Bagnor Regis, Chichester, Portsmouth e Southampton. Three Bridges ha collegamenti diretti per la citt\u00e0 costiera di Brighton..\nAutobus e trasporto pubblico.\nI trasporti pubblici del Southdown Motor Services e della London Transport facevano ambedue tappa, e si incontravano, nella citt\u00e0 di Crawley. Nel 1958 un accordo \u00e8 stato siglato tra queste due compagnie di trasporti pubblici per prestare servizio ambedue nella zona del distretto di Crawley. Fin dalla sua fondazione, nel 1969, la compagnia nazionale inglese per i trasporti pubblici su autobus e corriere, la National Bus Company, la sua sussidiaria di Londra, la London Country Bus Services, aveva il controllo su diverse linee, tra le quali la Green Line Coaches, che raggiunge le localit\u00e0 di Watford, Luton e Amersham. La prima fermata si trova sulla A23 a County Oak, nei pressi di Lowfield Heath: una regolare fermata tra Londra e le citt\u00e0 sulla costa del Sussex. Quando l'aeroporto di Gatwick inizia a crescere, vennero realizzate nelle vicinanze adeguate fermate per gli autobus. A causa del fallimento della National Bus Company la citt\u00e0 di Crawley fu costretta a rivolgersi ad un altro gestore di trasporti pubblici, la South West Division della London Country Bus Services, in seguito diventata parte del gruppo Arriva. Attualmente l'operatore principale dei trasporti pubblici di Crawley \u00e8 la compagnia Metrobus che ha acquisito la gestione dalla vecchia compagnia \"Arriva\" nel marzo del 2001. L'operatore fornisce sia collegamenti tra i vari quartieri e il centro della citt\u00e0 che percorsi a lunga distanza con le citt\u00e0 di Horsham, Redhill, Tunbridge Wells, Worthing e Brighton.\nNel settembre del 2003 ha iniziato ad operare un servizio di guided bus, il Fastway, tra l'aeroporto di Gatwick e la zona di Bewbush. Il 27 agosto 2005 venne aggiunto un secondo percorso tra Langshott, la zona a nord di Horley, situata a nord dell'aeroporto di Gatwick, e Broadfield.\nL'aeroporto di Gatwick.\nL'aeroporto privato di Gatwick nasce nell'agosto 1930. Durante la Seconda guerra mondiale fu usato come base di atterraggio e decollo per i caccia-bombardieri della RAF, e, nel 1946 ritorn\u00f2 al suo normale utilizzo a scopo civile. Negli anni quaranta vi furono proposte per la sua chiusura, ma negli anni cinquanta il governo annunci\u00f2 avrebbe dovuto essere allargato per diventare il secondo aeroporto della citt\u00e0 di Londra. Fu chiuso tra il 1956 e 1958 per lavori di ristrutturazione. La regina Elisabetta II lo inaugur\u00f2 il 9 giugno 1958. Un secondo terminal, il North Terminal, fu costruito nel 1988. Esiste un accordo tra la BAA e il \"Consiglio della Contea del West Sussex\" di un progetto per la costruzione, da qui al 2019 di una nuova pista. Nel 2002, vi furono delle consultazioni da parte del Ministero dei Trasporti per la costruzione di altre piste e strutture di appoggio. Si arriv\u00f2 all'accordo per cui non si sarebbe potuto espandere, entro i limiti consentiti dalle leggi antinquinamento, n\u00e9 l'Aeroporto di Heathrow, n\u00e9 l'aeroporto di Gatwick.\nSport e tempo libero.\nLa principale squadra di calcio della citt\u00e0 di Crawley \u00e8 il Crawley Town F.C. Nasce nel 1896, nel 1949, si \u00e8 poi spostata nel campo sportivo di Town Mead, adiacente agli altri campi delle circoscrizioni di West Green. Mentre la citt\u00e0 si ingrandiva sempre di pi\u00f9, la squadra ha dovuto spostarsi nel 1997 in periferia, con la costruzione di un nuovo stadio, il Broadfield Stadium, ora di propriet\u00e0 del comune di Crawley. Nella stagione del 2007/2008 la squadra di Crawley Town F.C. militava nella serie Blue Square Premier, la pi\u00f9 alta serie di squadre non professioniste che non militano nella Premier League inglese. Vi sono altre due squadre di calcio locali, che militano nella Sussex County Football League: la Three Bridges F.C. e la Ilfield Edwards F.C.. Lo stadio della squadra di rugby della citt\u00e0, il Crawley Rugby Club, \u00e8 situato nel quartiere di Ilfield, mentre un campo da golf venne costruito nel 1982 a Tilgate Park.\nIl centro sportivo e per il tempo libero della citt\u00e0, il Crawley Leisure Centre, si trovava all'inizio in Haslett Avenue, nel quartiere di Three Bridges. I lavori per la sua costruzione vennero iniziati nel corso dei primi anni degli anni sessanta, attraverso l'inaugurazione di una grande piscina nel 1964. Il centro \u00e8 stato ulteriormente ampliato nel 1967 per includere uno complesso per l'atletica leggera, ed una grande palestra poi inaugurata nel 1974, sia dal sindaco della citt\u00e0 Ben Clay che dal Primo Ministro Harold Wilson. Il centro \u00e8 poi diventato troppo piccolo per i fabbisogni della citt\u00e0, anche dopo la costruzione nel 1984 di una succursale nel distretto di Bewbush, la cui apertura fu al centro di una controversia per un invito, ritirato poi all'ultimo momento, della partecipazione alla corsa dei 1.500 metri dell'atleta sudafricano, Zola Budd, il quale era solito correre a piedi scalzi.\nIl Crawley Leisure Centre fu poi chiuso nel 2005 e rimpiazzato da una nuova struttura, il K2 Leisure Centre, ubicato nella zona del campus del Thomas Bennett Community College, nei pressi del Broadfiled Stadium.Aperto al pubblico\ndal 14 novembre 2005, ufficialmente inaugurato solo il 24 gennaio 2006 da Lord (Sebastian) Coe, il centro comprende la sola piscina olimpionica di tutto il sud-est d'Inghilterra. Nel marzo del 2008 il centro \u00e8 stato qualificato centro di allenamento per le Olimpiadi 2012 di Londra.\nLa Development Corporation, il vecchio consorzio per la costruzione della nuova citt\u00e0 dagli anni cinquanta agli anni settanta, non ha fatto n\u00e9 previsioni n\u00e9 progetti per la futura costruzione di un punto di ritrovo per gli artisti della New Town. I centri per la comunit\u00e0 dei rispettivi vicinati e il Tilgate Forest Recreational Centre, erano gli unici punti di ritrovo usati per le attivit\u00e0 culturali fino al 1988, con la costruzione del nuovo teatro e luogo di ritrovo dedicato agli artisti denominato The Hawth.\nIl primo cinema della citt\u00e0, situato su Brighton Road, fu l'Imperial Picture House, In attivit\u00e0 dal 1909 fino agli anni quaranta, a rimpiazzarlo fu il nuovo cinema Embassy su High Street aperto al pubblico nel 1938. Un grande cinema multisala, il Cineworld, facente parte del vecchio complesso del Crawley Leisure Park, fu aperto al pubblico negli anni sessanta. Include un bowling, diversi ristoranti, bar e un fitness centre.\nOgni quartiere possiede il proprio spazio di verde pubblico. Vi sono inoltre diversi giardini pubblici pi\u00f9 grandi, sparsi un po' per tutta la citt\u00e0. I Memorial Gardens, a est di Queen's Square, organizzano di tanto in tanto gallerie d'arte a cielo aperto, sono anche dotati di altalene, scivoli ed altri giochi per bambini, inoltre si trova un monumento in commemorazione dei caduti nei bombardamenti del 1943 e 1944. Il Goffs Park, nel quartiere di Southgate, copre un'area di 50 acri (20 ettari) ed \u00e8 caratterizzato da laghetti usati anche per corsi di barca a vela per bambini e da un trenino per bambini. Il Tilgate Park and Nature Centre \u00e8 una serie di giardini recintatoi da muri, laghetti, larghe zone boscose con sentieri e percorsi a cavallo, un campo da golf ed una piccola collezione di animali e volatili.\nPatrimonio e musei.\nIl Museo di Crawley si trova nel Goffs Park. Nel museo sono in mostra reperti dell'Et\u00e0 del bronzo e dell'Et\u00e0 del ferro cos\u00ec come altre suppellettili e parti del Vine Cottage, un vecchio edificio con ossatura in legno, tipico dell'Inghilterra, la vecchia residenza dell'editore della rivista \"Punch,\" Mark Lemon. L'edificio fu poi demolito per dare spazio all'ipermercato dell'ASDA sulla Robinson Road.\nCrawley ha tre edifici classificati di Grado I (la chiesa di St Margaret a Ilfield, la chiesa di St Nicholas a Worth, la Friends Meeting House nella Langley Lane a Ilfield), 12 edifici di Grado II* e 79 edifici di Grado II.\nCultura.\nIstruzione.\nLe scuole primarie e secondarie sono state riorganizzate nel 2004 dopo la riforma della Local Education Authority, con cui si \u00e8 deciso di suddividere la scuole in solo due parti: la scuola primaria e la scuola secondaria.. Fin dalla sua ristrutturazione, Crawley possedeva 17 scuole primarie e 8 tra asili e scuole elementari. Molte di queste sono state inaugurate, oppure hanno cambiato denominazione dopo la riforma della Local Education Authority. L'educazione secondaria \u00e8 fornita dalle seguenti scuole:\nTutte possiedono una sixth form, la pi\u00f9 recente sixth form venne inaugurata nell'Oriel High School nel settembre del 2008. Le scuole di Ilfield e del Thomas Bennett College sono convenzionate al programma di educazione per adulti della Local Authority.Gli scolari bisognosi di cure speciali sono tutti dirottati verso le scuole di Manor Green Primary School e del Manor Green College.\nL'istruzione superiore \u00e8 fornita dal Central Sussex College. Aperto nel 1958 con il nome di Crawley Technical College, si \u00e8 fuso con altri collegi locali per dare vita, nell'agosto 2005, al nuovo istituto. Il collegio coopera con le Universit\u00e0 di Chichester e del Sussex, nel 2004 \u00e8 stato proposto un distaccamento della University of Sussex.\nI media.\nI giornali locali di Crawley sono tre, due dei quali hanno una lunga storia. Il \"Crawley Observer\" \u00e8 stato inaugurato nel 1881 sotto il nome di \"Simmons Weekly Advertiser\", poi diventato, \"Sussex &amp; Surrey Courier\", \"Crawley and District Observer\" e finalmente nel 1983, semplicemente, \"Crawley Observer\". Il giornale \u00e8 di propriet\u00e0 della Johnston Press.\nIl \"Crawley News\" venne pubblicato a partire dal 1979, prendendo il posto del vecchio \"Crawley Advertiser\" che nell'1982 ha poi chiuso..Quest'altro giornale \u00e8 di propriet\u00e0 del gruppo aziendale del Trinity Mirror ed \u00e8 distribuito gratis. Nel settembre del 2008 la Johnston Press ha dato vita a un giornale a largo foglio (broadsheet) chiamato il \"Crawley Times,\" prendendo spunto dal giornale locale della citt\u00e0 di Horsham, il West Sussex County Times, dedicato alle aziende e alle ditte del luogo.\nLa citt\u00e0 \u00e8 servita dalla versione regionale della BBC e della ITVm servita dai trasmettitori del Crystal Palace e di Reigate.\nLa radio locale Radio Mercury ha iniziato a trasmettere il 20 ottobre 1984 dalla Broadfield House di Crawley. Ora, questa stazione \u00e8 di propriat\u00e0 della Gcap Media e trasmette con il nome di Mercury FM dalla Kelvin Way di Crawley. Il gruppo ha una stazione gemella, la Classic Gold Digital 1251 che trasmette sulla frequenza a onde medie. La radio locale della BBC, parte nel 1993, ed \u00e8 emanazione della BBC Radio Sussex; questa \u00e8 poi diventata parte della BBC Southern Counties Radio a seguito della fusione, nel 1994, con la BBC Radio Surrey.."}
{"id": "1335608", "revid": "212348", "url": "https://it.wikipedia.org/wiki?curid=1335608", "title": "Mark Pryor", "text": "Biografia.\nAvvocato, \u00e8 stato attorney general dell'Arkansas dal 1999 al 2003; in quell'anno viene eletto al Senato con il 54.1% dei voti. Confermato alle elezioni del 2008 con il 79.53% (i repubblicani non avevano presentato nessun loro esponente), nel 2014 si candid\u00f2 per ottenere un terzo mandato ma fu sconfitto dallo sfidante repubblicano, Tom Cotton.\nProfondamente cristiano, nel documentario \"Religiolus - Vedere per credere\" di Bill Maher afferm\u00f2 di credere al creazionismo e al rapimento della Chiesa; un'altra sua frase che fece molto discutere fu: \"Non hai bisogno di passare un test d'intelligenza per stare al Senato\"."}
{"id": "1335610", "revid": "729019", "url": "https://it.wikipedia.org/wiki?curid=1335610", "title": "Mid Sussex", "text": "Il Mid Sussex \u00e8 un distretto del West Sussex, Inghilterra, Regno Unito, con sede a Haywards Heath.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Cuckfield, Burgess Hill e East Grinstead col distretto rurale di Cuckfield nella sua maggior parte."}
{"id": "1335615", "revid": "123283194", "url": "https://it.wikipedia.org/wiki?curid=1335615", "title": "Turcat-M\u00e9ry", "text": "La Turcat-M\u00e9ry \u00e8 stata una casa automobilistica francese attiva dal 1899 al 1929.\nStoria.\nLa casa nacque per volere di L\u00e9on Turcat e Simon M\u00e9ry i quali, forti delle conoscenze automobilistiche acquisite studiando la produzione Panhard e Peugeot, decisero di lanciarsi anch'essi nella produzione automobilistica.\nLo stabilimento fu ubicato a Marsiglia. Gi\u00e0 prima della nascita ufficiale del marchio venne realizzato un primo prototipo, datato 1897, che fu praticamente il risultato degli studi effettuati dai due fondatori.\nIl primo vero modello arriv\u00f2 nel 1901 e prese il nome di \"Type A\". Piacque subito per la sua robustezza e per le sue prestazioni. Era infatti accreditata di una velocit\u00e0 di punta di 80\u00a0km/h.\nSubito dopo l'esordio del primo modello, la Turcat-M\u00e9ry si lanci\u00f2 nel mondo delle competizioni e nel 1902 inizi\u00f2 a raccogliere alcuni successi anche in tale campo.\nInoltre, la gi\u00e0 crescente fama della casa fu raccolta anche dalla De Dietrich, un'industria fino a quel momento dedita soprattutto alle costruzioni ferroviarie, ma che stava pensando di occuparsi anche della produzione automobilistica. Nonostante fosse situata in Alsazia, la De Dietrich \u00e8 sempre stata considerata tedesca perch\u00e9 l'Alsazia all'epoca faceva parte del territorio tedesco. Pertanto, per permettere la produzione delle Turcat-M\u00e9ry oltre confine, la casa marsigliese si accord\u00f2 con la De Dietrich per permettere a quest'ultima la produzione su licenza delle Turcat-M\u00e9ry.\nIntanto l'attivit\u00e0 sportiva andava a gonfie vele, merito di piloti come Gordon Bennet e di vetture come la \"Tarasque\", un'automobile da competizione equipaggiata da un enorme motore da 12.8 litri.\nLa casa apr\u00ec un nuovo stabilimento a Parigi, che pass\u00f2 sotto la supervisione di L\u00e9on Turcat. Simon M\u00e9ry and\u00f2 a dirigere la filiale di Lun\u00e9ville, in Alsazia, dove venivano assemblate le De Dietrich prodotte su licenza, mentre a Marsiglia la direzione pass\u00f2 nelle mani del fratello di Simon M\u00e9ry, Louis.\nNel 1911, la Turcat-M\u00e9ry si aggiudic\u00f2 il primo Rally di Montecarlo della storia. Lo stesso anno, per\u00f2, avvenne la separazione fra Turcat-M\u00e9ry e Lorraine-Dietrich, la quale prese a produrre vetture per conto proprio.\nCon lo scoppio della Prima guerra mondiale, la produzione della Turcat-M\u00e9ry si orient\u00f2 verso gli autocarri militari, per tornare alla produzione automobilistica nel 1919. Le risorse economiche della casa francese furono per\u00f2 decimate dal conflitto appena terminato e l'industria si trov\u00f2 in grosse difficolt\u00e0 finanziarie. Il rilancio fu tentato alla fine dello stesso anno con la \"Type PG\", una vettura equipaggiata da un 3 litri con distribuzione a valvole laterali, che per\u00f2 non incontr\u00f2 molto successo.\nLe difficolt\u00e0 economiche crebbero e le banche che sostenevano le spese della societ\u00e0 furono costrette nel 1921 a rilevarla.\nCuriosamente, fu per\u00f2 dopo tale evento che la Turcat-M\u00e9ry lanci\u00f2 il suo prodotto migliore: la \"Type RGH\" del 1923 si fece infatti notare per le sue prestazioni e per la qualit\u00e0 costruttiva. Il grosso neo fu per\u00f2 il suo prezzo troppo alto e tutt'altro che concorrenziale.\nDopo aver constatato la cronica difficolt\u00e0 della Turcat-M\u00e9ry a riemergere, nonostante il lancio anche di altri modelli successivi, le banche cercarono in ogni modo di disfarsi della societ\u00e0, la quale fu posta definitivamente in liquidazione nel 1929."}
{"id": "1335619", "revid": "729019", "url": "https://it.wikipedia.org/wiki?curid=1335619", "title": "Adur", "text": "Adur \u00e8 un distretto del West Sussex, Inghilterra, Regno Unito, con sede a Shoreham-by-Sea.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Southwick e Shoreham con parte del distretto rurale di Worthing."}
{"id": "1335624", "revid": "125851405", "url": "https://it.wikipedia.org/wiki?curid=1335624", "title": "Semidio", "text": "Un semidio \u00e8 un essere met\u00e0 uomo e met\u00e0 dio, oppure anche un demone, se si tiene presente che la parola \"daemon\" sta proprio ad indicare un essere a met\u00e0 strada tra la natura umana e quella divina. \u00c8 proprio di alcune religioni e relative mitologie: pur essendo dotato di poteri sovrumani poich\u00e9 ha quasi sempre un dio o una dea come genitore, egli non pu\u00f2 per\u00f2 godere di un completo stato di divinit\u00e0, essendo per appunto per met\u00e0 umano, e dunque mortale (a differenza degli dei), tuttavia in certi rarissimi casi abbiamo semidei che acquisiscono l'immortalit\u00e0 (per esempio Dioniso, che a sua volta genera semidei).\nCaratteristiche dei semidei nella mitologia classica.\nNella mitologia classica esistono molti racconti d'amore che narrano della seduzione di un uomo/donna mortale da parte di una divinit\u00e0 maschile, unioni dalle quali nascono i semidei, come Perseo, Eracle, Teseo. Parte della duplice natura di eroi greci e della loro moderna concezione \u00e8 il tema ricorrente, nella storia della loro nascita, di una doppia paternit\u00e0: il genitore naturale \u00e8 un mortale (solitamente un sovrano), e quello biologico \u00e8 un dio. La madre del semidio riesce a mentire al re, e qualche volta anche alla divinit\u00e0, nella stessa notte (ad esempio, Etra, la madre di Teseo), o viene visitata segretamente dal dio (ad esempio, Danae, la madre di Perseo), e il seme dei due padri \u00e8 mescolato in suo grembo. A volte \u00e8 invece una divinit\u00e0 femminile che si accoppia con un mortale, come nel caso di Afrodite, che con Anchise genera Enea, o una delle nove Muse - le fonti non concordano sulla sua identit\u00e0 - che diventa madre di Reso unendosi al re Strimone (in Omero il padre dell'eroe tracio \u00e8 Eioneo), o Eos, il cui figlio Memnone \u00e8 frutto del suo congiungimento con Titone, per non parlare di tante ninfe.\nDa ricordare anche il mito del ben famoso Asclepio.\nIl semidio, spesso assai bello d'aspetto, nasce con qualit\u00e0 che gli permetteranno di avere una grande forza, di acquisire notevoli poteri, di varcare la soglia tra il mondo dei vivi e dei morti con rimpatrio sicuro, e in qualche caso di mediare dopo la morte tra l'umano e il divino (come Eracle). Tra i tanti semidei della mitologia classica, alcuni hanno per padre o madre uno dei dodici olimpi, ma per la maggior parte si tratta di figli di qualche divinit\u00e0 minore e sono dunque meno potenti degli altri. I semidei possono avere poteri straordinari, quasi come i loro genitori divini, l'unica cosa di cui per\u00f2 sono privi \u00e8 l'immortalit\u00e0, che per\u00f2 alcuni di essi riescono ad acquistare. Prima della creazione dell'uomo, la mitologia racconta che tutti gli Olimpi si unirono (salvo Estia e Artemide, che credeva che l'amore fosse inutile e che degli uomini non ci si potesse fidare), e in seguito presero ad unirsi con esseri umani. A volte per un mortale congiungersi con una divinit\u00e0 era considerato rischioso, perch\u00e9 cos\u00ec si esponeva all'ira di qualche altro essere immortale. Per questo motivo ogni semidio riceveva dal genitore divino determinati poteri in modo da poter badare a se stesso e alla sua famiglia.\nScontri tra semidei.\nIn molti racconti della mitologia classica, soprattutto nell'epica, si assiste allo scontro tra due eroi semidivini, cui viene dato in genere largo spazio nella narrazione. Nella maggior parte dei casi a soccombere \u00e8 l'eroe pi\u00f9 giovane, spesso tradito dal desiderio della fama che gli verrebbe qualora uccidesse appunto un nemico esperto. Di seguito si elencano gli scontri pi\u00f9 importanti:\nUn altro scontro, quello che vede duellare Achille ed Enea, viene interrotto dall'intervento di Poseidone, che salva Enea trovatosi in grave pericolo. L'episodio \u00e8 narrato nel XX libro dell' \"Iliade\".\nSemidei mostruosi.\nLa mitologia classica annovera anche alcuni semidei sotto l'aspetto di mostri. Tra questi i pi\u00f9 noti sono Tizio (figlio di Zeus ed Elara), Scilla (figlia di Zeus e Lamia), Amico (figlio di Poseidone e Melia), Perifete ( figlio di Efesto e di Anticlea ), Polifemo (figlio di Poseidone e Toosa), Scirone (figlio di Poseidone ed Enioche), Cercione (figlio di Poseidone e di una figlia di Anfizione) e Procuste (figlio di Poseidone e di una donna sconosciuta).\nCaratteristiche in altre mitologie e contesti.\nIn altre mitologie il termine viene utilizzato con pi\u00f9 significati.\nVengono talvolta indicati semidei alcuni personaggi con grandi poteri, anche magici, non necessariamente figli di una divinit\u00e0 e un mortale.\nTalvolta vengono elevati al rango di d\u00e8i, talvolta invece restano mortali. Nella mitologia celtica, ad esempio, con Fomor e Tuatha de' danann vengono indicati popoli interi di semidei, anche se talvolta sono indicati come divinit\u00e0; un semidio che rispecchia i connotati della mitologia classica \u00e8 C\u00fa Chulainn, figlio di Lugh e di una mortale.\nNella cultura di massa.\nNella serie di libri di Rick Riordan \"Percy Jackson e gli dei dell'Olimpo\" i semidei sono figli di un genitore normale e di una divinit\u00e0. Hanno riflessi, forza e velocit\u00e0 superiori agli umani normali e particolari poteri legati al loro genitore divino (ad esempio, i figli di Poseidone possono manipolare l'acqua).\nNel romanzo \"Il grande dio Pan\" di Arthur Machen, Helen Vaughan, antagonista principale della storia, \u00e8 figlia dell'unione carnale tra il dio Pan e una donna mortale.\nNella serie videoludica God of War il protagonista, Kratos, \u00e8 un semidio figlio della mortale Callisto e del Dio Zeus."}
{"id": "1335625", "revid": "212348", "url": "https://it.wikipedia.org/wiki?curid=1335625", "title": "Wayne Allard", "text": "Biografia.\nMedico veterinario, Allard entr\u00f2 in politica con il Partito Repubblicano e venne eletto al \"Senato di stato del Colorado\", dove rimase dal 1983 al 1990. In quest'anno infatti riusc\u00ec a farsi eleggere alla Camera dei Rappresentanti, succedendo ad Hank Brown, che era divenuto senatore.\nNel 1996 Brown decise di non chiedere un secondo mandato senatoriale e cos\u00ec Allard si candid\u00f2 per occupare il suo seggio. Nelle elezioni primarie affront\u00f2 e sconfisse Gale Norton, che alcuni anni dopo venne nominata Segretario degli Interni dal Presidente Bush. Nelle elezioni generali poi riusc\u00ec a battere l'avversario democratico e approd\u00f2 quindi al Senato.\nDi ideologia fortemente conservatrice, Allard fu comunque molto impegnato su alcune tematiche vicine ai liberali, come la tutela dell'ambiente.\nNel 2002 venne rieletto per un secondo mandato, ma nel 2008 decise di ritirarsi e il suo seggio venne conquistato dal democratico Mark Udall.\nDopo aver abbandonato il Congresso, Allard accett\u00f2 l'incarico di vicepresidente per le relazioni governative dell\u2019\"American Motorcyclist Association\"."}
{"id": "1335627", "revid": "49022", "url": "https://it.wikipedia.org/wiki?curid=1335627", "title": "Goffredo Keating", "text": ""}
{"id": "1335630", "revid": "1425424", "url": "https://it.wikipedia.org/wiki?curid=1335630", "title": "Ken Salazar", "text": ""}
{"id": "1335639", "revid": "116325067", "url": "https://it.wikipedia.org/wiki?curid=1335639", "title": "Thomas Carper", "text": ""}
{"id": "1335640", "revid": "287204", "url": "https://it.wikipedia.org/wiki?curid=1335640", "title": "Concilio di Tours", "text": "Nella storia si ricordano diversi concili di Tours."}
{"id": "1335646", "revid": "6923", "url": "https://it.wikipedia.org/wiki?curid=1335646", "title": "Achillea millefolium", "text": "Achillea millefoglie (nome scientifico Achillea millefolium L.) \u00e8 una pianta della famiglia delle Asteraceae, di tipo erbaceo, perenne e aromatica con rizoma ramificato e strisciante e fusto diritto alla cui sommit\u00e0 dei corimbi portano diversi capolini di fiori profumati bianchi o rosati. L'aspetto \u00e8 densamente cespitoso dato soprattutto dalle foglie tipiche (molto frastagliate in profondit\u00e0) di questa specie.\nLa tradizione (trasmessaci da Plinio) vuole che Achille cur\u00f2 alcune ferite dei suoi compagni d'arme, nell'assedio di Troia, con tale pianta; da qui il nome del genere. Sembra che sia stato Chirone (suo maestro) ad informarlo delle capacit\u00e0 cicatrizzanti della pianta. Il nome definitivo della pianta fu comunque assegnato da Linneo.\nIl nome della specie (millefoglie) deriva per le sue foglie profondamente frastagliate.\nMorfologia.\nLa forma biologica di questa pianta viene definita come emicriptofita scaposa (H scap).\nRadici.\nSecondarie da rizoma.\nFoglie.\nLe foglie sono da due (tre) volte pennatosette con lobi molto lanceolati (ma spaziati tra di loro) a 2 a 2 simmetrici rispetto all'asse principale. Possono raggiungere i 20\u00a0cm di lunghezza. Larghezza massima 3 \u2013 5\u00a0cm. Quelle basali sono picciolate e pi\u00f9 lunghe delle cauline, hanno inoltre la rachide stretta e non alata (dimensione massima 1,2\u00a0mm). Le foglie cauline sono pi\u00f9 piccole e sessili, inoltre sono pi\u00f9 spaziate di quelle inferiori.\nFiori.\nCapolini larghi fino a 8\u00a0mm. involucro ovoide composto da squame ovate con margine membranoso. Lunghezza dell'involucro: fino a 5\u00a0mm. \nFrutti.\nFrutto achenio indeiscente senza pappo. Dimensione dell'achenio: 1,7\u00a0\u2013 2\u00a0mm\nDistribuzione e habitat.\nSpecie comune soprattutto nell'Italia settentrionale.\nFiorisce in zone campestri incolte e lungo i margini dei sentieri fino a 2200 metri s.l.m. Nelle Alpi-Appennini preferisce i pascoli montani o le rupi umide. Non soffre la siccit\u00e0 o il freddo, ma evita ambienti troppo umidi. A volte \u00e8 infestante.\n\u00c8 spontanea in tutto l'emisfero boreale.\nSistematica.\nIl Millefoglio (o Achillea) \u00e8 una pianta molto diffusa a carattere polimorfico e quindi considerata dai botanici \"di difficile classificazione\". Uno degli studi pi\u00f9 approfonditi porta alla definizione di due sottospecie con 11 variet\u00e0. Altri tentativi (forse con esiti migliori) sono stati fatti tramite la citogenetica, i cui risultati devono per\u00f2 attendere ulteriori approfondimenti per questa specifica pianta.\nTutta questa diversit\u00e0 nella pianta \u00e8 il risultato di un processo evolutivo che da specie diploidi abbastanza ben definite e separate, con successive e continue ibridazioni si sono prodotti modelli tetra- ed esaploidi sempre pi\u00f9 incostanti e con caratteri intermedi sempre meno distinguibili. Dal punto di vista citogenetico la variante pi\u00f9 comune \u00e8 definita esaploide (2n=54).\nDi seguito viene dato un elenco di diverse variet\u00e0 e sottospecie della nostra pianta presenti sul globo con rispettive zone di diffusione in base ad uno dei tanti studi fatti su questa pianta:\nUsi.\nL'achillea \u00e8 una pianta mellifera e si pu\u00f2 produrre un miele, ma \u00e8 molto raro perch\u00e9 non \u00e8 diffusissima, e le api talvolta preferiscono altre piante.\nFarmacia.\nSi usano i fiori essiccati per le propriet\u00e0 antispasmodiche (bagni rilassanti), astringenti, cicatrizzanti e antinfiammatorie. Pu\u00f2 essere usata al posto della camomilla in quanto contiene azulene e nei disturbi digestivi.\nSe ne prepara anche un oleolito.\nLiquori.\nLe foglie e i fiori essiccati (non al sole) vengono usati nella preparazione di alcuni liquori.\nBirra gruit.\nIn europa settentrionale si usava per fare la birra gruit con mirto di palude e rosmarino selvatico."}
{"id": "1335648", "revid": "106356", "url": "https://it.wikipedia.org/wiki?curid=1335648", "title": "William Frist", "text": ""}
{"id": "1335649", "revid": "1776051", "url": "https://it.wikipedia.org/wiki?curid=1335649", "title": "MTV Movie Awards 1992", "text": "La 1\u00aa edizione degli MTV Movie Awards si \u00e8 svolta il 10 giugno 1992 ai Walt Disney Studios di Burbank, California, ed \u00e8 stata presentata da Dennis Miller.\nPerformance musicali.\nNel corso dello spettacolo si sono esibiti:\nVincitori e candidati.\nI vincitori sono indicati in grassetto."}
{"id": "1335652", "revid": "767487", "url": "https://it.wikipedia.org/wiki?curid=1335652", "title": "Niki Belucci", "text": "Biografia.\nDa ragazzina \u00e8 stata una brillante ginnasta capace di vincere parecchie medaglie nelle gare giovanili (anche in competizioni internazionali), ma ha dovuto smettere a causa di un grave infortunio all'et\u00e0 di 15 anni.\nDopo aver ottenuto il diploma in un istituto alberghiero, compiuti i 19 anni ha lavorato per un breve periodo prima come modella erotica e poi come \"pornostar\", recitando in numerosi film di genere girati in Spagna, Giappone, Italia e Ungheria. Interruppe poi tale attivit\u00e0 decidendo di dedicarsi al mondo della musica lavorando come disc jockey.\nDeve il suo successo, che dall'Ungheria l'ha portata ad esibirsi in Spagna, Norvegia, USA, Francia e Italia, alla caratteristica di sfruttare il suo indiscusso fascino esibendosi spesso in \"topless\" mentre svolge la sua mansione da \"dj\" nei locali. Oltre a questo partecipa come \"guest star\" al programma serale della televisione ungherese Cool TV \"Taxid\".\nAttivit\u00e0 come DJ.\nCome DJ ha iniziato la carriera collaborando con due DJ ungheresi, Spigiboy and DJ Mozs\u00f3, con cui ha effettuato il primo tour dal titolo \"Orgazmix tour\". Successivamente esce dal gruppo e inizia a collaborare con la sua attuale agente, Fruzsina R\u00f6nky.\nNella sua carriera come DJ ha pubblicato numerose raccolte:"}
{"id": "1335663", "revid": "1149807", "url": "https://it.wikipedia.org/wiki?curid=1335663", "title": "The Independent", "text": "The Independent \u00e8 un quotidiano britannico online. Fondato nel 1986 come giornale cartaceo, dall'aprile 2016 esce esclusivamente in edizione digitale.\nStoria.\n\"The Independent\" \u00e8 stato fondato da tre ex giornalisti del Daily Telegraph: Andreas Whittam Smith, Stephen Glover e Matthew Symonds.\nPubblicato dalla \"Newspaper Publishing Limited\", il primo numero \u00e8 uscito il 7 ottobre 1986. Quando \u00e8 nato era in pieno corso lo scontro tra giornalisti e poligrafici del \"Times\" e il loro nuovo proprietario, Rupert Murdoch, che si concluse, poi, con la vittoria dell'editore. Molti giornalisti del \"Times\" hanno preferito lasciare il giornale e trasferirsi all\"'Independent\", che ha potuto cos\u00ec contare subito su una redazione di ottimo livello.\nIl successo del quotidiano \u00e8 stato immediato: gi\u00e0 nel 1989 ha raggiunto una tiratura record superiore a copie. Nel 1990 \u00e8 stata lanciata l'edizione domenicale, \"Independent on Sunday\". Il giornale si rivolge all'ala laburista e si \u00e8 ritagliato un'importante nicchia di mercato tra ambientalisti, pacifisti e cittadini insofferenti della monarchia, che l'Independent critica spesso.\nNei primi anni Novanta il quotidiano ha accusato problemi finanziari: l'edizione domenicale si \u00e8 rivelata troppo costosa; inoltre la guerra dei prezzi al ribasso scatenata dal Times ha portato via molte copie. Il quotidiano \u00e8 stato oggetti di alcuni passaggi proprietari, fino ad essere rilevato dalla \"Independent News &amp; Media\" di Anthony O'Reilly (oggi \"Sir\").\nNel 1998 prende la guida del giornale Simon Kelner, che allora aveva 41 anni. La tiratura \u00e8 scesa a copie. Kelner subito ha praticato una cura ricostituente: nuovo design per le pagine, contenuti pi\u00f9 spettacolari in prima pagina, basata su un solo argomento-guida. Dopo cinque anni le vendite sono risalite, ma i conti erano ancora in rosso. Kelner ha deciso quindi di giocare la carta decisiva, quella che avrebbe potuto determinare una svolta netta e decisiva che lo avrebbe premiato o, se fosse andata male, avrebbe rovinato irrimediabilmente la sua carriera.\nL'idea era quella di abbandonare il classico formato \"a nove colonne\" (\"broadsheet\") per il pi\u00f9 agile tabloid. La scelta era rischiosa poich\u00e9 il tabloid \u00e8 usato da tutta la stampa \"popular\", verso la quale i giornali \"quality\" hanno sempre mantenuto le distanze. Ma il formato ridotto avrebbe determinato un minore consumo di carta e quindi avrebbe ridotto i costi di produzione. Inoltre Kelner pensava che un tabloid fosse pi\u00f9 leggibile dalla gente in metropolitana e sui mezzi di trasporto in generale, e che quindi i lettori si sarebbero abituati presto. Una ricerca di mercato ha confermato le sue intuizioni.\nKelner ha deciso comunque di lasciare l'ultima parola ai lettori: il 30 settembre 2003 il giornale \u00e8 uscito a Londra nei due formati: broadsheet (74,9x59,7\u00a0cm) e tabloid (esattamente la met\u00e0). Entrambe le edizioni hanno contenuto le stesse notizie, la stessa foto in prima pagina, gli stessi titoli. Non ci sono stati problemi con le rotative.\nI risultati sono stati attesi con trepidazione. Dopo alcuni mesi l'editore O'Reilly ha annunciato che le vendite avevano superato quota : la scommessa \u00e8 stata vinta. Il 14 maggio 2004 il giornale \u00e8 stato pubblicato l'ultima volta nell'edizione a 9 colonne e da allora esce solo in formato tabloid.\nNel 2004 il quotidiano \u00e8 stato nominato \"Quotidiano dell'anno\" nell'ambito della consegna dei premi della stampa britannica (\"British Press Awards\")\nIn seguito a gravi difficolt\u00e0 finanziarie il quotidiano \u00e8 stato ceduto il 25 marzo 2010 alla \u00abIndependent Print Limited\u00bb del miliardario russo Alexander Lebedev.\nDal 28 marzo 2016 il quotidiano non esce pi\u00f9 su carta stampata ma \u00e8 disponibile soltanto sul world wide web. L\"'Independent on Sunday\" \u00e8 stato chiuso con il numero del 20 marzo 2016."}
{"id": "1335671", "revid": "1534511", "url": "https://it.wikipedia.org/wiki?curid=1335671", "title": "Bill Nelson", "text": " Vol\u00f2 come specialista di carico a bordo dello Space Shuttle durante la missione STS-61-C.\nNel 2000 venne eletto senatore per la Florida, entrando in carica il 3 gennaio 2001. Rieletto per altri due mandati nel 2006 e nel 2012, si ricandid\u00f2 per un quarto mandato nel 2018 ma venne sconfitto di misura dal repubblicano Rick Scott.\n\u00c8 stato nominato amministratore della NASA dal presidente Biden nel 2021, con l'approvazione unanime del Senato federale. Nelson succede cos\u00ec a Jim Bridenstine e diventa il 14\u00b0 amministratore.\nAltri progetti.\n14\u2019 presidente NASA neo-nominato da Biden-Harris, in attesa di conferma da parte del senato"}
{"id": "1335679", "revid": "767487", "url": "https://it.wikipedia.org/wiki?curid=1335679", "title": "Raffaele Rivolo", "text": "Carriera.\nHa giocato per Fiorentina, Andrea Doria, Lucchese e Valpolcevera. Gioc\u00f2 tre stagioni alla Manlio Cavagnaro (precedente chiamata Sestrese)."}
{"id": "1335683", "revid": "287204", "url": "https://it.wikipedia.org/wiki?curid=1335683", "title": "Annali dei Quattro Maestri", "text": "Gli Annali dei Quattro Maestri o Annali del regno d'Irlanda dei Quattro Maestri sono una cronaca medievale della storia d'Irlanda. Le voci vanno dal Diluvio universale al 1616, anche se le prime voci dovrebbero essere databili al 550 circa.\nStoria.\nCompilati nel monastero francescano della contea di Donegal tra il 1632 e il 1636 sono una compilazione dei pi\u00f9 antichi \"Annali irlandesi\", anche se in alcune parti sono un'opera originale. Le voci del XII secolo e a questo precedenti provengono dagli annali monastici medievali. Quelle successive, invece, provengono dai documenti dell'aristocrazia irlandese (come gli \"Annali dell'Ulster\"), mentre quelle riguardanti il XVII secolo sono frutto di lavoro personale e autoptico.\nL'autore principale fu M\u00edche\u00e1l \u00d3 Cl\u00e9irigh, assistito, tra gli altri, da Peregrine O'Clery, Fergus O'Mulconry e Peregrine O'Duignan. Anche se uno solo di loro, M\u00edche\u00e1l \u00d3 Cl\u00e9irigh, era in realt\u00e0 un francescano, furono conosciuti come \"Na Ceithre Maistir\", cio\u00e8 \"I Quattro Maestri\". Il patrono del progetto fu Fearghal \u00d3 Gadhra, un lord della contea di Sligo. La lingua originale dell'opera era l'irlandese. Molte sono le copie manoscritte ancora esistenti e si trovano nel Trinity College di Dublino, nell'Accademia reale irlandese e nell'University College.\nLa prima sostanziale traduzione in inglese (iniziata nel 1171) fu pubblicata da Owen Connellan nel 1846. La traduzione di Connellan va dall'XI al XVII secolo e contiene una mappa che mostra l'ubicazione delle famiglie irlandesi. Praticamente dimenticata per oltre 150 anni, fu recuperata e di nuovo pubblicata agli inizi del XXI secolo. Questa traduzione fu seguita molti anni dopo da quella dell'intera opera realizzata dallo storico John O'Donovan.\nGli \"Annali\" sono una delle principali fonti della storia d'Irlanda fino al 1616. Se le voci che risalgono pi\u00f9 indietro nel tempo sono delle essenziali liste di nomi e date, i capitoli successivi e che riguardano epoche pi\u00f9 tarde sono sempre pi\u00f9 dettagliate.\nSebbene prive di una prospettiva sociale degli eventi, gli \"Annali\" sono tuttavia una delle poche fonti irlandesi in prosa di quel periodo e narrano eventi, come le rivolte di Desmond e la guerra dei nove anni, viste nella prospettiva dei nativi irlandesi."}
{"id": "1335684", "revid": "260322", "url": "https://it.wikipedia.org/wiki?curid=1335684", "title": "Bruce Seldon", "text": "Carriera.\nVincitore dei Golden Gloves in New Jersey, passa professionista nel 1988. Nel 1995, dopo il rifiuto di George Foreman di affrontare Tony Tucker, \u00e8 designato sfidante ufficiale, in quanto si trovava al secondo post nel ranking WBA. Il giorno del combattimento vince incontro e titolo grazie al ritiro di Tucker alla settima ripresa. Difende il titolo per la prima volta il 7 settembre 1996, venendo sconfitto e spodestato da Mike Tyson gi\u00e0 al primo round: quello con Tyson sar\u00e0 il suo ultimo incontro, prima del ritorno sul ring nel 2004. Il ritiro definitivo avviene nel 2009."}
{"id": "1335688", "revid": "44939", "url": "https://it.wikipedia.org/wiki?curid=1335688", "title": "Aldosio deidrogenasi", "text": ""}
{"id": "1335697", "revid": "110157", "url": "https://it.wikipedia.org/wiki?curid=1335697", "title": "Universit\u00e0 di Aalborg", "text": "L'Universit\u00e0 di Aalborg (danese: Aalborg Universitet) \u00e8 l'universit\u00e0 della citt\u00e0 di Aalborg. \u00c8 stata fondata nel 1974, divenendo cos\u00ec la quinta universit\u00e0 in Danimarca. L'universit\u00e0 ha tre facolt\u00e0: quella di \"Lettere e Filosofia\", quella di \"Scienze Politiche\" e quella di \"Ingegneria e Medicina\".\nNel 1995 l'Universit\u00e0 di \u00c5lborg si \u00e8 unita a quella di Esbjerg diventando cos\u00ec l'universit\u00e0 di \u00c5lborg ed Esbjerg (\"\u00c5lborg Universitet Esbjerg\"). L'attuale rettore \u00e8 Finn Kj\u00e6rsdam."}
{"id": "1335698", "revid": "486946", "url": "https://it.wikipedia.org/wiki?curid=1335698", "title": "Aldosio", "text": ""}
{"id": "1335707", "revid": "1305772", "url": "https://it.wikipedia.org/wiki?curid=1335707", "title": "Parco nazionale di Petkelj\u00e4rvi", "text": "Il parco nazionale di Petkelj\u00e4rvi (\"Petkelj\u00e4rven kansallispuisto\" in finlandese) \u00e8 il pi\u00f9 piccolo di tutta la Finlandia (6,3 km\u00b2) e si trova nei dintorni della citt\u00e0 di Ilomantsi. \nPi\u00f9 di un terzo del parco \u00e8 costituito da acqua, in particolare da due grandi laghi."}
{"id": "1335709", "revid": "455046", "url": "https://it.wikipedia.org/wiki?curid=1335709", "title": "Donald Tusk", "text": "\u00c8 stato Primo ministro della Polonia dal 2007 al 2014 e presidente del partito Piattaforma Civica (in polacco: \"Platforma Obywatelska\", PO), di cui \u00e8 anche cofondatore (2001), dal 2003 al 2014. Nel 2011 ha ottenuto un secondo mandato come Primo ministro ed \u00e8 diventato l'unico Primo ministro polacco uscente a essere riconfermato nell'incarico dal 1989.\nIl 30 agosto 2014, il Consiglio europeo lo ha eletto a succedere a Herman Van Rompuy come suo presidente; il suo nuovo incarico ha avuto inizio il 1\u00ba dicembre 2014. Il 9 marzo 2017 il Consiglio europeo lo ha rieletto fino al termine delle legislatura.\nIl 21 novembre 2019 \u00e8 stato eletto presidente del Partito Popolare Europeo.\nIl 3 luglio del 2021 ha ripreso la guida del suo partito Piattaforma Civica in Polonia, in vista della campagna elettorale per le elezioni del 2023.\nVita privata.\nDonald Tusk appartiene alla minoranza slava dei casciubi, prevalentemente concentrata nella zona di Danzica, sua citt\u00e0 natale. Si \u00e8 diplomato alla Scuola Superiore Miko\u0142aj Kopernik (Niccol\u00f2 Copernico) a Danzica nel 1976. Si \u00e8 poi iscritto come studente di storia all'Universit\u00e0 di Danzica, dove si \u00e8 laureato nel 1980 con una tesi su J\u00f3zef Pi\u0142sudski. All'universit\u00e0 ha conosciuto la moglie Ma\u0142gorzata, con la quale ha avuto due figli.\nCarriera politica.\nAttivit\u00e0 di opposizione nella Repubblica Popolare Polacca.\nSin da giovane, Tusk fece ingresso nell'attivit\u00e0 di opposizione contro il regime comunista della Repubblica Popolare Polacca. Come studente di storia all'universit\u00e0 di Danzica partecip\u00f2 alla creazione del Comitato Studentesco di Solidarno\u015b\u0107, che fu fondato come reazione all'assassinio di Stanis\u0142aw Pyjas da parte del Servizio di Sicurezza (la polizia segreta comunista) a Cracovia. Cooper\u00f2 anche con Bogdan Borusewicz, uno dei leader di Solidarno\u015b\u0107. Fu il fondatore e uno dei primi capi dell'Associazione Studentesca Indipendente Polacca (poi NZS); diversi mesi dopo divenne capo di Solidarno\u015b\u0107 alla Casa Editoriale Sea. Tusk si un\u00ec a Maciej Plazynski, collaborando con lui per sette anni.\nAttivit\u00e0 politica dopo la caduta del comunismo.\nDonald Tusk fu uno dei fondatori del Congresso Liberal-Democratico (Kongres Liberalno-Demokratyczny). Nel 1991 divenne Presidente del KLD, che alle elezioni autunnali ottenne 37 mandati alla camera bassa. Tusk divenne un membro del Parlamento.\nDurante una crisi di governo nel 1992, quando il Ministro degli Affari Interni Antoni Macierewicz rese pubbliche le collaborazioni segrete di S\u0142u\u017cba Bezpiecze\u0144stwa, Tusk sostenne un voto di sfiducia contro il governo di Olszewski. Il suo partito, insieme ad altri sette, nomin\u00f2 Hanna Suchocka alla carica di Primo ministro della Polonia.\nDopo la caduta del governo della Suchocka nel 1993, il suo partito non raggiunse la soglia del 5% necessaria per accedere al Parlamento. Nell'aprile 1994 Tusk divenne uno dei vice-presidenti dell'Unione della Libert\u00e0 (Unia Wolnosci), formata dall'unione del KLD con l'Unione Democratica. Divenne senatore nel 1997 e sostenne la coalizione di Jerzy Buzek. Nel 2000, dopo aver perduto la presidenza dell'Unione della Libert\u00e0 contro Bronis\u0142aw Geremek, si dimise dal partito.\nIl 24 gennaio 2001, insieme a Andrzej Olechowski e Maciej P\u0142a\u017cy\u0144ski, fond\u00f2 la Piattaforma Civica (Platforma Obywatelska). Plazynski divenne presidente del partito; il 1\u00ba giugno 2003 Tusk assunse la carica di presidente del partito, che detiene ancora oggi.\nNel 2001 PO ottenne 65 mandati alla camera bassa, divenendo il maggiore partito di opposizione. Donald Tusk ha rappresentato le circoscrizioni di Gdynia-S\u0142upsk (2001-2005) e Danzica (2005-2007). Tusk \u00e8 stato uno dei molti vice-presidenti del Sejm (dal 2001 al 2005), la camera bassa del Parlamento polacco.\nFu il candidato di Piattaforma Civica in occasione delle elezioni presidenziali del 2005; fu sconfitto al secondo turno (a 54% contro 46%) da Lech Kaczy\u0144ski.\nPrimo ministro.\nAlle elezioni parlamentari del 2007 ottenne pi\u00f9 di 534.000 voti nel collegio di Varsavia, che rappresentano il miglior risultato individuale della storia elettorale della Terza Repubblica polacca. La sua Piattaforma Civica vinse le elezioni con il 41% dei voti. Tusk fu designato ufficialmente come Primo Ministro il 9 novembre e assunse effettivamente la carica il 16 novembre. Il suo governo ottenne la fiducia parlamentare al Sejm il 24 novembre 2007.\nIl 10 ottobre 2011 Tusk ha ottenuto un secondo mandato a seguito delle elezioni parlamentari del 2011. Si \u00e8 trattato dell'unico caso di riconferma di un primo ministro uscente in Polonia dopo il 1989.\nDal 1\u00ba luglio al 31 dicembre 2011 il governo Tusk ha presieduto il Consiglio dell'Unione europea. \u00c8 stato il primo governo polacco a ricoprire la presidenza semestrale del Consiglio. Il bilancio della presidenza in s\u00e9 \u00e8 stato ritenuto discreto dagli osservatori, nonostante le gravi difficolt\u00e0 vissute dall'Unione europea durante il suo svolgimento.\nPresidente del Consiglio europeo.\nIl 30 agosto 2014 il Consiglio europeo lo ha eletto a succedere a Herman Van Rompuy come suo presidente e come presidente del Vertice euro; ha assunto entrambi gli incarichi a partire dal 1\u00ba dicembre 2014. Il 9 marzo 2017 \u00e8 stato riconfermato per un altro mandato di due anni e mezzo.\nIl 2 luglio 2019 annuncia che il Consiglio europeo designa Ursula von der Leyen come Presidente della Commissione europea.\nRitorno in patria.\nIl 3 luglio del 2021 ha ripreso la guida del suo partito Piattaforma Civica in Polonia, in vista della campagna elettorale per le elezioni del 2023 dichiarando \"Sono tornato per sconfiggere il male provocato alla Polonia dal governo di Jaros\u0142aw Kaczy\u0144ski.\""}
{"id": "1335711", "revid": "767487", "url": "https://it.wikipedia.org/wiki?curid=1335711", "title": "Annali di Inisfallen", "text": "Gli Annali di Inisfallen sono una cronaca medievale della storia d'Irlanda. Si compone di oltre 2500 voci che vanno dal 433 al 1450, anche se si pensa che siano stati scritti tra il XII e il XV secolo. \nFu scritta dai monaci dell'abazia di Innisfallen, sull'isola di Innisfallen nel Lough Leane, vicino a Killarney. Secondo Kathleen Hughes deriverebbero dall'ipotetica \"Cronaca d'Irlanda\". La parte che narra della storia pre-cristiana dell'Irlanda conterrebbe molti elementi in comune con la \"Lebor Gab\u00e1la \u00c9renn\"."}
{"id": "1335716", "revid": "287204", "url": "https://it.wikipedia.org/wiki?curid=1335716", "title": "M\u00f6hk\u00f6", "text": ""}
{"id": "1335717", "revid": "287204", "url": "https://it.wikipedia.org/wiki?curid=1335717", "title": "Obizio da Niardo", "text": "Biografia.\nNato a Niardo, era figlio del conte del luogo Graziadeo.\nAddestrato fin da fanciullo nell'arte bellica, partecip\u00f2 giovanissimo alle battaglie tra i bresciani ed i cremonesi.\nIl 7 luglio 1191 partecip\u00f2 alla Battaglia di Rudiano contro i bergamaschi.\nDurante l'assalto contro il nemico, rimase intrappolato nella mischia dei combattenti e fu imprigionato dalle travi di un ponte che era caduto sotto il peso dei soldati.\nObizio rimase sepolto lunghe ore finch\u00e9 non riusc\u00ec a farsi liberare da un passante. A lui raccont\u00f2 d'aver visto l'inferno e le sue orribili pene, per questo decise d'abbandonare il mondo e dedicarsi ad una vita di penitenza e d'orazione.\nTornato a Niardo, abbandon\u00f2 la moglie Triglisenda ed i figli e si vest\u00ec da eremita.\nFece lunghi pellegrinaggi a Cremona e in tutta l'alta Italia ed alla fine chiese d'essere ospitato a Brescia nel monastero di Santa Giulia.\nDopo sei anni di vita penitente mor\u00ec sulla nuda terra il 6 dicembre 1206, e fu sepolto nel chiostro del convento di Santa Giulia.\nNel 1498 nell'urna dove era stato sepolto Obizio cominci\u00f2 a scaturire un'acqua miracolosa.\nLe sue ossa furono traslate sotto l'altare di Santa Giulia ed anche l\u00ec, nel 1553 ancora scatur\u00ec del liquido.\nNell'anno del giubileo 1600 fu istituito il culto di Sant'Obizio.\nTra il 1526 ed il 1528 il Romanino dipinse le storie della sua vita nella chiesa di San Salvatore a Brescia, all'interno e all'esterno della cappella a lui dedicata.\nQuando il monastero di Santa Giulia venne soppresso nel 1797 la comunit\u00e0 di Niardo reclam\u00f2 le reliquie del suo santo, le quali sono ora custodite nell'altare della parrocchiale.\nCulto.\nOgni anno Niardo celebra la solenne festa di Sant'Obizio, San Costanzo e del Beato Innocenzo da Berzo, la prima domenica di maggio. Nelle solenni celebrazioni i Corazzieri di Sant'Obizio scortano l'urna delle reliquie per le vie del paese."}
{"id": "1335719", "revid": "599013", "url": "https://it.wikipedia.org/wiki?curid=1335719", "title": "Annali di Lough C\u00e9", "text": "Gli Annali di Lough C\u00e9 (anche \"Annali di Loch C\u00e9\") descrivono eventi che riguardano principalmente il Connacht e le regioni vicine e che vanno dal 1014 al 1590. Prendono il nome da Lough C\u00e9, nel regno di Moylurg - ora parte settentrionale della contea di Roscommon - centro del potere del clan MacDermot. Per i secoli pi\u00f9 antichi utilizzano gli \"Annali di Boyle\". La parte pi\u00f9 ampia degli \"Annali\" \u00e8 attribuita ai membri del clan \u00d3 Duibhgeann\u00e1in, con alcune modifiche ed emendamenti del patrocinatore, Brian na Carriag MacDermot, primo MacDermot dei Carrick (morto nel 1592)."}
{"id": "1335720", "revid": "486946", "url": "https://it.wikipedia.org/wiki?curid=1335720", "title": "Uisp", "text": ""}
{"id": "1335725", "revid": "486946", "url": "https://it.wikipedia.org/wiki?curid=1335725", "title": "Unione Italiana Sport Popolare", "text": ""}
{"id": "1335726", "revid": "467420", "url": "https://it.wikipedia.org/wiki?curid=1335726", "title": "Pilade Bronzetti", "text": "Biografia.\nNacque a Mantova, allora territorio del Regno Lombardo-Veneto, vice regno austriaco, figlio di Domenico Bronzetti (Rover\u00e8 della Luna, 24 febbraio 1786 - Genova, 8 marzo 1876) e Caterina Strasser (Bronzoll, 25 novembre 1795 - Genova 20 febbraio 1867). Era pi\u00f9 giovane del fratello Narciso Bronzetti, anch'egli garibaldino, morto a Brescia il 17 giugno 1859 per i postumi di una ferita subita nella battaglia di Treponti. Fin da giovanissimo sub\u00ec tutto il fascino delle idee liberali che reclamavano l'unit\u00e0 d'Italia e ne divenne zelante propugnatore e fervente patriota. Nel 1848, dopo la rivolta di Milano, a soli 16 anni d'et\u00e0, abbandon\u00f2 gli studi e si arruol\u00f2 nella famosa Legione Mantovana, dove ebbe per compagni personaggi quali Nino Bixio, Goffredo Mameli, Luciano Manara, Gabriele Camozzi e altri. Fu protagonista di tutti gli eventi risorgimentali dell'alta Italia e nella battaglia di Varese del 25 maggio 1848, si merit\u00f2 la sua prima medaglia d'argento al valor militare e la conoscenza personale di Enrico Cosenz, allora ancora colonnello, che, da quel momento lo volle sempre al suo fianco amandolo come un figlio.\nFu presente con eroico comportamento, anche nella breve epopea della Repubblica Romana. Fu esule in Liguria per sfuggire ad un mandato di cattura per la sua foga rivoluzionaria, dopo aver patito oltre sei mesi di carcere nella fortezza di Alessandria per connivenza nella sommossa di Massa Carrara. Nel 1859 con lo scoppio della seconda guerra d'indipendenza italiana si arruol\u00f2 come tenente nei Cacciatori delle Alpi di Garibaldi accanto al fratello Narciso, che venne ferito mortalmente nella battaglia di Treponti, partecipando valorosamente a tutta la campagna e alla riconsegna della Rocca d'Anfo del 29 gennaio 1860 da parte della guarnigione austriaca.\nNel 1860 non fu tra i Mille di Garibaldi che sbarcarono a Marsala, ma solo perch\u00e9 Cosenz, ormai generale, lo volle con s\u00e9 come capitano nella seconda spedizione che stava preparando. Combatt\u00e9 da eroe nella battaglia di Milazzo dove lo stesso Cosenz si congratul\u00f2 abbracciandolo e promettendogli promozione e medaglia. Si distinse anche in modo particolare per un'azione piratesca nel catturare, con alcuni compagni, due vapori borbonici nel porto di Messina non ancora liberata. Per queste azioni e per altro ebbe promozione e medaglia. La prima alla vigilia della morte e la seconda alla memoria anche per il comportamento tenuto a Castel Morrone dove mor\u00ec combattendo il 1\u00ba ottobre 1860. Le sue spoglie mortali vennero custodite per 40 anni da Matteo Renato Imbriani nella sua casa, per poi essere consegnate il 27 settembre 1921 alla citt\u00e0 di Trento.\nL'episodio della sua morte verr\u00e0 riprodotto nel 1885 dal pittore casertano Luigi Toro, anch'egli partecipante alla battaglia del Volturno, in una grande tela ad olio (sei metri per quattro) denominata \"La morte di Pilade Bronzetti a Castel Morrone,\" originariamente destinata alla Reggia di Caserta, poi divenuta propriet\u00e0 del Banco di Napoli, confluito successivamente in Intesa Sanpaolo\".\" Il 29 settembre 2017 la banca ha deciso di concedere il dipinto in comodato gratuito alla Reggia di Caserta, dove attualmente si trova esposto negli ex ambienti Scuola Specialisti dell\u2019Aeronautica Militare affidati alla Reggia nel 2016.\nAnche lo zio paterno, Carlo Giuseppe Bronzetti, era militare, prima austriaco poi bavarese, come il cugino Ignaz Heinrich Bronzetti, che \u00e8 stato generale nell\u00b4esercito bavarese.\nOnorificenze.\nNel 1916 un cacciatorpediniere della Regia Marina prese il nome Pilade Bronzetti.\nCi sono circa 35 strade e piazze in Italia che sono intitolate ai Fratelli Bronzetti e anche una nelle Filippine."}
{"id": "1335727", "revid": "22475", "url": "https://it.wikipedia.org/wiki?curid=1335727", "title": "Petkelj\u00e4rvi National Park", "text": ""}
{"id": "1335729", "revid": "729019", "url": "https://it.wikipedia.org/wiki?curid=1335729", "title": "M40 (fucile)", "text": "L'M40 \u00e8 un fucile di precisione attualmente utilizzato dallo United States Marine Corps.\nCaratteristiche.\nIl modello A3 attuale . Il fucile \u00e8 basato sul Remington 700, al quale gli specialisti dell'armeria nella base del Corpo dei Marine di Quantico aggiungono componenti provenienti da diversi fornitori. Le armi di nuova introduzione vengono realizzate nello standard M40A3, mentre gli A1 vengono aggiornati ad A3 in occasione delle revisioni periodiche a cui sono sottoposti. I fucili hanno comunque molte ulteriori sub-varianti, consistenti in variazioni nel mirino telescopico o in personalizzazioni minori per i singoli utenti. L'originale M40 era una versione coperta da segreto militare del Remington 700, realizzata comunque in serie presso la fabbrica, e aveva un calcio in legno.\nStoria.\nDurante la guerra del Vietnam, i Marines decisero di standardizzare il fucile di precisione in dotazione. Dopo aver esaminato diverse proposte, nel 1966 venne adottato il fucile \"Remington 700 modello 40x\" e gli venne data la designazione M40.\nNei primi anni settanta le armerie USMC della MCB di Quantico cominciarono a modificare gli originale M40 portandoli allo standard M40A1. In questo processo, tra gli altri miglioramenti, sostituivano il calcio di legno originale, con uno in fibra di vetro e il cannocchiale originale Redfield 3-9x40 con l'Unertl MST-100 10x42.\nTra i nomi famosi che hanno utilizzato questo fucile c'\u00e8 Chris Kyle, soprannominato \u00abDiavolo di Ramadi\u00bb. \u00c8 stato un tiratore scelto dei Navy Seal americani e durante la campagna in Iraq ha ucciso 255 guerriglieri (di cui 160 risultano confermati dal Pentagono). \nNel suo arsenale \"un fucile M40\" e un Tac 338 modificati in base alle esperienze sul campo."}
{"id": "1335730", "revid": "133248", "url": "https://it.wikipedia.org/wiki?curid=1335730", "title": "Cronaca degli scoti", "text": ""}
{"id": "1335731", "revid": "287204", "url": "https://it.wikipedia.org/wiki?curid=1335731", "title": "Hattuvaara", "text": ""}
{"id": "1335736", "revid": "2091899", "url": "https://it.wikipedia.org/wiki?curid=1335736", "title": "Jorge de Montemayor", "text": "Scrisse quasi esclusivamente in lingua spagnola. \nBiografia.\nNacque a Montemor-o-Velho (vicino a Coimbra), da cui deriva il suo nome; la versione in lingua spagnola del nome \u00e8 \"Montemayor\".\nProbabilmente studi\u00f2 musica durante l'adolescenza, e si rec\u00f2 in Spagna nel 1543, come corista nel gruppo di Maria Emanuela d'Aviz, prima moglie di Filippo II di Spagna.\nDel suo poema \"Diana\" - che \u00e8 citato nella Biblioteca di Don Chisciotte, di Miguel Cervantes - il poeta Gaspar Gil Polo scrisse una continuazione, che intitol\u00f2 \"Diana enamorada\" (1564)."}
{"id": "1335741", "revid": "46931", "url": "https://it.wikipedia.org/wiki?curid=1335741", "title": "Jorge Montemayor", "text": ""}
{"id": "1335742", "revid": "19580", "url": "https://it.wikipedia.org/wiki?curid=1335742", "title": "Mohko", "text": ""}
{"id": "1335743", "revid": "46931", "url": "https://it.wikipedia.org/wiki?curid=1335743", "title": "Jorge De Montemayor", "text": ""}
{"id": "1335744", "revid": "46931", "url": "https://it.wikipedia.org/wiki?curid=1335744", "title": "Jorge de Montemor", "text": ""}
{"id": "1335749", "revid": "10967075", "url": "https://it.wikipedia.org/wiki?curid=1335749", "title": "A maggior ragione", "text": ""}
{"id": "1335751", "revid": "436907", "url": "https://it.wikipedia.org/wiki?curid=1335751", "title": "Inside Out Music", "text": "La Inside Out Music \u00e8 un'etichetta discografica tedesca, specializzata nei generi rock progressivo e progressive metal. Fu fondata in Germania nel 1993, e da allora si \u00e8 espansa anche a livello europeo, per poi formare una \"partnership\" con la statunitense Inside Out Music America.\nPropriet\u00e0.\nFacente parte precedentemente della Century Media Records, \u00e8 ora propriet\u00e0 della Sony Music Entertainment."}
{"id": "1335752", "revid": "1718925", "url": "https://it.wikipedia.org/wiki?curid=1335752", "title": "Black Russian", "text": "Il Black Russian \u00e8 un cocktail dolce a base di vodka, servito dopo cena. Fa parte della lista dei cocktail riconosciuti dall'IBA, che include anche la variante White Russian, realizzata con l'aggiunta di panna.\nStoria.\nL'origine del cocktail risale al 1949 ed \u00e8 attribuita a Gustave Tops, barman dell'hotel Metropole di Bruxelles. Il cocktail venne preparato per la visita dell'ambasciatrice americana Pearl Mesta in Lussemburgo .\nPreparazione.\nIl cocktail si prepara versando gli ingredienti all'interno di un bicchiere old fashioned riempito di cubetti di ghiaccio, mescolati con uno stirrer."}
{"id": "1335753", "revid": "709565", "url": "https://it.wikipedia.org/wiki?curid=1335753", "title": "Bernardino Zendrini", "text": "\u00c8 ricordato tra i pi\u00f9 importanti ingegneri idraulici italiani del XVIII secolo.\nBiografia.\nBernardino Zendrini nasce a Valle (Saviore dell'Adamello), in Val Camonica nel 1679, a quel tempo parte dei Domini di Terraferma della Serenissima Repubblica di Venezia. Bernardino studia a Padova dove si laurea nel 1700 in medicina: per poco tempo eserciter\u00e0 l'attivit\u00e0 di medico nella Valle di Saviore.\nNel 1704 si trasferisce a Venezia dove dimostra la sua inclinazione per le scienze: nel 1708 a seguito di un fenomeno di tromba d'aria marina scrive una dissertazione dove dimostra d'aver intuito le leggi della gravit\u00e0 e le teorie circa l'elettricit\u00e0 e le propriet\u00e0 dei corpi gassosi.\nSi specializz\u00f2 nel calcolo infinitesimale, studi\u00f2 il fenomeno astronomico gedeiasico, e studi\u00f2 in particolare i fiumi e le leggi del loro deflusso.\nRisolse il problema dello sbocco del Reno, che era oggetto di contesa tra i Bolognesi ed i Ferraresi, e venne quindi insignito dalla Repubblica di Venezia del titolo di \"matematico sopraintendente alle acque, fiumi, lagune e ponti\" nel 1720.\nA lui \u00e8 attribuita la sostituzione attorno al 1738 dei deboli argini che proteggevano Venezia dalle mareggiate, tramite i \"murazzi\", barriere artificiali in pietra d'Istria cementate con malta idraulica pozzolana costruite tra Pellestrina e Chioggia per difendere la laguna dall'erosione del mare.\nI suoi progetti tornarono utili anche al Governo Napoleonico instaurato nel 1805, alla Repubblica di Lucca per il porto di Viareggio, a Papa Clemente XII per la citt\u00e0 di Ravenna e alla corte austriaca.\nIl Senato veneziano gli fece erigere un busto marmoreo nel Palazzo Ducale di Venezia (oggi \"Museo Civico di Palazzo Ducale\") con la seguente scritta: \"Bernardino Zendrini, matematico della Repubblica, per nascita Camuno, per meriti Veneto\"."}
{"id": "1335757", "revid": "3082", "url": "https://it.wikipedia.org/wiki?curid=1335757", "title": "Chiesa Ortodossa Bulgara", "text": ""}
{"id": "1335758", "revid": "1573940", "url": "https://it.wikipedia.org/wiki?curid=1335758", "title": "Spondylidinae", "text": "Gli Spondylidinae , sono una piccola sottofamiglia di coleotteri cerambicidi, che comprende poco pi\u00f9 di un centinaio di specie, diffuse soprattutto nelle foreste di conifere dell'emisfero boreale.\nPoche specie hanno colonizzato le foreste di conifere di aree tropicali e subtropicali (Messico, Cuba), mentre pochissimi generi (\"Zamium\") sono presenti nell'Africa australe e in Madagascar (\"Masatopus\").\nMorfologia.\nAdulto.\nGli Spondylidinae sono insetti di aspetto cerambicoide, generalmente pi\u00f9 o meno appiattiti, di colore scuro, capo obliquo e antenne scarsamente sviluppate.\nIl dimorfismo sessuale \u00e8 scarsamente sviluppato.\nA differenza dei Cerambycinae, presentano tuttavia l'area stridulatoria divisa.\nLarva.\nLe larve sono completamente differenti da quelle dei Cerambycinae e simili per molti aspetti a quelle dei Lepturinae, essendo dotate di capo tondeggiante, labbro superiore largo.\nSono inoltre tipicamente caratterizzate da due spine appaiate sull'ultimo segmento addominale.\nBiologia.\nAdulto.\nGli Spondylidinae sono quasi tutti notturni o crepuscolari. Soltanto il genere \"Tetropium\", dotato di occhi finemente faccettati, ha abitudini diurne.\nGli adulti frequentano i tronchi delle piante ospiti, rifugiandosi sotto le cortecce o i tronchi stessi, nei periodi di inattivit\u00e0.\nLarva.\nAd eccezione di alcuni Saphanini (\"Saphanus\", \"Drymochares\") e degli Anisarthronini, la larva delle maggioranza delle specie attacca il legno delle conifere.\nSistematica.\nStoria.\nGli Spondylidinae hanno avuto una storia sistematica travagliata e non ancora accettata completamente da tutti gli specialisti.\nGi\u00e0 nel 1897 Xambeu aveva unito i generi \"Spondylis\", \"Asemum\", \"Chriocephalus\" e \"Tetropium\" negli Spondyliens, in base alla morfologia larvale. Tale classificazione non era stata tuttavia accettata da nessun entomologo contemporaneo, poich\u00e9 \"Spondylis\" appariva invece imparentato coi Prioninae attraverso \"Parandra\". La maggior parte dei generi era allora inclusa nella sottofamiglia Aseminae.\nLo studio della morfologia alare aveva confermato la concezione di Xambeu, ma ancora alla fine del XX secolo (e anche in certe faune contemporanee), gli Spondylidini erano considerati una sottofamiglia separata.\nSoltanto dal 1987, dopo ulteriori studi sulla morfologia larvale, si cominci\u00f2 a parlare chiaramente di errore sistematico nel considerare gli Spondylidini come sottofamiglia separata.\nGli Spondylidini - la cui larva \u00e8 indistinguibile da quella degli Aseminae - risultano infatti essere semplicemente degli Asemini fortemente evoluti secondo lo stesso schema adottato da molti Prioninae lucaniformi e dai Vesperidae del genere amazzonico \"Migdolus\".\nClassificazione attuale.\nGli Spondylidinae (il cui nome gode di priorit\u00e0 su Aseminae) comprendono cinque trib\u00f9:"}
