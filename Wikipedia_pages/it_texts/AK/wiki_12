{"id": "1252547", "revid": "729019", "url": "https://it.wikipedia.org/wiki?curid=1252547", "title": "Santuario di Lucia", "text": "Il santuario di Lucia, originariamente avente il titolo di San Geremia profeta, dopo la demolizione della chiesa di Santa Lucia e la traslazione del corpo della santa ha assunto il nome di chiesa dei Santi Geremia e Lucia. Si trova a Venezia nel sestiere di Cannaregio. \u00c8 un importante edificio di culto, che custodisce numerose opere d'arte e i resti mortali di santa Lucia da Siracusa, alla quale \u00e8 dedicata insieme a San Geremia.\nStoria.\nLa chiesa venne edificata nell'XI secolo, per poi essere pi\u00f9 volte ricostruita. \nGi\u00e0 nel 1206, ospitava le spoglie mortali di S. Magno, vescovo di Oderzo ed Eraclea, morto nel 670. Qui in effetti si era rifugiato, nel tentativo di fuggire ai Longobardi. Il campanile di mattoni a vista (forse risalente al XII secolo) presenta due strette bifore romaniche alla base.\nLa prima ricostruzione si deve al doge Sebastiano Ziani: nel 1292 avvenne la sua consacrazione.\nFino al 1615, di fronte all'altare della Beata Vergine del Popolo si radunava la confraternita del Suffragio dei Morti.\nL'edificio attuale \u00e8 stato progettato da Carlo Corbellini nel 1753. La prima messa nella chiesa ricostruita venne celebrata il 27 aprile 1760. Le facciate sul campo e sul Canale di Cannaregio, invece, sono del 1861, anno in cui finirono i lavori.\nDal Canal Grande si pu\u00f2 leggere sulla parete dell'abside della chiesa questa iscrizione:\nNel 2018 la chiesa \u00e8 stata elevata a santuario.\nDescrizione.\nAll'interno della chiesa si possono notare delle pareti molto spoglie e non di grande nota.\nMolto bello e pregiato \u00e8 l'altare, con il suo presbiterio, nel quale si possono ammirare le statue di \"San Pietro apostolo\" e \"San Geremia profeta\", datate 1798, di Giovanni Ferrari. Sullo sfondo l'opera monocroma a fresco di Agostino Mengozzi Colonna \"Due Angeli in Atto di Sostenere il Globo\".\nPregevole l'opera che appare sul quarto altare, \"La vergine assiste all'incoronazione di Venezia fatta dal vescovo S. Magno\" di Palma il Giovane\nOpere scultoree di nota sono la \"Madonna del Rosario\" di Giovanni Maria Morlaiter e \"L'Immacolata\" di Giovanni Marchiori.\nEsiste nella chiesa una miracolosa scultura acheropita del Cristo risalente agli inizi del Seicento.\nIl culto di santa Lucia.\nNella chiesa di San Geremia sono conservate le spoglie mortali di una fra le pi\u00f9 conosciute e venerate sante della cristianit\u00e0, santa Lucia, vergine e martire siracusana. Il luogo \u00e8 meta di pellegrinaggi di fedeli che, da ogni parte del mondo, portano la loro venerazione alla santa.\nLa cappella in cui troviamo l'urna contenente le spoglie della santa \u00e8 stata costruita col materiale della chiesa palladiana di Santa Lucia, abbattuta nel 1861 per dar spazio alla stazione ferroviaria di Venezia che ne conserva tuttora il nome.\nLe spoglie della santa sono conservate nella teca attuale dall'11 luglio 1863.\nNel 1955 l'allora Patriarca di Venezia Angelo Roncalli, futuro papa Giovanni XXIII, fece porre una maschera d'argento sul volto, per proteggerlo dalla polvere.\nIl 7 novembre 1981, alcuni delinquenti trafugarono dalla chiesa il corpo di Santa Lucia, con una vera e propria azione di rapina a mano armata, chiedendone un riscatto per la sua restituzione. La reliquia fu poi recuperata dalla polizia nella notte del 13 dicembre dello stesso anno, ossia nel giorno in cui ricorre la memoria liturgica della Santa, senza che fosse pagato alcun riscatto.\nLe spoglie di santa Lucia, che per vicissitudini storiche si trovano da molti secoli a Venezia, sono fortemente reclamate dalla popolazione di Siracusa, citt\u00e0 natale della santa, perch\u00e9 tornino a riposare all'interno del sepolcro originario. Durante la dominazione araba della Sicilia le spoglie erano state nascoste e quando, nel 1039, il generale bizantino Giorgio Maniace riconquist\u00f2 l'isola le port\u00f2 a Costantinopoli. Da qui, nel 1204 durante la IV Crociata, il doge Enrico Dandolo le fece trasferire a Venezia. "}
{"id": "1252548", "revid": "599013", "url": "https://it.wikipedia.org/wiki?curid=1252548", "title": "Iskitim", "text": "Iskitim \u00e8 un toponimo russo che pu\u00f2 riferirsi:"}
{"id": "1252553", "revid": "80339", "url": "https://it.wikipedia.org/wiki?curid=1252553", "title": "Aeroporto di Novokuznetsk", "text": ""}
{"id": "1252554", "revid": "155634", "url": "https://it.wikipedia.org/wiki?curid=1252554", "title": "\u00c9ver Banega", "text": "Biografia.\nNato a Rosario, possiede anche il passaporto spagnolo. \u00c8 soprannominato \"El Tanguito\".\nInsieme al connazionale Javier Pastore ha fondato l'associazione senza fini di lucro chiamata \"Soplo de Vida\", con lo scopo di aiutare i cani in difficolt\u00e0.\nCaratteristiche tecniche.\nCentrocampista con un'ottima visione di gioco \u00e8 molto abile nelle verticalizzazioni e sui calci piazzati. Pu\u00f2 essere impiegato sia sulla linea mediana che sulla trequarti di centrocampo.\nCarriera.\nClub.\nBoca Juniors.\nCresciuto nelle giovanili del , debutta in prima squadra il 10 febbraio 2007 nella vittoria per 4-0 contro il . In breve tempo, con le sue prestazioni, diviene uno dei giocatori chiave della squadra. Nello stesso anno vince la Copa Libertadores, superando nella finale doppia il (3-0 e 2-0). Nella stagione successiva disputa la finale della Coppa del mondo per club, persa contro il per 2-4. Chiude l'esperienza con il Boca Juniors con 44 presenze in tutte le competizioni.\nValencia e prestiti ad Atl\u00e9tico Madrid e Newell's Old Boys.\nIl 6 gennaio 2008 viene acquistato dagli spagnoli del per 18 milioni di euro. Dopo pochi giorni, il 13 gennaio, debutta nella Liga nel match contro l', subentrando nell'intervallo della partita. Nella sua prima stagione al Valencia vince la Copa del Rey, superando in finale il per 3-1, e colleziona 17 presenze totali.\nIl 27 agosto 2008 passa in prestito con diritto di riscatto fissato a dieci milioni di euro all'. Esordisce con la maglia dei \"Colchoneros\" nella vittoria esterna per 3-0 contro il in Champions League, partita che segna anche il suo esordio nelle competizioni UEFA per club. A Madrid totalizza 31 presenze e una rete, non riuscendo tuttavia ad affermarsi come titolare della squadra biancorossa. A fine stagione l'Atl\u00e9tico Madrid decide di non esercitare il riscatto.\nTornato al Valencia nella stagione 2009-2010, colleziona 47 presenze e 2 reti in tutte le competizioni; raggiunge i quarti di finale di Europa League, venendo eliminato proprio dalla sua ex squadra dell'Atl\u00e9tico Madrid. Nella stagione 2010-2011 gioca 28 partite e mette a segno 2 reti in Liga, contribuendo al raggiungimento del terzo posto finale, che vale al Valencia la qualificazione alla successiva edizione di Champions League. In totale colleziona 34 presenze e 3 reti in tutte le competizioni.\nIl 19 febbraio 2012, mentre stava gi\u00e0 recuperando da un infortunio al ginocchio, si procura la frattura della tibia e del perone dimenticandosi di inserire il freno a mano alla sua automobile mentre faceva benzina. L'infortunio lo tiene fuori dai campi di gioco fino al termine della stagione, chiusa con sole 25 presenze e un gol. Dopo un'annata e mezza, in cui totalizza altre 62 presenze e 5 reti, lascia la Spagna per tornare in Argentina.\nNel gennaio 2014, infatti, si trasferisce in prestito alla squadra argentina del , con l'obiettivo (poi non raggiunto) di ottenere un posto nei convocati per i Mondiali. Fa il suo esordio in maglia rossonera il 9 febbraio in occasione del pareggio interno (0-0) contro il e realizza la sua prima rete il 26 aprile successivo, siglando il gol vittoria nel successo casalingo (2-1) contro il . Dopo 14 presenze e un gol in campionato e 6 presenze in Copa Libertadores, torna al Valencia per fine prestito.\nSiviglia, parentesi Inter e immediato ritorno al Siviglia.\nIl 19 agosto 2014 viene acquistato dal per 2,5 milioni, firmando un contratto biennale. La prima stagione con la maglia della squadra andalusa si chiude con la conquista dell'Europa League, conquistata in finale contro il (3-2). Il 15 settembre 2015, nella stagione successiva, realizza la sua prima rete in Champions League nella vittoria casalinga per 3-0 contro il . Nel giugno 2016 rivince nuovamente l'Europa League, battendo in finale il (3-1). In due stagioni totalizza 94 presenze e 12 reti.\nDopo essere stato annunciato gi\u00e0 nel mese di maggio, a luglio 2016 passa a parametro zero all'. Esordisce con i nerazzurri il 21 agosto, nella prima partita di Serie A persa contro il Chievo. Espulso nel finale di gara del derby d'Italia con la Juventus, il 2 ottobre segna contro la Roma il primo gol in A. Nella partita contro l'Atalanta del 12 marzo 2017, terminata 7-1, realizza la prima tripletta della sua carriera. La stagione di Banega \u00e8 stata (cos\u00ec come per la squadra) comunque difficile, tanto che da gennaio scende nelle gerarchie.\nDopo una sola stagione a Milano con 33 presenze e 6 reti, fa ritorno a titolo definitivo al Siviglia per 9 milioni di euro. Nella prima giornata della Liga, contro l'Espanyol, viene espulso per aver insultato l'arbitro.\nNella stagione 2019-2020 porta il Siviglia in finale di Europa League, contribuendo alla conquista del titolo dopo la vittoria per 3-2 proprio contro l'Inter, sua ex squadra.\nAl-Shabab.\nIl 25 gennaio 2020 viene annunciato il suo passaggio alla societ\u00e0 Saudita dell'Al-Shabab dal 1\u00ba luglio successivo, divenuto poi 1\u00ba settembre a causa del prolungamento della stagione dovuto al COVID-19.\nNazionale.\nNazionali giovanili e olimpica.\nPrende parte al Mondiale Under-20 2007 disputatosi in Canada, nel quale prevale proprio l\"'Albiceleste\". Fa parte anche della selezione olimpica che l'anno successivo si impone a Pechino 2008.\nNazionale maggiore.\nIl 1\u00ba giugno 2011 viene inserito dal commissario tecnico Sergio Batista nella lista dei ventisei pre-convocati in vista della Copa Am\u00e9rica di luglio, competizione alla quale poi prender\u00e0 parte. Segna il suo primo gol con la nazionale maggiore il 26 marzo 2013 nella partita giocata a La Paz contro la Bolivia, valevole per le qualificazioni al Mondiale 2014. Il secondo gol lo segna il 14 agosto 2013 nella partita giocata all'Olmpico di Roma contro l'Italia, portando il risultato sul 2-0.\nViene convocato anche per la Copa Am\u00e9rica 2015 in Cile e per la Copa Am\u00e9rica Centenario negli Stati Uniti, raggiungendo in entrambe le manifestazioni l'atto finale (perder\u00e0 in tutte e due le occasioni contro il Cile ai calci di rigore).\nNel giugno 2018 viene convocato dal commissario tecnico Jorge Sampaoli per il Mondiale in Russia, dove l'Argentina viene eliminata agli ottavi di finale contro la Francia (3-4).\nStatistiche.\nPresenze e reti nei club.\n\"Statistiche aggiornate al 30 maggio 2021.\""}
{"id": "1252556", "revid": "767487", "url": "https://it.wikipedia.org/wiki?curid=1252556", "title": "Roots Radicals", "text": "Roots Radicals \u00e8 un singolo pubblicato dal gruppo punk rock Rancid nel 1994 per la Epitaph Records. La canzone \u00e8 stata successivamente riregistrata e ripubblicata nel febbraio 1995 come primo singolo estratto all'album ...And Out Come the Wolves."}
{"id": "1252557", "revid": "78273", "url": "https://it.wikipedia.org/wiki?curid=1252557", "title": "Caio Voltejo Capitone", "text": ""}
{"id": "1252561", "revid": "36426", "url": "https://it.wikipedia.org/wiki?curid=1252561", "title": "Girolamo Segato", "text": "Biografia.\nGirolamo Segato nacque da Benedetto e Giustina Lante nell'ex Certosa di S. Marco a Vedana (presso San Gottardo di Sospirolo), dove la famiglia conduceva un'azienda agricola per conto dei patrizi Erizzo.\nDa bambino si dimostr\u00f2 poco socievole e riflessivo, ma comunque vivace ed esuberante: pass\u00f2 l'infanzia a diretto contatto con la natura e apprese i primi rudimenti di scienze dal parroco di Sospirolo, don Antonio Bagini. Pass\u00f2 poi un breve periodo come contabile a Treviso, per poi ritornare agli studi nel liceo di Belluno, dove ebbe come insegnante Tomaso Antonio Catullo.\nA partire dal 1818 partecip\u00f2 a diverse spedizioni archeologiche in Egitto, divenendo quindi anche egittologo, esperto nelle tecniche di mummificazione. Si fece calare anche in un pozzo dentro la grande piramide a gradoni di Saqqara e ne riusc\u00ec dopo tre giorni. Come tipico dei viaggiatori dell'epoca, lasci\u00f2 il suo nome graffito sui monumenti che visit\u00f2: un esempio \u00e8 sul tempio di Dendur, oggi al Metropolitan Museum di New York. Gran parte del materiale derivante dagli studi intrapresi durante questi viaggi fu perduta.\nAl suo ritorno in Italia dall'Egitto, nel 1823, si stabil\u00ec a Firenze. Qui decise di approfondire i suoi studi di egittologia, concentrandosi sulle tecniche di imbalsamazione. In quegli anni mise a punto una particolare tecnica, in parte simile alla mummificazione, ma assolutamente unica: consisteva in una mineralizzazione, impropriamente chiamata \"pietrificazione\". La particolarit\u00e0 di questo processo consiste nella conservazione dei colori originali dei tessuti trattati, i quali mantengono anche la loro consistenza ed elasticit\u00e0. Segato applicher\u00e0 questa sua tecnica a decine di preparati, soprattutto parti di anatomia umana e verr\u00e0 per questo motivo soprannominato \"Il Pietrificatore\". Ancora oggi presso l'Universit\u00e0 degli studi di Firenze si possono trovare reperti \"pietrificati\" perfettamente conservati, come pure presso la Reggia di Caserta: il piano del tavolo esposto nella Sala dell\u2019Estate, negli Appartamenti Storici della Reggia \u00e8 anch'esso realizzato con la stessa tecnica.\nOstacolato dalla societ\u00e0 del suo tempo, si sparse la diceria che avesse appreso le sue conoscenze dalla magia egiziana. Fu difeso da papa Gregorio XVI, suo concittadino. Infine, prima di morire, fu spinto a distruggere tutti i suoi appunti in seguito al rifiuto del Granduca di Toscana, al quale aveva offerto un tavolo di carne pietrificata, di finanziare le sue ricerche. Si port\u00f2 quindi nella tomba il segreto della tecnica da lui messa a punto, la quale, nonostante i numerosi studi e tentativi di imitazione, resta tutt'oggi misteriosa. Si dice che in punto di morte volesse rivelare il suo segreto all'amico Pellegrini (soprannominato Pellegro), ma la morte lo colse anzitempo. Degli studi di Segato non ci rimangono che i campioni da lui \"pietrificati\".\nMor\u00ec nel 1836, a soli 44 anni, e fu sepolto, insieme ai suoi segreti, nella Basilica di Santa Croce; la sua lapide recita: \"Qui giace disfatto Girolamo Segato, che vedrebbesi intero pietrificato, se l'arte sua non periva con lui. Fu gloria insolita dell'umana sapienza, esempio d'infelicit\u00e0 non insolito\"."}
{"id": "1252562", "revid": "889336", "url": "https://it.wikipedia.org/wiki?curid=1252562", "title": "Geografia della Sicilia", "text": "La geografia della Sicilia, comprensiva delle propriet\u00e0 geografiche della maggiore isola del Mediterraneo e degli arcipelaghi adiacenti, risulta caratterizzata da una vasta biodiversit\u00e0 e da un'ampia variet\u00e0 geologica e morfologica.\nDati generali.\nLa Sicilia \u00e8 l'isola pi\u00f9 grande del Mar Mediterraneo e la settima in Europa (EU). A nord si affaccia sul mar Tirreno, a est \u00e8 divisa dalla penisola italiana dallo stretto di Messina ed \u00e8 bagnata dal mar Ionio e a sud-ovest \u00e8 divisa dall'Africa\nLa Sicilia ha una forma approssimativamente triangolare i cui vertici sono: Capo Peloro (o Punta del Faro) a Messina al vertice nord-orientale, Capo Boeo (o Lilibeo) a Marsala al vertice nord-occidentale, e al vertice meridionale Capo Passero a Portopalo.\nLa Sicilia appartiene a due placche tettoniche: da una parte la placca africana, e nella parte nord-orientale alla placca euroasiatica. Lo scorrimento della placca africana che per subduzione si immerge sotto quella euroasiatica ha determinato la creazione dei rilievi montuosi della regione, nonch\u00e9 la presenza di frequenti attivit\u00e0 sismiche sia di origine tettonica che vulcanica.\nTra 5.16 e 5.3 milioni di anni, durante il Messiniano (ultima fase del periodo Miocene), il Mediterraneo rimase isolato dall'oceano Atlantico probabilmente a causa di un aumento dell'attivit\u00e0 tettonica. Ci\u00f2 port\u00f2 alla crisi di salinit\u00e0: il mar Mediterraneo inizi\u00f2 ad evaporare pi\u00f9 velocemente e la concentrazione del sale aument\u00f2. Carbonati e solfati vennero depositati in grandi quantit\u00e0 sui fondali e ne \u00e8 rimasta traccia a lungo nelle miniere di salgemma e gesso che si possono trovare tuttora nei liberi consorzi comunali di Agrigento, Caltanissetta ed Enna.\nUn fenomeno geologico peculiare \u00e8 il \"vulcanesimo sedimentario\" delle Macalube di Aragona, nel libero consorzio comunale di Agrigento. Questo raro fenomeno ha creato la cosiddetta collina dei Vulcanelli, un'area brulla, di colore dal biancastro al grigio scuro, popolata da una serie di vulcanelli di fango, alti intorno al metro. Il fenomeno \u00e8 legato alla presenza di terreni argillosi poco consistenti, intercalati da livelli di acqua salmastra, che sovrastano bolle di gas metano sottoposto a una certa pressione. Il gas, attraverso discontinuit\u00e0 del terreno, affiora in superficie, trascinando con s\u00e9 sedimenti argillosi ed acqua, che danno luogo ad un cono di fango, la cui sommit\u00e0 \u00e8 del tutto simile ad un cratere vulcanico. Il fenomeno assume talora carattere esplosivo, con espulsione di materiale argilloso misto a gas ed acqua scagliato a notevole altezza.\nMorfologia.\nIsole.\nIl territorio della Sicilia comprende anche diverse isole e arcipelaghi, quali l'arcipelago delle sette isole Eolie e Ustica a nord, e quello delle tre Isole Egadi ad ovest nonch\u00e9, a sud, Pantelleria, e le Isole Pelagie. Poi vi sono altre isole minori, come le isole dello Stagnone.\nLe isole Pelagie sono geograficamente legate al continente africano (in particolare Lampedusa e Lampione), ma amministrativamente fanno parte del libero consorzio comunale di Agrigento.\nInfine, da un punto di vista geografico e storico costituiscono parte integrante dell'arcipelago siciliano anche Malta e le altre isole maltesi.\nOrografia.\n\u00c8 una regione prevalentemente collinare (per il 62% del territorio), mentre per il 24% \u00e8 montuosa e per il restante 14% \u00e8 pianeggiante (le pianure pi\u00f9 grandi sono la piana di Catania e la piana di Gela). Il rilievo \u00e8 vario: nella Sicilia settentrionale si articola nei monti Peloritani, Nebrodi e Madonie, che formano, nel loro complesso, l'Appennino siculo, ideale continuazione dell'Appennino calabro, mentre i rilievi della Sicilia centrale e meridionale non sono compresi nell'Appennino e si articolano in monti Erei, gli Iblei e i Sicani.\nI monti Erei si trovano al centro della Sicilia; su essi sorge, a 949 metri di altezza, la citt\u00e0 di Enna. I monti Iblei si estendono invece nella fascia sud-orientale dell'isola, tra il libero consorzio comunale ragusano e quello siracusano. Nella Sicilia occidentale sorgono altri monti dall'altezza variabile, superiore ai 1.500 metri, come i Sicani, le cui cime pi\u00f9 alte sono il monte Cammarata di 1.578 metri e la Rocca Busambra di 1.613 metri, e i monti di Palermo, che possono essere considerati una continuazione delle Madonie; essi circondano la Conca d'Oro, ai cui piedi si stende la citt\u00e0 capoluogo di questa regione.\nSi trova nelle Madonie la seconda vetta pi\u00f9 alta dell'isola: il pizzo Carbonara (1979 metri). La maggiore vetta \u00e8 infatti costituita dal massiccio dell'Etna (3340 metri nel 2011), un complesso sistema di vulcani estinti su cui persiste attivit\u00e0 vulcanica ad alta quota.\nVulcani.\nA causa della sua posizione, a cavallo delle due importanti placche tettoniche, la regione e le isole circostanti sono interessate da un'intensa attivit\u00e0 vulcanica. I vulcani siciliani pi\u00f9 importanti sono: Etna, Stromboli e Vulcano.\nEssi hanno la singolarit\u00e0 di appartenere a tre tipologie differenti: eruzioni di lave basaltiche intervallate a periodi di calma il primo; eruzioni continue, e fontane di lava, il secondo, le cui caratteristiche sono state prese come modello tipologico dagli scienziati del settore, che hanno coniato il termine \"tipo stromboliano\" per designare le attivit\u00e0 similari dei vulcani terrestri; infine di tipo esplosivo o \"pliniano\" il terzo, caratterizzato da lunghi periodi di apparente calma ed eruzioni violente.\nTra i vulcani siciliani si considerano inoltre quello sottomarino \"Empedocle\", attivo e situato nella zona del Canale di Sicilia oggi denominata \"Banco di Graham\", la cui attivit\u00e0 eruttiva nel XIX secolo port\u00f2 alla comparsa e successiva scomparsa dell'effimera Isola Ferdinandea, e quello al largo di Riposto, scoperto nel 2009 dai ricercatori della facolt\u00e0 di Scienze geologiche dell'Universit\u00e0 di Catania. Esso si troverebbe ad 80 metri di profondit\u00e0, in un tratto di mare tra i paesi di Riposto e Acicastello; strutturalmente ricorda le linee dell'Etna, con uno sprofondamento che a partire dai 500 metri sotto il livello del mare continua ad inabissarsi fino ai 2500 metri di profondit\u00e0. Il diametro massimo della caldera sommersa \u00e8 di 20 chilometri: a paragone l'attuale Valle del Bove dell'Etna \u00e8 di soli 7 chilometri.\nCoste.\nDi forma approssimativamente triangolare, la Sicilia ebbe nell'antichit\u00e0 il nome di \"Trinacria\" e \"Triquetra\". Ha una notevole estensione costiera (1.637\u00a0km), con 1.152\u00a0km di coste dell'isola maggiore cui vanno aggiunti i 500\u00a0km circa delle isole minori: la Sicilia \u00e8 la regione con il maggior numero di chilometri di costa balneabile (922,9\u00a0km) ed \u00e8, dietro la Sardegna, la regione con la pi\u00f9 ampia estensione costiera; da sola rappresenta il 22% dell'estensione costiera dello Stato italiano, bench\u00e9 occupi solo l'8% della sua superficie.\nLe coste settentrionali, alte e rocciose, si aprono sul Mar Tirreno con frequenti ed ampie insenature, come i golfi di Castellammare del Golfo, di Palermo, di Termini Imerese, di Patti, di Milazzo. Lingue di terra si protendono per molti chilometri sul mare, come nel caso di Capo San Vito e Capo Milazzo.\nAd est la costa ionica \u00e8 pi\u00f9 varia; strette spiagge di ghiaia fin quasi a Taormina e fra la foce del fiume Alcantara e Riposto; frastagliata verso sud, con insenature e baie come quella di Giardini Naxos; laviche come ad Acireale, e di aspre scogliere basaltiche fino a Catania. L'ampio golfo di Catania presenta una spiaggia di sabbia dorata ma al suo termine la costa riprende ad essere rocciosa con una serie di fiordi tra cui quello di Brucoli. Quindi l'ampia baia di Augusta, che ospita il pi\u00f9 grande porto commerciale della Sicilia, e il golfo di Siracusa nel quale la costa riprende ad essere sabbiosa fino quasi a Capo Passero. L'esteso litorale meridionale, caratterizzato prevalentemente da una costa bassa e sabbiosa, presenta un'unica rientranza di rilievo, il pi\u00f9 esteso golfo dell'isola, il golfo di Gela sul quale si affacciano ben tre liberi consorzi comunali: Agrigento, Caltanissetta e Ragusa. Le spiagge del sud della Sicilia sono generalmente ampie, sabbiose e spesso dall'aspetto selvaggio, talvolta incorniciate da suggestive scogliere bianche, come nel caso di Scala dei Turchi o di Eraclea Minoa. Nel 2012 i comuni di Ispica, Lipari, Menfi, Pozzallo e Ragusa sono stati insigniti della Bandiera Blu della FEE.\nIdrografia.\nFiumi e laghi.\nI fiumi siciliani sono tutti di portata ed estensione limitate. Quelli dei Nebrodi, delle Madonie e dei Peloritani a nord vengono chiamati \"fiumare\", e sono a carattere torrentizio in quanto d'estate sono quasi perennemente in secca. Gli unici corsi d'acqua che raggiungono delle dimensioni apprezzabili sono il Salso o Imera Meridionale, il pi\u00f9 lungo dell'isola, e il Simeto, quello con il bacino idrografico pi\u00f9 ampio. \nSfociano sul litorale ionico: l'Alcantara, il Simeto e il suo affluente Gornalunga, l'Anapo, il San Leonardo. Il fiume Amenano \u00e8 sotterraneo poich\u00e9 \u00e8 stato coperto dall'eruzione del XVIII secolo; scorre nelle profondit\u00e0 della citt\u00e0 di Catania.\nSfociano sul litorale tirrenico: l'Imera settentrionale, il Torto, il San Leonardo (\u00e8 il corso d'acqua principale della costa settentrionale della Sicilia, con un bacino idrografico di circa 506 km\u00b2, dal cui sbarramento \u00e8 costituito il Lago Rosamarina o di Caccamo costituente la principale riserva idrica di Palermo con pi\u00f9 di 100 milioni di metri cubi), l'Eleuterio dal cui sbarramento \u00e8 costituito il Lago Scanzano, l'Oreto, il Nocella, lo Jato dal cui sbarramento \u00e8 costituito il Lago Poma, il San Bartolomeo il cui affluente principale, il Fiume Caldo, \u00e8 originato dalle sorgenti termali delle Terme Segestane.\nSfociano sul litorale della costa meridionale: il Dirillo, il Gela, il Salso o Imera meridionale, il Platani e il Belice.\nPer quanto riguarda i laghi, pochissimi sono quelli di origine naturale. Tra i pochi rimasti: il Lago Specchio di Venere a Pantelleria che occupa l'area di un'antica caldera vulcanica, il lago di Pergusa di origine tettonica, mentre peculiari sono le caratteristiche del Lago Biviere di Lentini, (di fatto semi-naturale), invaso che oggi ospita una notevole variet\u00e0 di pesci e di uccelli; dai censimenti svolti dalla LIPU si evince che ben 25000 volatili, appartenenti a 150 specie diverse (15 delle quali nidificanti), vivono in questa zona.\nPi\u00f9 numerosi sono invece i laghetti costieri quasi tutti costituiti in riserve: \nLaghi principali.\nNella maggior parte dei casi i fiumi pi\u00f9 importanti sono stati sbarrati creando invasi artificiali sfruttati per usi civili ed irrigui, tutti con una portata pi\u00f9 o meno minima :\nFlora e fauna.\nFlora.\nLa vegetazione in Sicilia \u00e8 caratterizzata dalla presenza di differenti ecosistemi mediterranei. \nNelle aree prossime ai litorali, dal livello del mare ai 200 metri d'altitudine \u00e8 presente l'Oleo-ceratonion che, nelle zone pi\u00f9 ricche di risorse idriche evolve verso la macchia mediterranea, la formazione vegetale pi\u00f9 caratteristica, mentre nelle zone pi\u00f9 aride lascia il posto alla gariga, alla prateria mediterranea o ad aree di macchia degradata come la macchia a cisto.\nGli incendi, il pascolo e la pressione antropica hanno notevolmente ridotto le aree di foresta mediterranea sempreverde e di foresta mediterranea decidua che un tempo ricoprivano l'intera isola, di cui persistono tuttavia ampie aree sulle Madonie, sui Nebrodi e sull'Etna.\nFino ai 700-800 metri s.l.m., la vegetazione \u00e8 costituita principalmente da euforbia, mirto, corbezzolo, sughera, leccio, lentisco, erica arborea, cisti e varie specie di ginestra come ginestra dei Carbonai, ginestra odorosa, ginestra spinosa, sparzio villoso, ginestra dell'Etna. Nella zona del fiume Alcantara era presente in ampi boschi il \"Platanus orientalis\", oggi ridotto a piccole aree. Tra le specie introdotte dall'agricoltura sono molto diffusi gli agrumi, gli ulivi, la vite, i noccioli e i mandorli.\nTra gli ottocento e i milleduecento metri dominano i trifogli, le veccie, il grano, i sulleti, le rose canine, i gigli selvatici, i perastri, i pruni selvatici, gli asfodeli, i sorbi e gli azzeruoli.\nLa fascia vegetativa al di sopra, fino alla quota di 1200\u20131400 m s.l.m. \u00e8 costituita da formazioni di quercia caducifoglia, di rovere, di cerro, di roverella.\nOltre i 1400 entriamo nella zona propriamente montana dove sono splendidamente insediate estese formazioni boschive a faggeta. Il sottobosco rigoglioso presenta svariate specie di piante tra le quali vi sono l'agrifoglio, il pungitopo, il biancospino di Sicilia, il tasso. A queste altitudini prosperano anche l'acero d'Ungheria, l'olmo montano, il melo selvatico, l'acero montano e la stregonia siciliana.\nDiscorso a parte merita l'Etna. Oltre i 2000 metri si incontrano il pino loricato, la betulla e il faggio ed ancora pi\u00f9 in basso anche castagno e ulivo. Pi\u00f9 in alto, resistono solo la saponaria e l'astragalo e qualche muschio e lichene. Superati i 2400 metri la vegetazione \u00e8 totalmente assente.\nLa flora siciliana \u00e8 ricca di specie endemiche, cio\u00e8 presenti solo sull'isola. Alcune di esse sono ulteriormente circoscritte in aree molto ridotte come per esempio l'abete dei Nebrodi (\"Abies nebrodensis\"), presente solo nel Vallone di Madonna degli Angeli nelle Madonie, il limonio di Todaro (\"Limonium todaroanum\"), esclusivo del Monte Passo del Lupo allo Zingaro, l'erba croce di Linosa (\"Valantia calva\"), endemica della omonima isola, la rarissima \"Zelkova sicula\", limitata ad un'area di circa mezzo ettaro sui Monti Iblei. Tra gli innumerevoli endemismi si possono citare l'astragalo siculo (\"Astragalus siculus\") e l'astragalo dei Nebrodi (\"Astragalus nebrodensis\"), la ginestra del Cupani (\"Genista cupanii\"), il lino delle fate siciliano (\"Stipa sicula\"), l'alisso dei Nebrodi (\"Alyssum nebrodense\"), l'aglio dei Nebrodi (\"Allium nebrodense\"), la viola dei Nebrodi (\"Viola nebrodensis\"), il giaggiolo siciliano (\"Iris pseudopumila\"), numerose specie di \"Helichrysum\" (tra cui \"Helichrysum hyblaeum\"), il citiso delle Eolie (\"Cytisus aeolicus\").\nUn cenno particolare meritano infine le numerose specie di orchidee endemiche tra cui l'orchidea a mezzaluna (\"Ophrys lunulata\"), l'orchidea di Branciforti (\"Orchis brancifortii\"), l'ofride dei fuchi (\"Ophrys oxyrrhynchos\"), con le sottospecie \"Ophrys oxyrrhynchos biancae\" e \"Ophrys oxyrrhynchos calliantha\", e l'ofride palermitana (\"Ophrys sphegodes panormitana\").\nPer l'uso medicinale, due piante in particolare, il ficodindia (\"Opuntia ficus-indica\") e l'arancio dolce (\"Citrus aurantium\") sono recentemente diventate oggetto di studi che ne confermano le peculiarit\u00e0 tradizionali gi\u00e0 rilevate dalle osservazioni del Pitr\u00e8; ad esse si aggiunge il cappero (\"Capparis spinosa\") che si prospetta quale antiallergico cutaneo, come sperimentato empiricamente da tempo immemorabile dai contadini delle isole Eolie.\nFauna.\nL'intera Sicilia \u00e8 popolata da molti mammiferi. I pi\u00f9 diffusi sono l'istrice, il gatto selvatico, la martora, il ghiro, il moscardino e il quercino. Sull'Etna si aggiungono il cirneco dell'Etna, la volpe, il coniglio, la lepre, la donnola, il riccio e varie specie di topo e pipistrello; sono stati inoltre reintrodotti caprioli, cinghiali, cervi e daini, endemico dei nebrodi il cavallo selvatico sanfratellano.\nI rettili e gli anfibi sono poco diffusi. Si ricortano lucertole, gongili, luscengole, gechi, biacchi, bisce d'acqua, vipere, rane (tra cui la rana verde minore), discoglossi, rospi e la testuggine comune.\nIn passato c'erano tante tipologie di pesci. Oggi \u00e8 pi\u00f9 ridotta, ma nei mari siciliani si possono ancora incontrare il pesce spada, il tonno, la sardina, l'alice, lo sgombro, la spigola, l'occhiata, il gambero, l'ostrica e i mitili.\nTra gli organismi protetti dalla Area marina protetta Isole Ciclopi si ricordano i poriferi, i gorgoniacei, i briozoi (tra cui \"Myriapora truncata\" e \"Sertella baeniana\"), lo spirografo \"Sabella spallanzanii\", crostacei (tra cui \"Chtamalus stellatus\"), tunicati, echinodermi crinoidei (tra cui il giglio di mare), i crostacei brachiuri (tra cui il granchio), Anellidi policheti, l'anfiosso, vari molluschi (\"Dentalium vulgare\", \"Donax variegatus\") e \"Microcosmus sulcatus\".\nLa avifauna aviaria \u00e8 molto varia. Nella zona orientale sono tipici la cincia bigia di Sicilia, il codibugnolo di Sicilia, lo sparviero, la poiana, il gheppio, il falco pellegrino, l'allocco, l'aquila reale, il tuffetto, la folaga, la ballerina gialla, il merlo acquaiolo, il martin pescatore, la coturnice di Sicilia, la beccaccia, l'upupa, il corvo imperiale, il cavaliere d'Italia e l'airone cinerino.\nNella zona occidentale sono pi\u00f9 diffusi capinere, cinciallegre, cinciarelle, cince more, sterpazzoline, occhiocotti, picchi muratori, picchi rossi maggiori, rampichini, merli, fiorrancini e scriccioli.\nGli invertebrati comprendono alcune specie endemiche, come \"Parnassius apollo siciliae\", un'elegante farfalla esclusiva delle zone pi\u00f9 alte, \"Platycleis concii\", una specie di cavalletta, e, tra i coleotteri, \"Rhizotrogus romanoi\" e \"Schurmannia sicula\". A quote alte sono ancora presenti la cavalletta \"Stenobothrus lineatus\", Aphodius zenkeri, boreale e siculo, la cui risorsa alimentare consiste nello sterco degli erbivori, e \"Carabus planatus\".\nIl bracconaggio ha fatto estinguere molte specie, soprattutto nella zona dei Nebrodi. Il cervo, il daino, il capriolo, il lupo, il cinghiale, il gufo reale e il grifone sono tutti ormai scomparsi. Recentemente sono stati reintrodotti il cinghiale e il daino sulle Madonie, il grifone sulle Madonie e sui Nebrodi\nNel quaternario, la Sicilia ha ospitato anche specie che oggi sono totalmente estinte anche in Europa. Ad esempio, vi erano ippopotami, rinoceronti, leoni, cervi, orsi e bisonti. Inoltre, sono stati ritrovati resti fossili di elefanti, che erano rappresentati da tre specie (\"Palaeoloxodon antiquus\", \"Palaeoloxodon mnaidriensis\" e \"Palaeoloxodon falconeri\"), ora estinte, la scoperta dei loro crani, con un largo foro centrale nell'area facciale, ossia il punto di inserzione della proboscide, che venne interpretato come sede di un unico occhio, diede vita al mito dei Ciclopi e di Polifemo, riportato anche da Omero nell\"'Odissea\".\nClima.\nIl clima della Sicilia \u00e8 mediterraneo, con estati calde ed inverni miti. La Sicilia costiera gode di un clima subtropicale, in quanto risponde ai parametri di questa tipologia climatica: la temperatura media annua sulle coste supera i 18,5\u00a0\u00b0C, la temperatura media del mese pi\u00f9 freddo \u00e8 di circa 10\u00a0\u00b0C, mentre la temperatura del mese pi\u00f9 caldo supera i 22\u00a0\u00b0C (sia a Palermo che a Catania \u00e8 poco superiore ai 26\u00a0\u00b0C, nel mese di agosto). Questo spiega la presenza di una vegetazione tipicamente subtropicale che si \u00e8 perfettamente adattata a gran parte dell'isola, affiancando l'autoctona macchia mediterranea: palme, bouganvillea, banani, tutte specie di origine tropicale che abbondano in Sicilia grazie alla sua posizione. Nell'interno, sui rilievi di alta collina (500/600 m s.l.m., come nelle citt\u00e0 di Caltanissetta e Ragusa) la temperatura media annua scende a 16\u00a0\u00b0C (simile a quella di Roma, che tuttavia si trova in pianura). Ad Enna (965 m s.l.m.), invece, la media \u00e8 di 14,5\u00a0\u00b0C, come a Bologna, con la differenza che, ad Enna, l'inverno \u00e8 meno freddo (6,5\u00a0\u00b0C contro i 3,5\u00a0\u00b0C di Bologna) e l'estate meno calda (22,5\u00a0\u00b0C a Enna, 23,6\u00a0\u00b0C a Bologna): il clima, dunque, \u00e8 nel complesso meno continentale.\nLa Sicilia \u00e8 chiamata l\"'Isola del sole\" perch\u00e9 l'eliofania che si registra nelle sue aree costiere - vale a dire le ore di sole annuali o mensili -\u00e8 la pi\u00f9 alta d'Europa-: le due stazioni meteorologiche che dispongono di questi dati in Sicilia, quella di Trapani e quella di Gela, registrano 7,3 ore di sole al giorno come media annua (vale a dire un totale di 2665 ore di sole l'anno), il dato pi\u00f9 alto d'Italia (ad esempio, la Stazione meteorologica di Roma Ciampino registra 6,7 ore di sole al giorno come media annua, vale a dire 2467 ore totali; neanche il sud della Sardegna o il sud della Calabria raggiungono i valori di eliofania siciliani. Il mese pi\u00f9 cupo fa segnare una media di irraggiamento giornaliero sempre superiore a 4,4 ore, mentre il mese pi\u00f9 soleggiato arriva a 11 ore. Anche l'indice di nuvolosit\u00e0 misurato in okta (cio\u00e8 ottavi di cielo liberi da nuvole) conferma questa peculiarit\u00e0 del clima siculo: si va dai 3,3 di Trapani, nel nord dell'isola, ai 3 okta di Catania, nel centro, fino ai 2,7 di Gela, nel sud. Inoltre \u00e8 da segnalare, nelle stazioni meteo costiere, l'assenza di giorni di gelo (con temperatura minima uguale o inferiore a 0\u00a0\u00b0C), un dato rarissimo in Europa (gi\u00e0 Roma Fiumicino, sulla costa, registra 13 giorni di gelo l'anno, e Venezia 53). Prova ne \u00e8 che, ad esempio, a Palermo Punta Raisi la temperatura pi\u00f9 bassa mai registrata dal 1960 ad oggi sono gli 0,6\u00a0\u00b0C del gennaio 1962 e di -2\u00a0\u00b0C presso l'aeroporto di Catania Fontanarossa negli ultimi 3 anni. Nella stessa Enna, che eppure si trova a 965 m di altitudine, si hanno solo 16 giorni di gelo l'anno. \u00c8 anche quasi sempre assente, nella Sicilia costiera, il fenomeno della nebbia (si pu\u00f2 avere tutt'al pi\u00f9 foschia), presente invece sulle montagne. Pi\u00f9 probabile la nebbia lungo le zone costiere della Piana di Catania.\nPer quanto riguarda la neve, essa si presenta regolarmente ogni anno sulle catene montuose settentrionali dell'isola: l'Etna, la cui vetta di oltre 3330 m rimane imbiancata fino a maggio, e si spoglia solo durante l'estate; i Nebrodi e le Madonie ricevono nevicate assai copiose nel corso dell'inverno. La Sicilia presenta 3 stazioni sciistiche, tra le pi\u00f9 meridionali d'Europa, e tra le uniche al mondo ad offrire la vista del mare mentre si scia: \u00e8 il caso, infatti, delle 2 stazioni sciistiche etnee (Etna Sud ed Etna Nord, nella Sicilia orientale), da cui si gode di un panorama che abbraccia il Mar Ionio ed il Golfo di Catania, e della stazione madonita di Piano Battaglia, l'unica della Sicilia occidentale, da dove si ammira il Mar Tirreno. Per quanto riguarda le aree costiere, invece, la neve \u00e8 un fenomeno molto raro; la costa pi\u00f9 \"nevosa\" \u00e8 la costa nord: a Palermo (dove negli ultimi 50 anni ci sono stati in citt\u00e0 almeno 10 anni con neve accumulata) si registra in media una nevicata con accumulo ogni 5 anni, e a Messina ogni 8 anni. Scendendo verso sud, i fenomeni nevosi si fanno un vero e proprio evento: il centro di Catania ha conosciuto 6 nevicate con accumuli recentemente (1895, 1905, 1949, 1956, 1979, 1988), stessa cosa per Siracusa (ma dove l'ultima volta \u00e8 nevicato nel 1999) e Trapani (ultima neve nel 1999). La costa sud vede di rado la neve perch\u00e9 si trova in ombra pluviometrica rispetto alle costa tirrenica che con i Nebrodi trattiene le nubi portatrici di nevicate: Gela ha visto, in tutto il Novecento, due sole nevicate con accumulo (1905 e 1956), cos\u00ec come Cozzo Spadaro, mentre Licata ne ha viste 4 (1905, 1956, 1962, 1999) e il resto della costa sud 5-6. Incredibilmente, anche a Lampedusa ha nevicato con accumulo, un'unica volta in tutto il secolo, nel 1942 (mentre nella vicina isola di Linosa ha nevicato 2 volte).\nSulle coste, soprattutto quella sud-occidentale, il clima risente maggiormente delle correnti africane e si verificano estati torride. Generalmente l'estate siciliana \u00e8 calda e scarsamente piovosa, secca e ventilata, soprattutto nelle zone interne dove gli indici di umidit\u00e0 sono bassissimi. Pi\u00f9 umide, ma in genere non afose, le zone lungo le coste che inoltre sono beneficate anche del regime delle brezze marittime e in generale da una frequente ventilazione. Le zone interne, i rilievi del Tirreno e l'Etna sono le zone pi\u00f9 fredde e nevose dell'isola. Sui rilievi pi\u00f9 alti dell'isola (Etna, Madonie, Nebrodi) la neve cade abbondantemente.\nConsiderando solo le grandi citt\u00e0 costiere dell'isola si scopre che Palermo \u00e8 quella che pi\u00f9 frequentemente pu\u00f2 essere leggermente imbiancata da un breve strato di neve (circa una volta ogni decennio), Messina \u00e8 la citt\u00e0 pi\u00f9 piovosa \nmentre Catania pu\u00f2 registrare, grazie alla presenza della piana pi\u00f9 grande dell'isola, le temperature pi\u00f9 basse e pi\u00f9 alte.\nI capoluoghi montani dell'isola, Ragusa, Caltanissetta ed Enna, ricevono apporti nevosi ogni inverno o quasi.\nLe piogge sono pi\u00f9 scarse nelle zone interne e lungo le coste meridionali mentre si presentano pi\u00f9 abbondanti sulle coste tirreniche e soprattutto sul messinese e l'etneo. La neve sulle coste \u00e8 rara e pi\u00f9 frequente su quelle tirreniche.\nIn casi eccezionali si sono verificate nevicate a Lampedusa\n(febbraio 1942 e lievemente nel febbraio 1956) e Pantelleria (gennaio 1905, febbraio 1956 e gennaio 1981 e lievemente nel marzo 1949, gennaio 1979 e gennaio 1999).\nLa Sicilia orientale, dal messinese al siracusano, \u00e8 spesso interessata da fenomeni alluvionali e violenti nubifragi.\nIl 17 ottobre del 1951 una stazione meteorologica vicino Lentini (tra Siracusa e Catania) registr\u00f2 702mm di pioggia, uno degli accumuli giornalieri pi\u00f9 alti d'Italia. Quello stesso giorno una stazione di Catania totalizz\u00f2 499mm.\nSoprattutto nelle stagioni intermedie non \u00e8 raro che spiri lo scirocco, il vento proveniente dal Sahara, ma \u00e8 in estate che questo vento pu\u00f2 far schizzare le temperature minime sopra i 30\u00ba e le massime oltre i 45\u00ba (il record europeo di temperatura pi\u00f9 alta \u00e8 siciliano ed \u00e8 detenuto dalla cittadina di Catenanuova dove il 10 agosto del 1999 si toccarono i 48,5\u00ba).\nSecondo un luogo comune la piovosit\u00e0 siciliana \u00e8 scarsa ma questo \u00e8 vero solo in alcune aree pi\u00f9 ristrette dell'isola come le coste meridionali e alcune zone interne che possono trovarsi in ombra pluviometrica o non beneficiano di fenomeni di stau dovuti ai rilievi. Il resto dell'isola ha una piovosit\u00e0 pi\u00f9 o meno in media con le altre zone d'Italia e in molti casi anche sopra la media pluviometrica nazionale. Addirittura alcune zone dell'etneo e del messinese sono tra le pi\u00f9 piovose d'Italia con medie pluviometriche stimabili oltre i 1300mm. Il problema pluviometrico reale dell'isola \u00e8 che nel periodo estivo le precipitazioni diventano scarse, in alcuni anni del tutto assenti e comunque la distribuzione delle piogge \u00e8 estremamente irregolare nel tempo e nello spazio. Tale andamento pluviometrico si ripercuote sull'approvvigionamento idrico, che si rivela deficitaria in alcune province dove sono frequenti le crisi idriche. Questa tabella riassume i dati raccolti dalle tre stazioni meteorologiche presenti in Sicilia:\nIn Sicilia sono ubicate ufficialmente riconosciute dall'Organizzazione meteorologica mondiale."}
{"id": "1252566", "revid": "767487", "url": "https://it.wikipedia.org/wiki?curid=1252566", "title": "Time Bomb (Rancid)", "text": "Time Bomb \u00e8 un singolo pubblicato dal gruppo punk rock Rancid nel 1995 per la Epitaph Records"}
{"id": "1252567", "revid": "27723", "url": "https://it.wikipedia.org/wiki?curid=1252567", "title": "Ferrovia Terni-Sulmona", "text": "La ferrovia Terni-Sulmona \u00e8 una linea ferroviaria italiana che collega il reatino e l'aquilano alla rete ferroviaria nazionale. La linea mette in comunicazione le due trasversali Roma-Ancona e Roma-Sulmona-Pescara, e insieme alla Sulmona-Isernia costituisce una dorsale nord-sud dell'appennino centrale.\nConcepita come linea di collegamento dell'Abruzzo interno con Roma e con la costa Adriatica, fu progettata e appaltata con il percorso Pescara-L'Aquila-Rieti-Roma. Solo a lavori iniziati, a causa di ingerenze politiche, una variante in corso d'opera modific\u00f2 il suo percorso in Terni-Sulmona, riducendo notevolmente la sua importanza (che sin da allora \u00e8 sempre stata marginale). Il suo percorso finale non \u00e8 stato dettato da uno studio sistematico, ma dal compromesso tra la fazione sulmonese e la fazione reatino-aquilana, nonch\u00e9 tra interesse pubblico e interesse affaristico privato della societ\u00e0 concessionaria, ed \u00e8 costituito da un tronco del progetto iniziale Pescara-L'Aquila-Roma unito ad un tronco dell'incompiuta Terni-Avezzano-Ceprano.\nIl suo percorso si snoda tra Umbria, Lazio ed Abruzzo, all'interno di varie vallate dell'Appennino abruzzese: ha inizio nella stazione di Terni, risale la cascata delle Marmore, dopodich\u00e9 segue la valle del Velino, toccando Rieti e Antrodoco; da qui si inerpica con forte pendenza sul valico di Sella di Corno, dove raggiunge quasi i 1000\u00a0metri, e ne ridiscende raggiungendo L'Aquila; infine segue la valle dell'Aterno fino a terminare nella stazione di Sulmona.\nGestita da Rete Ferroviaria Italiana, che la qualifica come \"linea complementare a scarso traffico\", \u00e8 interamente a binario unico e non elettrificata.\nStoria.\nLa nascita come Roma-L'Aquila-Pescara.\nA met\u00e0 dell'Ottocento l'Abruzzo era ancora sprovvisto di una propria rete ferroviaria, ed erano allo studio varie ipotesi per collegare l'interno della regione al mare Adriatico ma soprattutto a Roma, destinata a diventare la nuova capitale, e a Napoli che era stata la sua capitale fino all'unit\u00e0 d'Italia.\nNel 1862 il comune di Rieti si inser\u00ec nel dibattito proponendo una linea ferroviaria che sarebbe partita da Castellammare Adriatico (odierna Pescara), sarebbe giunta all'Aquila seguendo la valle dell'Aterno e, dopo aver valicato l'appennino tra Pellescritta e Posta, sarebbe giunta a Rieti. Da qui, seguendo le valli del Turano e del Farfa, si sarebbe ricollegata con la linea per Roma gi\u00e0 in costruzione, presso Passo Corese. Allo scopo di servire anche altri territori circostanti, fu ideato un prolungamento che da Posta avrebbe raggiunto Ascoli e Teramo.\nNel gennaio del 1864 gli amministratori di Rieti illustrarono il progetto ai sindaci di Ascoli, Teramo e L'Aquila, che lo accolsero con interesse. Il 24 gennaio il municipio reatino stanzi\u00f2 quattromila lire per far redigere il progetto nel tratto Rieti-Passo Corese, affidato all'ingegnere Gioacchino Losi del ministero dei lavori pubblici, mentre a febbraio il comune dell'Aquila si accoll\u00f2 le spese per la redazione del progetto nel tratto Popoli-Rieti, affidato all'ingegner Guglielmi.\nVista l'imminente discussione di una legge ferroviaria da parte del parlamento, il comune di Rieti invi\u00f2 a Torino una commissione incaricata di trovare l'appoggio necessario per l'inserimento della linea nel programma del governo, incontrandosi con i deputati Pica e Camerini.\nLa concessione del 1865 e lo stallo.\nLa spedizione reatina ebbe successo: infatti la linea venne inclusa nella , che affidava la sua costruzione in concessione alla societ\u00e0 per le Strade Ferrate Meridionali (SFM).\nNella legge, tuttavia, si parlava soltanto di una linea da Pescara a Rieti: non era stato inserito il tronco successivo, da Rieti a Passo Corese, e non c'era nessun'altra indicazione su come la linea avrebbe dovuto proseguire dopo Rieti. Il motivo era che, accanto al tracciato Rieti-Passo Corese previsto inizialmente, si stava facendo strada una proposta alternativa che prevedeva di seguire il percorso Rieti-Terni, e conseguentemente di cambiare del tutto la funzione affidata alla linea: non pi\u00f9 collegamento tra l'Abruzzo e Roma, ma collegamento tra l'Abruzzo e le regioni del centro-nord, come Umbria e Toscana. I legislatori, pertanto, lasciarono aperte entrambe la possibilit\u00e0, evitando di specificare la prosecuzione.\nA spingere per il passaggio a Terni erano ovviamente gli amministratori umbri, per una questione \"di campanile\", ma soprattutto il potente barone peligno Giuseppe Andrea Angeloni, grande proprietario terriero e commerciante di grano, che cercava di imporre questo tracciato per un duplice scopo: la possibilit\u00e0 di smerciare le proprie merci anche al nord e per far s\u00ec che la natia Sulmona fosse attraversata da una dorsale nord-sud alternativa a quella tirrenica e adriatica (dorsale che, su spinta dello stesso Angeloni, si realizz\u00f2 qualche anno pi\u00f9 tardi con la realizzazione della Sulmona-Isernia).\nDi altro parere erano gli amministratori reatini, i quali sostenevano che proseguire verso Terni avrebbe fatto perdere alla linea il suo scopo, e inoltre avrebbe avuto costi pi\u00f9 alti e pendenze molto maggiori (dovendo superare il dirupo delle Marmore); ma d'altra parte non potevano dirsi del tutto contrari, perch\u00e9 essi stessi erano stati promotori di una ferrovia Rieti-Terni, anche se all'interno di un progetto diverso (quello della ferrovia Terni-Rieti-Ceprano, che i reatini stavano cercando di ottenere in contemporanea alla Pescara-Rieti-Roma).\nC'erano inoltre ragioni geopolitiche che favorivano l'innesto a Terni: infatti all'epoca Roma apparteneva ancora allo Stato della Chiesa, e la linea Terni-Rieti-Ceprano (di cui la Rieti-Terni faceva parte, insieme alle Rieti-Avezzano e Avezzano-Ceprano di cui all'epoca appariva probabile la costruzione), avrebbe costituito una direttrice nord-sud alternativa a quella passante per Roma, che avrebbe potuto assicurare i collegamenti tra Firenze (capitale del Regno) e Napoli (citt\u00e0 pi\u00f9 popolosa) anche nel caso in cui un improvviso precipitare dei rapporti diplomatici con il Vaticano avesse reso impraticabile la linea passante per Roma.\nPoco dopo l'emanazione della legge, la societ\u00e0 costruttrice invi\u00f2 i propri tecnici ad effettuare sopralluoghi e rilievi, e ad informarsi sulla reperibilit\u00e0 di materiali da costruzione; venne inoltre picchettato il sedime dove sarebbe passata la ferrovia. La sua costruzione sembrava ormai cosa certa, al punto che il comune di Rieti si mise allo studio del luogo pi\u00f9 adatto dove collocare la stazione.\nL'entusiasmo per\u00f2 spar\u00ec rapidamente, perch\u00e9 i lavori tardavano a cominciare, e ben presto divenne chiaro che la SFM non avrebbe adempiuto ai suoi doveri: infatti, nonostante la legge del 1865 obbligasse la societ\u00e0 a realizzare la ferrovia entro tre anni, nel 1868 i cantieri non erano neanche stati avviati.\nLo stallo si risolse nel peggiore dei modi: in quello stesso anno, la ferrovia venne consensualmente accantonata. Infatti, una nuova convenzione stipulata il 14 ottobre 1868 tra governo e SFM liberava la societ\u00e0 dall'obbligo di costruire la linea, come anche dal pagamento di ogni genere di penale derivante dal mancato rispetto dei termini contrattuali. Di fatto, la costruzione della linea veniva rimandata a tempo indeterminato.\nIl motivo di questa decisione non \u00e8 ben chiaro: secondo Roberto Lorenzetti, la responsabilit\u00e0 va ricercata nel governo, che sarebbe tornato sui suoi passi per carenza di fondi; al contrario secondo Adriano Cioci la responsabilit\u00e0 va attribuita alla societ\u00e0 concessionaria, che avrebbe ritenuto la linea troppo poco redditizia.\nLa concessione del 1870 e l'avvio dei primi lavori.\nLa cancellazione della linea suscit\u00f2 forti proteste da parte degli amministratori aquilani e reatini, che videro vanificati tutti gli sforzi profusi fino a quel momento. Le reazioni furono tali da far tornare sui propri passi tanto la SFM (che present\u00f2 ricorso contro il governo per essere riammessa alla costruzione della Pescara-Rieti) quanto lo stesso esecutivo, che infine fu costretto a reinserire la linea nella legge ferroviaria del 28 agosto 1870; la legge stabil\u00ec la costruzione del tratto Pescara-L'Aquila entro il gennaio 1874 e del tratto L'Aquila-Rieti entro il settembre 1875.\nQuesta volta non si tratt\u00f2 di una falsa partenza, e la costruzione della ferrovia venne effettivamente avviata: i lavori iniziarono nel luglio del 1871, nel febbraio del 1873 venne inaugurato il tratto Pescara-Popoli e nel novembre 1873 il tratto Popoli-Sulmona.\nNel tratto successivo i lavori furono rallentati dal difficile attraversamento delle gole di San Venanzio nonch\u00e9 dalle dispute tra i vari comuni che si contendevano il passaggio della ferrovia; il tratto Sulmona-Molina fu inaugurato nel febbraio 1875 e il tratto Molina-L'Aquila il 10 maggio 1875, con una grande manifestazione di festeggiamento.\nIl nuovo stallo e l'affacciarsi della Sulmona-Roma.\nI problemi, tuttavia, non erano ancora finiti: infatti, mentre nel tratto Pescara-L'Aquila i lavori erano stati regolarmente avviati (e furono completati con ritardo solo lieve), nel successivo tronco L'Aquila-Rieti non venne aperto nessun cantiere. Questa circostanza non era dovuta a semplici ritardi, ma a una precisa scelta della SFM, che aveva deciso di non costruire quella porzione di linea, venendo meno per la seconda volta agli impegni presi.\nTale scelta era stata causata da una serie di eventi che, nel giro di pochissimi mesi, avevano completamente ribaltato la situazione, modificando radicalmente l'orientamento della SFM e del governo rispetto a quanto stabilito nella legge dell'agosto 1870. Questo ripensamento determin\u00f2 un nuovo, lungo stallo nella realizzazione dell'opera.\nA cambiare le carte in tavola era stato innanzitutto il potente barone peligno Giuseppe Andrea Angeloni, senatore nonch\u00e9 grande proprietario terriero e commerciante di grano, che a partire dal 1870 aveva iniziato a perorare una proposta ferroviaria alternativa. La proposta di Angeloni (che ricalcava un progetto studiato da SFM e governo gi\u00e0 nel decennio precedente, su spinta dei Torlonia) prevedeva di abbandonare in toto il progetto della linea L'Aquila-Rieti-Passo Corese, e di collegare l'Abruzzo a Roma con un'altra ferrovia, che avrebbe unito Roma a Sulmona passando per Tivoli e Avezzano, bypassando quindi sia Rieti che L'Aquila. Angeloni sosteneva che, destinando alla sua proposta i fondi gi\u00e0 previsti per le ferrovie Rieti-L'Aquila, Termoli-Campobasso e Campobasso-Benevento, si sarebbe spesa la stessa cifra realizzando per\u00f2 45\u00a0km di rete ferroviaria in pi\u00f9.\nLa linea Roma-Sulmona proposta da Angeloni suscit\u00f2 da subito l'interesse del governo, tanto che gi\u00e0 nel settembre del 1870 il ministro Giuseppe Gadda incaric\u00f2 l'ingegnere Coriolano Monti di redigerne il progetto.\nA cambiare radicalmente la situazione contribu\u00ec anche la geopolitica: infatti la presa di Roma (settembre 1870) impose l'urgenza di collegare tutte le regioni d'Italia alla nuova capitale, e spinse la SFM ad accelerare i progetti per il collegamento Roma-Abruzzo, all'epoca ancora in alto mare. In un primo momento, la societ\u00e0 pens\u00f2 di seguire il progetto originario, cio\u00e8 costruire la ferrovia Pescara-L'Aquila-Rieti (per la quale aveva gi\u00e0 ottenuto la concessione) con la prosecuzione per Passo Corese, ma questa ipotesi si rivel\u00f2 ben presto impercorribile a causa della frammentazione in cui si trovava la rete ferroviaria nazionale. Infatti la ferrovia Roma-Orte era gestita da un'altra compagnia (la societ\u00e0 per le Strade Ferrate Romane), che neg\u00f2 alla SFM l'autorizzazione ad innestare la linea alla stazione di Passo Corese; del resto la legge del 1870 era vaga (dato che parlava di linea Pescara-Rieti senza precisare quale dovesse essere la sua prosecuzione), e non obbligava la \"Strade Ferrate Romane\" ad accettare l'innesto.\nLa SFM, pertanto, decise di cambiare radicalmente strategia: non potendo collegare Roma all'Abruzzo per mezzo della Rieti-Passo Corese, decise di ripiegare sulla principale alternativa possibile, cio\u00e8 la ferrovia Roma-Sulmona proposta dall'Angeloni. La societ\u00e0, quindi, aveva iniziato a fare pressioni sul governo perch\u00e9 gli assegnasse la concessione necessaria per costruire la Roma-Sulmona, mentre aveva perso ogni interesse nella costruzione della Rieti-L'Aquila: tale linea, privata del ruolo di collegamento verso Roma, perdeva qualsiasi importanza strategica, mantenendo solo un interesse prettamente locale, e l'alto costo di valicare l'appennino non poteva pi\u00f9 dirsi giustificato. Proprio per questo, nonostante la legge del 1870 obbligasse la societ\u00e0 a costruire la Rieti-L'Aquila, i relativi cantieri non erano mai stati avviati; anzi la SFM inizi\u00f2 a far pressioni per essere liberata da tale obbligo. Il governo tuttavia esitava ad assecondare la SFM, perch\u00e9 non era in fin dei conti contrario a costruire la L'Aquila-Rieti, e si trovava in evidente imbarazzo nell'accantonare una linea votata dal parlamento per ben due volte.\nQuando quanto accaduto divenne di dominio pubblico, gli amministratori reatini protestarono rivolgendosi sia al governo (a cui chiesero di rispettare la volont\u00e0 del parlamento), sia alla SFM (a cui chiesero di rivedere la propria posizione); quest'ultima tuttavia si dimostr\u00f2 irremovibile: il direttore tecnico dichiar\u00f2 che \u00abla societ\u00e0 si troverebbe troppo lesa nei suoi interessi se la si volesse costringere a spendere per una ferrovia di interesse molto secondario quale \u00e8 quella da Aquila a Rieti\u00bb. La vicenda inoltre diede origine a un'aspra polemica tra le amministrazioni comunali di Rieti e dell'Aquila: i reatini attribuirono la responsabilit\u00e0 del ripensamento agli aquilani, credendo che fossero stati loro a commissionare il progetto di Coriolano Monti per tagliare fuori Rieti; il municipio dell'Aquila in realt\u00e0 non c'entrava nulla e dimostr\u00f2 la propria buona fede appellandosi al governo perch\u00e9 il tratto Rieti-L'Aquila fosse costruito.\nStrattonato da una parte da SFM e sulmonesi (che ne chiedevano l'accantonamento) e dall'altra da reatini e aquilani (che ne chiedevano la costruzione), il governo stentava a prendere una decisione sul destino della linea L'Aquila-Rieti; nel frattempo il ministro Giuseppe Devincenzi prendeva tempo, minimizzando l'accaduto e attribuendo il mancato avvio dei cantieri a ritardi nella redazione dei progetti esecutivi. Nel 1873 il ministero dei lavori pubblici non aveva ancora preso una decisione sul caso.\nIl ridimensionamento a Terni-Sulmona e la concessione del 1879.\nNella risoluzione dello stallo fu decisiva l'azione del deputato reatino Luigi Solidati Tiburzi, che nel gennaio 1873 port\u00f2 il tema all'attenzione della camera dei deputati. Nella seduta parlamentare, il Solidati trov\u00f2 un autorevole alleato nel capo dell'opposizione Agostino Depretis, che dichiar\u00f2 il proprio appoggio sia alla costruzione della L'Aquila-Rieti che alla sua prosecuzione dopo Rieti; tuttavia la prosecuzione sostenuta dallo statista era quella verso Terni, e non quella verso Passo Corese che avrebbero voluto reatini e aquilani.\nQuesta scelta non fu dettata da reali necessit\u00e0 trasportistiche, ma da una mera questione di strategia parlamentare: infatti con l'innesto a Terni (citt\u00e0 sede di importanti industrie belliche) la costruzione della linea si sarebbe potuta giustificare con la sua importanza per la nazione in caso di guerra, una motivazione che difficilmente avrebbe attirato opposizioni in sede di votazione parlamentare; invece con l'innesto a Passo Corese l'approvazione della linea sarebbe stata pi\u00f9 difficile, perch\u00e9 essa non si sarebbe distinta dalle tante linee in attesa di approvazione, invocate dai rispettivi territori per favorire il proprio sviluppo economico.\nIl risultato era importante ma tutt'altro che definitivo: l'accordo con Depretis era sancito solo a parole, e da parte del governo pervennero solo generiche assicurazioni; c'era addirittura chi suggeriva al comune di Rieti di rinunciare, e di costruirsi la ferrovia a proprie spese con caratteristiche ridotte.\nPertanto, per raggiungere l'obiettivo, gli amministratori reatini iniziarono ad adottare una nuova strategia: invece di limitarsi a reclamare quanto sancito dalle leggi del 1865 e 1870 (di fatto superate dai tempi), iniziarono a mettere in campo una serie di azioni \"diplomatiche\", tese a portare dalla propria parte i personaggi che avrebbero potuto osteggiare la realizzazione della linea, e a smentire le motivazioni che potevano spingere a non costruirla.\nFu cos\u00ec che, nel marzo del 1875, il sindaco di Rieti Lodovico Petrini incaric\u00f2 ufficialmente Coriolano Monti di redigere un progetto per la linea Rieti-Terni, con il duplice scopo di accaparrarsi il sostegno del progettista (che era stato autore del progetto della linea \"avversaria\", la Roma-Sulmona) e di trovare una soluzione tecnica accettabile al superamento del dirupo delle Marmore (con il quale diversi ingegneri si erano gi\u00e0 misurati senza successo). Il progetto venne completato nel 1877 e nello stesso anno approvato dal ministero dei lavori pubblici.\nAltrettanto fu fatto per il tronco Rieti-L'Aquila, con il municipio sabino che ne affid\u00f2 la progettazione all'ingegnere Vincenzo Agamennone allo scopo di smentire i tecnici della SFM, che avevano pi\u00f9 volte dichiarato insuperabili le difficolt\u00e0 tecniche della tratta di valico.\nSi cerc\u00f2 inoltre di favorire la linea mobilitando l'opinione pubblica e la stampa, nonch\u00e9 chiedendo ad altri enti di appoggiarla e di inviare petizioni al ministero (il comune dell'Aquila cerc\u00f2 addirittura l'appoggio del sindaco di Firenze, sostenendo che la linea avrebbe favorito le relazioni commerciali tra Toscana e Abruzzo).\nNel 1876 la sinistra di Depretis and\u00f2 al governo e si crearono finalmente le condizioni politiche per dare applicazione all'accordo del 1873. La prima occasione fu mancata: la linea, inizialmente inserita nel disegno di legge del 22 novembre 1877, fu poi esclusa dalla versione finale.\nTuttavia, grazie ad una continua opera di convincimento da parte di Luigi Solidati Tiburzi (che riusc\u00ec anche ad ottenere l'appoggio del presidente del consiglio Cairoli), nel giro di pochi mesi si riusc\u00ec ad ottenere la definitiva approvazione: la ferrovia fu infatti inserita nella , promossa dal ministro Alfredo Baccarini, dove compariva tra le linee di prima categoria (cio\u00e8 tra quelle di interesse nazionale e quindi interamente a carico dello Stato). La previsione di spesa indicata era di circa 20,8 milioni di lire per lo stato centrale e di circa duecentomila lire per provincia e comuni (l'equivalente di 87,7 milioni di euro attuali).\nCon tale provvedimento veniva ufficialmente sancito il compromesso: infatti, se da una parte la legge obbligava la SFM alla costruzione della Terni-L'Aquila (voluta da reatini e aquilani ma avversata dalla societ\u00e0), dall'altra prevedeva anche la costruzione della Roma-Sulmona (come da tempo chiedevano la SFM e i sulmonesi) che si poneva come principale linea d'accesso all'Abruzzo.\nQuesto compromesso, se da un lato permise l'arrivo del treno a Rieti, d'altra parte provoc\u00f2 il definitivo affossamento della linea che, prima ancora di nascere, si vedeva profondamente ridimensionata nell'importanza e relegata a ruoli esclusivamente locali. Inoltre nessuno dei due tracciati individuati dalla legge Baccarini risolveva il problema del collegamento di Rieti e L'Aquila con la Capitale: per porre rimedio, le due citt\u00e0 chiesero a lungo la costruzione delle ferrovie Rieti-Passo Corese e L'Aquila-Carsoli, ma nessuna delle due venne mai costruita, e ancora nel ventunesimo secolo il problema \u00e8 sostanzialmente irrisolto e oggetto di accese discussioni. Proprio per questo motivo, gi\u00e0 negli anni Trenta lo storico Francesco Palmegiani indicava apertamente il compromesso del 1879 come un errore, definendo la Terni-L'Aquila un \u00abtratto di ferrovia accidentale che da qualcuno si \u00e8 preteso, in passato, di voler far riconoscere come la via naturale della Sabina e dell'Abruzzo verso Roma\u00bb e notando che \u00abse lo Stato avesse obbligato alla Societ\u00e0 delle ferrovie romane il raccordo a Fara, non solo la spesa di costruzione della Rieti-Fara sarebbe stata assai minore della Rieti-Terni, ma l'Abruzzo e Rieti avrebbero, fin da allora, economizzato ben 70 km per raggiungere Roma e non si pu\u00f2 valutare con quali enormi vantaggi\u00bb.\nConclusione dei lavori e inaugurazione.\nDopo l'approvazione della legge, si accese una nuova polemica sulla scelta del valico con cui superare l'Appennino: l'ambiente aquilano chiedeva di seguire il valico di Pellescritta, che consentiva di contenere le pendenze entro il 25 per mille e la quota di valico ad 866 metri, di servire diversi centri abitati di discreta importanza nel circondario, e di avvicinare la linea ad Ascoli e Teramo, verso cui era gi\u00e0 allora ipotizzata la costruzione di diramazioni; tuttavia la SFM e il consiglio superiore dei lavori pubblici sostenevano la maggiore convenienza della Sella di Corno che, sebbene fosse molto ripida e non servisse centri importanti, accorciava la lunghezza di 13 chilometri e richiedeva pertanto una spesa di costruzione minore. Per dirimere la questione, nel luglio del 1880 il ministro Baccarini nomin\u00f2 una commissione tecnica indipendente, la quale conferm\u00f2 che fosse da preferirsi la Sella di Corno, con grande disappunto degli aquilani.\nA tal punto la SFM incaric\u00f2 l'ingegnere Emilio Mentegazza di redigere il progetto definitivo; quest'ultimo accolse una variante chiesta dal Solidati Tiburzi, che da Rieti prevedeva di piegare verso Contigliano anzich\u00e9 proseguire dritti verso Greccio (poich\u00e9, con un modesto allungamento di percorso, permetteva di evitare una zona dell'agro reatino paludosa e soggetta a malaria, nonch\u00e9 di espandere il bacino di utenza della linea anche ai paesi posti lungo le vie Tancia e di Fontecerro).\nIl progetto definitivo fu approvato il 23 luglio 1881, e gi\u00e0 nei primi mesi dello stesso anno vennero avviati i cantieri. La costruzione della linea fu documentata dal fotografo Achille Mauri, che realizz\u00f2 per conto della SFM due album di fotografie.\nI lavori furono diretti dagli ingegneri capo della SFM Mentegazza, Pagliano, Rodolfo e Rinaldi. La loro esecuzione fu divisa in molti piccoli lotti, subappaltati a ditte costruttrici terze che lavoravano in contemporanea; in tal modo i cantieri procedettero rapidamente, nonostante le difficolt\u00e0 imposte dall'accidentata orografia dei territori attraversati e dalla stagione particolarmente piovosa. Il primo tratto ad essere completato fu il versante aquilano del valico (L'Aquila-Rocca di Corno, 24\u00a0km), che fu inaugurato il 22 giugno 1882.\nIl tratto Terni-Marmore (con i suoi cinque chilometri di gallerie) fu completato nel tempo record di appena dieci mesi, senza che si fosse verificato alcun incidente, e con il minor costo al chilometro mai registrato in Italia, ottenuto dal direttore dei lavori ingegner Rinaldi \u00abriducendo al minimo i movimenti di terra allo scoperto e variando la grossezza dei rivestimenti in galleria secondo la varia natura dei terreni attraversati [...] per modo che l'opera murale fosse sempre proporzionata agli sforzi effettivi ai quali doveva resistere\u00bb. Nel complesso i lavori si conclusero il 14 ottobre 1883, in anticipo di ben 15 mesi rispetto al previsto, con l'abbattimento dell'ultimo diaframma della galleria \"Colle Amaro\" (tra Rocca di Fondi e Rocca di Corno).\nIl 16 ottobre furono effettuate le prove di carico sui ponti; il 20 ottobre fu verificato l'armamento e la sagoma delle gallerie. L'inaugurazione della parte rimanente del tracciato (i 79\u00a0km tra Rocca di Corno e Terni), che segnava il definitivo completamento dell'intera linea, ebbe luogo il 28 ottobre 1883 e fu oggetto di grandi festeggiamenti.\nIl treno inaugurale part\u00ec da Roma alle 8 con a bordo il ministro dei lavori pubblici Francesco Genala, il sottosegretario Correale, alcuni parlamentari, il presidente della SFM Pietro Bastogi con l'intero consiglio di amministrazione, il sindaco di Roma, duca Leopoldo Torlonia, nonch\u00e9 i corrispondenti di ben sessantasei testate giornalistiche (tra le quali il \"Times\", il \"Daily News\" di Londra, la \"Gazzetta di Mosca\" e l\"'Evenement\" di Parigi).\nIl convoglio giunse a Terni alle 10:30, a Rieti alle 12:10 e all'Aquila alle 18, fermando in ogni stazione per i festeggiamenti ed il saluto delle autorit\u00e0 locali. A Rieti si tenne un concerto, lanci di mongolfiere e fuochi d'artificio, mentre all'Aquila si tenne un banchetto con circa seicento invitati, allestito all'interno della rimessa locomotive e curato dal Gran Caff\u00e8 Doney di Firenze. Nel capoluogo abruzzese il treno proveniente da Roma si incontr\u00f2 con un secondo convoglio proveniente da Pescara, con a bordo i sindaci di Castellammare, Chieti e Sulmona, segnando simbolicamente la riunione del versante tirrenico con quello adriatico.\nPer quanto il clima fosse euforico, non mancarono le critiche: i giornali abruzzesi tornarono a lamentare che, nella scelta del valico, si fosse preferito far inerpicare la linea sulla \u00abdeserta montagna di Rocca di Corno\u00bb, invece di portare \u00abvita, commercio e floridezza\u00bb alle popolazioni dell'alto Aterno-Velino. Ma soprattutto gli amministratori reatini, che mal tolleravano la scelta dell'innesto a Terni, non mancarono di ricordare al ministro Genala che l'opera andava completata con la costruzione del tratto Rieti-Passo Corese inizialmente previsto; anche il \"Corriere della Sera\" scrisse che era stato \u00abun errore congiungere Rieti ed Aquila a Roma per Terni ed Orte, mentre si poteva andare per Passo Corese\u00bb. Il giornale milanese critic\u00f2 inoltre l'eccessivo sfarzo della cerimonia inaugurale, che cost\u00f2 l'equivalente di oltre centomila euro attuali.\nPrimi anni di esercizio (1883-1888).\nIl primo incidente sulla linea si verific\u00f2 la stessa sera dell'inaugurazione: infatti il treno che riportava a Roma gli invitati alla cerimonia sub\u00ec un lieve deragliamento. L'esercizio regolare ebbe inizio due giorni dopo, marted\u00ec 30 ottobre 1883.\nNonostante il suo scopo fosse stato nel frattempo modificato, al momento della sua apertura al traffico la linea si trov\u00f2 effettivamente a rivestire il ruolo per il quale originariamente era stata progettata. Infatti proprio con il completamento della Terni-Pescara, nel 1883, si realizz\u00f2 per la prima volta il collegamento dell'Abruzzo con Roma, che per alcuni anni fu possibile solo tramite questa ferrovia.\nTuttavia tale primato era destinato a essere temporaneo sin dall'inizio: infatti gi\u00e0 dall'accordo del 1879 era chiaro che, nella relazione Abruzzo-Roma, il ruolo di linea principale sarebbe stato ricoperto dalla ferrovia Roma-Sulmona, della quale i cantieri erano gi\u00e0 in corso e in fase avanzata.\nOltre che temporanea, tale funzione rimase sempre puramente teorica, perch\u00e9 la linea non riusc\u00ec ad assurgere al ruolo di ferrovia a rilevanza nazionale nemmeno nei pochi anni in cui ebbe quella fugace importanza: infatti il servizio viaggiatori venne improntato sin da allora a un'offerta strettamente locale, e non vennero mai istituiti collegamenti diretti per Roma, che la linea era inadatta ad ospitare a causa del passaggio per Terni (il percorso totale Adriatico-Roma sarebbe ammontato a 344\u00a0km e il tempo di percorrenza a ben 14 ore). Persino il servizio locale si dimostr\u00f2 carente: nel primo anno d'esercizio la linea veniva percorsa da appena quattro coppie di treni al giorno, dei quali solo due percorrevano l'intero percorso dall'Adriatico a Terni; Solo su richiesta del comune di Rieti, nel 1884, venne istituita una quinta coppia di treni.\nIl 28 luglio 1888 venne inaugurata la ferrovia Roma-Sulmona, la trasversale \"concorrente\", che divenne la principale linea di accesso all'Abruzzo; la Terni-Pescara perse definitivamente quel ruolo, tra l'altro mai davvero assunto, e fu relegata a un ambito secondario e strettamente locale. Le conseguenze non si limitarono al ruolo ma si estesero anche all'infrastruttura: infatti in tale occasione il tratto di 67\u00a0km da Sulmona a Pescara fu scorporato e ceduto alla neonata Roma-Sulmona (che divenne quindi Roma-Sulmona-Pescara), lasciando alla Terni-Sulmona-Pescara solo il tratto Terni-Sulmona; curiosamente il conteggio dei chilometri non venne rivisto e continu\u00f2 a partire da Pescara (cosicch\u00e9 ancora oggi Sulmona risulta al chilometro 67 anzich\u00e9 al chilometro zero). Inoltre venne operata una radicale riorganizzazione del nodo di Sulmona, con spostamento e ricostruzione della stazione ferroviaria, che comport\u00f2 la perdita della connessione diretta tra la Terni-Sulmona e la Sulmona-Pescara: nella nuova configurazione, un treno proveniente dall'Aquila non poteva pi\u00f9 proseguire per Pescara (se non effettuando un'inversione di marcia), ma solo per Avezzano. Il traffico, mai veramente decollato, perse ogni ulteriore impulso.\nDal 1888 al dopoguerra.\nNegli anni seguenti, il servizio sulla linea rimase sostanzialmente invariato, e fino agli anni 1920 consistette di cinque coppie di treni al giorno. Di questi, solo due percorrevano l'intero itinerario Terni-Sulmona, mentre gli altri tre percorrevano una parte minore: infatti, sin da allora, si afferm\u00f2 il modello di esercizio che vedeva la linea spezzata in due tronconi (Terni-L'Aquila e L'Aquila-Sulmona) e la maggior parte dei servizi limitati ad uno di essi, o alla relazione ancor pi\u00f9 breve Terni-Antrodoco. La SFM, che gi\u00e0 aveva costruito la linea malvolentieri, era scarsamente disponibile a migliorare il servizio vista la scarsa redditivit\u00e0 che si manifest\u00f2 da subito: infatti, gi\u00e0 all'inizio del Novecento la Terni-Sulmona risultava essere una linea depressa, con un prodotto chilometrico di appena 5172\u00a0lire/km.\nIl tempo di percorrenza dei treni pi\u00f9 veloci, nel 1884, era pari a 1h\u00a023' tra Terni e Rieti, 2h\u00a040' tra Rieti e L'Aquila, e 2h tra L'Aquila e Sulmona; la velocit\u00e0 commerciale era di circa 30\u00a0km/h nella prima e nell'ultima tratta, e scendeva addirittura a 23\u00a0km/h nella tratta di valico Rieti-L'Aquila, rimanendo sostanzialmente invariata fino agli anni trenta. Nei primi anni di esercizio furono utilizzate locomotive FS 120, poi sostituite dalle FS 851. Nel 1915 il terremoto della Marsica provoc\u00f2 notevoli danni al tratto L'Aquila-Sulmona.\nTra gli anni venti e gli anni trenta venne definitivamente consolidato il divario tra la linea e la Roma-Sulmona: infatti quest'ultima fu elettrificata, mentre sulla Terni-Sulmona venne definitivamente soppresso l'unico deposito locomotive di Antrodoco. Tuttavia, in quegli anni, il servizio fu oggetto per la prima volta di qualche miglioramento: nel 1919 venne istituito per la prima volta un servizio diretto L'Aquila-Roma, senza cambio a Terni, che percorreva la distanza in circa 7h\u00a030'; inoltre venne aumentata la capillarit\u00e0 del servizio locale, con l'istituzione di una decina di nuove fermate a servizio di piccole localit\u00e0 rurali.\nSuccessivamente venne apportata una drastica riduzione dei tempi di percorrenza (che furono pressoch\u00e9 dimezzati), dapprima con l'introduzione dei treni leggeri nel maggio del 1932, ma soprattutto con l'immissione in servizio delle automotrici diesel, dette \"littorine\", nell'agosto del 1935: nel tratto Terni-Rieti il treno pi\u00f9 veloce pass\u00f2 da 1h\u00a021' a 44' (con un incremento della velocit\u00e0 commerciale da 30 a 56\u00a0km/h), nel tratto di valico Rieti-L'Aquila pass\u00f2 da 2h\u00a040' a 1h\u00a026' (da 23 a 44\u00a0km/h), tra L'Aquila e Sulmona da 1h\u00a037' a 59' (da 37 a 61\u00a0km/h). Inoltre il numero di collegamenti fu quasi raddoppiato, passando da cinque a nove coppie di treni al giorno.\nNel giugno 1939, per la prima volta, la linea fu dotata di un servizio di pregio, con l'istituzione di un rapido L'Aquila-Roma via Terni, che effettuava due sole fermate intermedie a Rieti e Terni riducendo il tempo di percorrenza ad appena 3h\u00a030'.\nIn tale periodo, per\u00f2, si verific\u00f2 anche il grave incidente ferroviario di Contigliano (1936), che provoc\u00f2 almeno 15 morti e molti feriti gravi, tra cui l'intera rosa dell'A.S. L'Aquila. I progressi compiuti, inoltre, vennero quasi totalmente perduti con la seconda guerra mondiale: nel 1941 la difficile reperibilit\u00e0 della nafta caus\u00f2 il ritorno della trazione a vapore, e negli anni successivi la ferrovia fu quasi completamente distrutta dai bombardamenti aerei degli alleati e dai sabotaggi dei tedeschi in ritirata. Nel 1944 rimaneva in funzione il solo tratto Rieti-Antrodoco, mentre tutti gli altri erano impercorribili.\nTra tentativi di soppressione e di rilancio.\nLa percorribilit\u00e0 della linea fu ripristinata nell'immediato dopoguerra, per mezzo di soluzioni provvisorie, che permisero di riaprire all'esercizio prima il tratto Terni-L'Aquila (7 ottobre 1946) e poi il tratto L'Aquila-Sulmona (23 dicembre 1946). Successivamente, grazie agli aiuti del piano Marshall, fu avviata la definitiva riparazione dei danni bellici, con la ricostruzione dei fabbricati e delle opere civili permanenti in luogo di quelle provvisorie. La linea fu ricostruita in modo pressoch\u00e9 identico a com'era prima del conflitto; tra le differenze pi\u00f9 significative ci furono il maggiore carico assiale consentito dai ponti a travatura metallica di nuova costruzione, e la ricostruzione in nuovo stile architettonico di alcuni fabbricati viaggiatori, tra cui quelli delle stazioni dell'Aquila e di Piediluco (architetto Roberto Narducci) e di Rieti. All'inizio degli anni cinquanta la linea ferroviaria torn\u00f2 pienamente operativa.\nTuttavia, nel corso del dopoguerra, il fenomeno della motorizzazione di massa ridusse ulteriormente il gi\u00e0 scarso afflusso di passeggeri sulla linea. Per tale ragione, durante tutta la seconda met\u00e0 del Novecento, il destino della linea oscill\u00f2 pi\u00f9 volte tra quello di essere potenziata, per rilanciarla ed aumentarne la frequentazione, e quello di essere soppressa, per risparmiare il costo di un servizio scarsamente utilizzato; tuttavia nessuno dei due propositi fu perseguito fino in fondo con la necessaria incisivit\u00e0, e non si riusc\u00ec ad arrivare n\u00e9 all'ammodernamento n\u00e9 alla chiusura.\nNegli anni cinquanta il servizio fu potenziato con l'istituzione di numerose relazioni dirette con i grandi centri posti oltre i confini della linea: si tratta delle relazioni L'Aquila-Pescara, L'Aquila-Napoli, Terni-Giulianova e Orte-Sulmona. Ma soprattutto, nel 1959 venne istituito il direttissimo \"Freccia del Gran Sasso\", un collegamento diretto e veloce tra L'Aquila e Roma che, nonostante il percorso molto pi\u00f9 lungo, consentiva di raggiungere la capitale nello stesso tempo dell'autolinea: tre ore e mezza dall'Aquila, due ore da Rieti. Tuttavia, in ragione del suo scarso traffico, la linea fu esclusa dal consistente piano di elettrificazioni portato avanti in quegli anni dalle FS, nonostante le richieste in senso contrario dei parlamentari locali; al suo posto, nel \"piano decennale\" del 1962 venne previsto il passaggio di tutti i servizi dalla trazione a vapore a quella diesel, che venne completato nel 1959 per i treni passeggeri, e nel 1969 per i treni merci.\nNel 1966 la linea rischi\u00f2 per la prima volta la soppressione: il ministro dei trasporti Oscar Luigi Scalfaro prese in considerazione la sua sostituzione con autoservizi, in ragione dello scarso traffico e del fatto che le spese di esercizio della linea superavano di sei volte i proventi, generando una passivit\u00e0 di un miliardo e mezzo di lire all'anno; tuttavia, in considerazione dell'attraversamento di tre regioni e di altrettanti capoluoghi di provincia, a differenza di altre ferrovie fu mantenuta e ne venne riconosciuto il ruolo di \u00abcollegamento interregionale in un territorio a vocazione rurale servito da una viabilit\u00e0 insufficiente e difficoltosa\u00bb. Nel 1970 il gi\u00e0 grande svantaggio della ferrovia nella relazione Roma-L'Aquila (215\u00a0km contro i 145 della strada) aument\u00f2 ulteriormente con l'inaugurazione dell'autostrada A24, che abbreviava il percorso a soli 108\u00a0km.\nDeciso il mantenimento della linea, negli anni settanta venne stanziato un fondo di 14,6\u00a0miliardi di lire destinato al rinnovo dei binari, alla sistemazione delle opere d'arte (in particolare la sostituzione dei ponti metallici originari non ricostruiti nel dopoguerra, allo scopo di innalzare il carico assiale sopportato dalla linea) e all'installazione di un sistema di esercizio pi\u00f9 economico. Tali interventi, tuttavia, furono eseguiti con estrema lentezza: il primo dei ponti venne varato nel 1981 e l'ultimo solo nel 2015, mentre il nuovo sistema di esercizio entr\u00f2 in funzione solo nel 1993.\nSempre negli anni settanta, le automotrici ALn 56 e ALn 556 vennero gradualmente sostituite con le ALn 668 di nuova concezione, che per\u00f2 non apportarono miglioramenti significativi ai tempi di percorrenza, finch\u00e9 nel 1983 vennero introdotte le pi\u00f9 potenti ALn 668 serie 3300, realizzate appositamente per le pendenze di questa linea e della Sulmona-Isernia, che permisero di ridurre i tempi di alcuni minuti.\nNonostante ci\u00f2, negli anni ottanta la ferrovia rischi\u00f2 nuovamente la soppressione, poich\u00e9 il ministro dei trasporti Claudio Signorile la inser\u00ec tra i \"rami secchi\" da chiudere perch\u00e9 considerati improduttivi; ma nel febbraio del 1986 la linea venne esclusa dalla versione finale del decreto e riusc\u00ec fortunosamente a salvarsi. I tagli ministeriali colpirono per\u00f2 la \"freccia del Gran Sasso\", ormai sopraffatta dalla concorrenza dei servizi automobilistici via autostrada, che fu soppressa nel 1987 dopo quasi trent'anni di servizio.\nDeciso il mantenimento della linea, vennero eseguiti interventi di ammodernamento pi\u00f9 sostanziosi: fu aumentata la sicurezza con l'installazione del sistema automatico di blocco elettrico conta-assi, e furono ridotti i costi di gestione con l'installazione del sistema di Controllo Centralizzato del Traffico, che permise di passare dal sistema di esercizio a Dirigente Unico al pi\u00f9 economico sistema del Dirigente Centrale Operativo (con il quale era possibile telecomandare tutti gli impianti della linea ed eliminare la necessit\u00e0 dei capistazione e degli ausiliari che precedentemente li manovravano); i lavori furono avviati nel 1989 e terminarono nel 1993. Venne inoltre realizzato un nuovo punto d'incrocio per aumentare la capacit\u00e0 della linea, il Posto di Movimento Stroncone (1996), ma per antitesi, nello stesso periodo la politica della \"rete snella\" port\u00f2 a rimuovere il binario d'incrocio a Vigliano.\nIl terzo millennio.\nNonostante i miglioramenti, nel 2001 venne definitivamente soppresso il traffico merci e furono effettuati nuovi tagli al servizio passeggeri (a partire dal 2004, il tratto Terni-L'Aquila cominci\u00f2 ad essere chiuso al traffico ogni anno durante l'estate, ufficialmente per eseguire non meglio precisati lavori); si diffuse pertanto la voce di una nuova volont\u00e0 di sopprimere la ferrovia.\nL'eventualit\u00e0 fu scongiurata grazie all'azione dell'amministrazione provinciale di Rieti che riusc\u00ec a ottenere l'affidamento del servizio passeggeri alla Ferrovia Centrale Umbra (nel 2010 divenuta Umbria Mobilit\u00e0 e nel 2014 Busitalia), azienda che disponeva di una flotta di automotrici sovrabbondante e da poco omologata per circolare sulla rete RFI, in subappalto per Trenitalia che continu\u00f2 invece a gestire la relazione L'Aquila-Sulmona; il subentro divenne effettivo dal 15 giugno 2008.\nGrazie al cambio di operatore, si verific\u00f2 un rinnovamento del materiale rotabile (le ALn 668 di Trenitalia lasciarono il passo alle pi\u00f9 potenti ALn 776 di FCU), la velocizzazione delle corse e l'introduzione della relazione L'Aquila-Perugia.\nIl collegamento Rieti-Roma.\nNel 2006, in seguito al fallimento dell'ennesimo tentativo di costruire la ferrovia Rieti-Roma, inizi\u00f2 a farsi strada la proposta di collegare le due citt\u00e0 per mezzo della ferrovia esistente, passando per Terni e per la Direttissima Roma-Orte, idea che ricevette il supporto della giunta provinciale Melilli e di quella regionale Marrazzo. Cos\u00ec, nel dicembre 2008, venne istituito un treno diretto da Rieti a Roma Tiburtina; nel dicembre 2015 \u00e8 stato istituito un treno di ritorno Roma-Rieti, mentre nel gennaio 2018 \u00e8 stata istituita una seconda coppia di treni.\nQuesti collegamenti hanno un tempo di percorrenza che varia da 1h 40' alle 1h 58' e vengono espletati dalle ALn 776 di FCU, unico rotabile diesel a percorrere la Direttissima; tuttavia il miglioramento di frequenza e velocit\u00e0 del servizio \u00e8 reso difficile dalla mancanza di materiale rotabile pi\u00f9 veloce, e dalla saturazione della linea Direttissima, occupata dai treni dell'alta velocit\u00e0 e dai regionali diretti in Umbria. L'acquisto di treni pi\u00f9 confortevoli e performanti per espletare la relazione, promesso dalla regione Lazio sin dal 2006, \u00e8 stato a lungo impedito da limitazioni nel carico assiale della linea (&lt;16 t/asse), superate nel 2015 con la sostituzione degli ultimi due ponti metallici rimasti dal 1981. L'acquisizione dei rotabili \u00e8 stata infine ufficializzata nel contratto di servizio del 2018, che prevede la spesa di 76 milioni di euro per tre treni bimodali, a doppia alimentazione diesel-elettrica; la gara d'appalto \u00e8 prevista per il 2019 e la consegna dei treni per il 2021.\nLe fermate urbane dell'Aquila.\nNel 2009 la linea fu coinvolta nel terremoto dell'Aquila, che provoc\u00f2 lievi danni al tratto L'Aquila-Beffi e il crollo di diversi fabbricati ferroviari, ma evidenzi\u00f2 anche l'importanza della ferrovia, che si rivel\u00f2 importante per i soccorsi (consentendo l'arrivo nella citt\u00e0 di 16 carrozze UIC-X BC provviste di cuccette per il ricovero degli sfollati e dei primi moduli abitativi provvisori).\nNel 2011, infatti, il governo stanzi\u00f2 un fondo di 100 milioni di euro per il miglioramento della rete ferroviaria nel cratere sismico. Per volont\u00e0 del comune dell'Aquila, un quarto della cifra fu dedicata alla realizzazione di quattro fermate suburbane e all'eliminazione di 14 passaggi a livello nel tratto Sassa-San Demetrio, allo scopo di istituirvi un servizio di ferrovia urbana con frequenza di un treno ogni 40 minuti. Il progetto \u00e8 volto a compensare il fallimento del progetto della metropolitana leggera ideata prima del sisma, e a collegare le \"new town\" sorte in periferia dopo il sisma; le fermate sono state inaugurate nel 2017, mentre non sono ancora stati istituiti i servizi suburbani.\nIl collegamento L'Aquila-Pescara e la bretella.\nNegli anni 2010 la regione Abruzzo ha espresso la volont\u00e0 di velocizzare il collegamento ferroviario tra L'Aquila e Pescara e di portare il tempo di percorrenza a 1h 20', tramite l'istituzione di collegamenti diretti (eliminando quindi la rottura di carico e l'attesa della coincidenza a Sulmona), e tramite l'eliminazione del perditempo dovuto all'inversione di marcia nella stazione peligna.\nA tale scopo, il governatore Luciano D'Alfonso ha stipulato nel 2014 un contratto con RFI per la realizzazione di una bretella tra i binari della Terni-Sulmona e quelli della Roma-Pescara, poco a nord di Sulmona. Il progetto ha un costo di 11 milioni di euro, finanziati con i fondi del \"Masterplan Abruzzo\", e prevede la stesura di 550 metri di nuovo binario elettrificato, lungo la stessa curva dove passava originariamente la ferrovia prima della riorganizzazione del nodo peligno del 1888. In seguito alle proteste dei sulmonesi, \u00e8 il progetto \u00e8 stato modificato inserendo una nuova fermata lungo la bretella, chiamata \"Sulmona Santa Rufina\", che permetter\u00e0 ai treni L'Aquila-Pescara di servire anche la citt\u00e0 peligna. I lavori sono iniziati nel settembre 2017; l'attivazione della bretella era prevista per il 2021 ma \u00e8 slittata prima al 2022, poi al 2023.\nPer svolgere la relazione, la regione ha acquistato quattro treni diesel Swing, che sono entrati in servizio nel 2016, sostituendo le ALn 668 sulla tratta L'Aquila-Sulmona.\nCaratteristiche.\nArmamento.\nLa linea \u00e8 a scartamento ordinario, e per tutta la sua estensione \u00e8 a binario unico non elettrificato.\nIl binario \u00e8 in grado di sopportare un carico pari a:\nAndamento altimetrico.\nLa linea ha un andamento altimetrico molto vario: nei lunghi tratti in cui segue la valle del Velino (tra Marmore e Antrodoco) e quella dell'Aterno (tra Sassa e Sulmona) \u00e8 quasi pianeggiante, con pendenze mai superiori al 16 per mille. Al contrario, diviene estremamente acclive nel tratto in cui risale la cascata delle Marmore (tra Terni Cospea e Marmore), dove si raggiunge la pendenza del 30 per mille, e soprattutto in quello dove affronta il valico di Sella di Corno (tra Antrodoco e Sassa), dove si raggiunge addirittura la pendenza del 35 per mille: si tratta del massimo grado di pendenza raggiunto su tutta la rete ferroviaria italiana; solo nelle linee a scartamento ridotto o a cremagliera e in alcune brevi diramazioni si raggiungono pendenze maggiori.\nLa quota pi\u00f9 bassa raggiunta della linea \u00e8 di 116,93\u00a0metri s.l.m., che si registra al km 229 (tra Terni e Terni Cospea), mentre il culmine \u00e8 pari a 989,28\u00a0metri s.l.m., raggiunto presso la stazione di Sella di Corno.\nAndamento planimetrico.\nAttraversando strette vallate ai piedi degli Appennini, la linea \u00e8 costretta ad un andamento piuttosto sinuoso: nel tratto di 103\u00a0km Terni-L'Aquila, quasi met\u00e0 del tracciato (50,6\u00a0km) \u00e8 costituito da curve. Oltre che numerose, spesso le curve sono anche strette: il raggio di curvatura minimo dell'intera linea \u00e8 di 250\u00a0metri, e nel tratto Terni-L'Aquila quasi met\u00e0 dei tratti in curva (46%) ha raggio di 250 o 300\u00a0metri.\nLe velocit\u00e0 raggiungibili, conseguentemente, non sono elevate: la media ponderata dei limiti di velocit\u00e0 sull'intero percorso (rango C) \u00e8 di 86,7\u00a0km/h. Il picco massimo (rango C) \u00e8 di 110\u00a0km/h, che si raggiunge nella Piana Reatina, tra Marmore e Contigliano, nonch\u00e9 nella Conca Aquilana, tra L'Aquila e San Demetrio; quello minimo \u00e8 di 70\u00a0km/h, che si raggiunge tra Cittaducale e Rocca di Corno, sul lato laziale del valico (ad eccezione di un breve tratto nei pressi di Molina con limite a 65\u00a0km/h).\nStazioni.\nLungo la linea, oltre alle due \"stazioni porta\" di Terni e Sulmona, sono attive diciotto stazioni intermedie, quattordici fermate e un posto di movimento; oltre a queste, in passato erano attive ulteriori due stazioni e sette fermate.\nTutti gli scali intermedi sono impresenziati, e sono tutti classificati da RFI nella categoria \"bronze\", tranne le stazioni di Rieti e L'Aquila che rientrano nella categoria \"silver\". Nella maggior parte di essi l'unico servizio offerto ai viaggiatori \u00e8 la sala d'attesa (aperta all'uso in tutte le stazioni ma non nelle fermate); bench\u00e9 originariamente presenti, sono stati chiusi o murati quasi ovunque i servizi igienici (disponibili solo a Rieti e L'Aquila) e la biglietteria a sportello (presente solo all'Aquila); il sottopasso pedonale \u00e8 presente solo all'Aquila, mentre la biglietteria automatica self-service \u00e8 presente solo a Rieti, L'Aquila e Raiano.\nI piazzali delle stazioni sono equipaggiati con binari d'incrocio la cui lunghezza (\"modulo\") consente la circolazione ordinaria di treni lunghi fino a 135\u00a0metri. I deviatoi che collegano il binario di corsa con quelli secondari sono percorribili in itinerario deviato solo alla velocit\u00e0 di 30\u00a0km/h, e sono disposti secondo uno schema che non consente l'ingresso e la partenza contemporanea dei treni incrocianti (assenza del tronchino di sicurezza); inoltre i segnali di protezione sono posizionati ad una consistente distanza dalle relative stazioni. Tutto ci\u00f2 comporta che l'esecuzione di un ciclo completo d'incrocio richiede tempi elevati, dell'ordine di .\nTutte le stazioni intermedie sono dotate di uno scalo merci, nella maggior parte dei casi limitato a un binario tronco e al magazzino, oggi in disuso e in alcuni casi parzialmente smantellato. Le stazioni di Antrodoco-Borgo Velino e L'Aquila, poste alle due basi del valico di Sella di Corno, sono le uniche dotate di strutture per il ricovero di rotabili; fino agli anni cinquanta, Antrodoco era sede di un vero e proprio deposito locomotive, l'unico interno alla linea. Entrambe dispongono di una piattaforma girevole e di una rimessa per locomotive, attualmente in stato di abbandono, che ai tempi della trazione a vapore venivano usate per ricoverare i locomotori addizionali necessari per poter affrontare la salita senza problemi di potenza.\nOpere d'arte.\nLe principali opere d'arte della linea sono collocate nel tratto di risalita delle Marmore (tra le stazioni di Stroncone e Marmore), nel valico di Sella di Corno (tra Antrodoco e Sassa), e nell'attraversamento delle gole di San Venanzio (tra Molina e Raiano).\nLungo il percorso della ferrovia sono presenti 30 gallerie, lunghe complessivamente . Le quattro gallerie pi\u00f9 lunghe, le uniche a superare il chilometro di estensione, sono:\nPer superare le depressioni del terreno, la linea ricorre a 35 viadotti in muratura, per una lunghezza totale di ; i due pi\u00f9 lunghi sono il viadotto nelle gole di San Venanzio che scavalca il fiume Aterno e la Via Tiburtina, lungo e composto da 11 arcate, e il \"viadotto di Valenza\", lungo e composto da 16 arcate, che scavalca il Fosso Grande di Valenza lungo la risalita delle Marmore. Per superare corsi d'acqua sono presenti 48 ponti, di cui undici a travata metallica; il pi\u00f9 lungo di questi ultimi misura 50 metri e attraversa il fiume Velino nei pressi di Castel Sant'Angelo.\nLungo la linea, inoltre, sono presenti 611 ponticelli (di cui 482 con luce fino a e 129 con luce compresa tra 3 e ), e di muri di sostegno.\nLa geometria dei manufatti consente la circolazione solo ai rotabili che rispondono al tipo pi\u00f9 stretto di sagoma, il \"profilo limite di carico FS\".\nApparati tecnologici.\nSulla linea \u00e8 adottato il regime di circolazione a Blocco elettrico conta-assi (BCA), e per il controllo del suo rispetto da parte dei treni \u00e8 attivo il sistema di sicurezza Sistema di supporto alla condotta (SSC).\nLungo il percorso sono presenti 89 passaggi a livello, di cui 62 automatici (PLA), 25 manuali (PL) e 2 privati (PLp).\nSistema di esercizio.\nL'esercizio \u00e8 a trazione diesel con treni composti da materiale ordinario o da automotrici.\nIl controllo della circolazione dei treni fu a Dirigenza Unica (DU) sino alla fine degli anni ottanta. La linea in questo senso era divisa in due tratti:\nDagli anni ottanta \u00e8 esercitata con Controllo Centralizzato del Traffico (CTC) da un Dirigente centrale operativo (DCO) i cui limiti di giurisdizione sono le stazioni porta di Sulmona e Terni. Il DCO aveva sede all'Aquila fino al settembre del 2017, data in cui \u00e8 stato spostato a Pescara. Con l'installazione del CTC, tutte le stazioni (ad eccezione di Terni e Sulmona) sono state trasformate in posti periferici (PP) dotati di un apparato centrale elettrico a itinerari (ACEI) semplificato, impresenziate e telecomandate dal DCO. I PP dell'Aquila e Rieti possono fungere da stazione porta temporanea.\nL'elenco dei Posti Periferici \u00e8 il seguente: Raiano, Molina, Beffi, Fagnano-Campana, San Demetrio, Paganica, L'Aquila, Sassa-Tornimparte, Sella di Corno, Rocca di Corno, Rocca di Fondi, Antrodoco-Borgo Velino, Castel Sant'Angelo, Cittaducale, Rieti, Contigliano, Greccio, Marmore e P.M. Stroncone.\nPercorso.\nIl percorso della linea parte dalla stazione di Terni (128\u00a0m s.l.m.), da dove si dirige verso sud attraversando i quartieri Cardeto e San Martino-Dalmazia per poi raggiungere la zona di Cospea. Qui, dalla Conca ternana, la ferrovia inizia l'ascesa verso l'altopiano reatino, prendendo quota con un largo giro e raggiungendo la pendenza del 30 per mille. Dopo aver raggiunto Stroncone, la linea entra in sei gallerie consecutive, che complessivamente misurano 4,7 chilometri, fino a terminare l'ascesa con l'ingresso a Marmore (374\u00a0m s.l.m.), sul lato superiore dell'omonima cascata.\nDa qui l'orografia si fa pi\u00f9 favorevole e il tracciato prevalentemente rettilineo: la linea segue la valle del fiume Velino, superando prima il lago di Piediluco e poi il confine con il Lazio, finch\u00e9 la valle si allarga prendendo il nome di Piana Reatina. Seguendo il suo bordo sud-occidentale, ai piedi dei Monti Sabini, la ferrovia raggiunge Greccio, Contigliano e infine il capoluogo sabino Rieti (391\u00a0m s.l.m.). Superata la citt\u00e0, la valle del Velino torna momentaneamente a stringersi, ma dopo aver toccato Cittaducale si riallarga prendendo il nome di Piana di San Vittorino, dove la ferrovia serve le sorgenti del Peschiera e le terme di Cotilia.\nAl termine della pianura, la valle del Velino si fa pi\u00f9 stretta e il tracciato della linea pi\u00f9 tortuoso, finch\u00e9 ad Antrodoco (473\u00a0m s.l.m.) si raggiunge la base del valico appenninico. Il primo tratto \u00e8 quello con il tracciato pi\u00f9 audace e impegnativo: prima ancora di aver lasciato il paese, la ferrovia compie un largo tornante (scavato quasi interamente in galleria) con il quale abbandona il corso del Velino e guadagna la mezzacosta del Monte Giano. Da qui la linea imbocca le gole di Antrodoco, ma per guadagnare quota \u00e8 costretta ad un secondo e poi ad un terzo tornante, anch'essi quasi per intero su viadotto o in galleria; al termine di questi ultimi, si incontra la stazione di Rocca di Fondi (685\u00a0m s.l.m.). Da qui l'ascesa si fa meno tortuosa, anche se il tracciato continua a fare ampio uso di gallerie e muraglioni, e a Rocca di Corno la linea entra in un vasto altopiano pianeggiante; Sella di Corno (989\u00a0m s.l.m.) \u00e8 la prima stazione in Abruzzo nonch\u00e9 il culmine della linea.\nDa qui la linea prosegue in ripida discesa, ma senza particolari tortuosit\u00e0, fino a tornare in piano presso la stazione di Sassa-Tornimparte (664\u00a0m s.l.m.). In totale, nella tratta di valico sono presenti 16 gallerie, lunghe complessivamente circa cinque chilometri, e si raggiunge la pendenza del 35 per mille, tra le pi\u00f9 elevate della rete ferroviaria italiana a scartamento ordinario.\nDopo Sassa il tracciato della linea si fa rettilineo e attraversa la conca aquilana, raggiungendo la stazione dell'Aquila (posta a breve distanza dalla fontana delle 99 cannelle). Dopo il capoluogo abruzzese la ferrovia inizia la discesa verso il mare seguendo il corso del fiume Aterno, che lo porta ad attraversare la Valle Subequana. Dopo Molina Aterno la linea entra nelle strette Gole di San Venanzio, dove fa pi\u00f9 volte ricorso a gallerie e viadotti, per uscirne a Raiano dove la ferrovia fa ingresso nella Valle Peligna e termina la sua corsa nella stazione di Sulmona (348\u00a0m s.l.m.).\nComplessivamente la lunghezza della linea \u00e8 di 163,6\u00a0km dei quali 20,7 in Umbria, 63,3 nel Lazio e 79,6 in Abruzzo.\nIl suo percorso ricalca quello della strada statale 5 Tiburtina Valeria tra Sulmona e Molina Aterno, della statale 261 Subequana tra Molina e San Gregorio (AQ), della statale 17 dell'Appennino Abruzzese ed Appulo-Sannitico tra San Gregorio e Antrodoco, della statale 4 Salaria tra Antrodoco e Rieti e della recente superstrada SS 79 bis da l\u00ec a Terni.\nTraffico.\nPasseggeri.\nIl servizio passeggeri sulla linea \u00e8 diviso in due tronchi, separati dalla stazione dell'Aquila:\nErano presenti in passato, ma sono oggi scomparse, le relazioni ferroviarie dirette L'Aquila-Roma Termini (\"Freccia del Gran Sasso\", dal 1959 fino al 1987), Terni-Pescara (fino al 2000), L'Aquila-Perugia Sant'Anna via Todi (dal 2008 fino a pochi anni fa) e Sulmona-Orte.\nMerci.\nLa costruzione della ferrovia ha avuto un ruolo importante nello sviluppo industriale dei territori attraversati. Il traffico merci era fiorente e numerose fabbriche utilizzavano la ferrovia per il trasporto dei beni. Alla linea erano allacciati in pi\u00f9 punti dei raccordi a servizio di industrie locali:\nIl declino del traffico merci inizi\u00f2 negli anni Settanta, con la chiusura di alcune delle industrie \"pesanti\" che storicamente avevano beneficiato del collegamento, come lo Zuccherificio di Rieti, la SNIA Viscosa e la Bosi; il servizio pertanto fu ridotto a due soli treni al giorno sulla tratta Terni-L'Aquila. Nello stesso periodo cess\u00f2 la trazione a vapore e i servizi merci furono affidati alle D 343. Alla nascita del nuovo nucleo industriale di Rieti non furono presi accordi per il trasporto su ferro delle merci e la maggior parte dei nuovi insediamenti si serv\u00ec di autotrasportatori. A met\u00e0 degli anni Ottanta il traffico merci \"pesante\" sopravviveva quasi solo da e per Rieti; comunque, ancora nel 1992, solo in questa stazione transitavano ogni anno 6,5\u00a0milioni di tonnellate per chilometro e il servizio era svolto da due coppie bisettimanali tra Terni e L'Aquila.\nGli ultimi servizi merci, tra Terni e Rieti, sono avvenuti nel 2001. Da allora il traffico merci \u00e8 assente dalla linea, se non nel breve tratto da Terni Cospea a Terni, che viene ancora utilizzato dalla ex Polymer per il trasporto di lamiere e carri cisterna."}
{"id": "1252568", "revid": "119480242", "url": "https://it.wikipedia.org/wiki?curid=1252568", "title": "Ruby Soho", "text": "Ruby Soho \u00e8 il terzo singolo estratto dall'album \"...And Out Come the Wolves\" pubblicato dal gruppo punk rock Rancid per la Epitaph Records."}
{"id": "1252570", "revid": "75775", "url": "https://it.wikipedia.org/wiki?curid=1252570", "title": "Radiazione di fondo", "text": ""}
{"id": "1252572", "revid": "94902", "url": "https://it.wikipedia.org/wiki?curid=1252572", "title": "Eterocromosoma", "text": ""}
{"id": "1252574", "revid": "1543377", "url": "https://it.wikipedia.org/wiki?curid=1252574", "title": "Ford Model Y", "text": "La Ford Model Y \u00e8 un'autovettura di fascia medio-bassa prodotta dal 1932 al 1937 dalla Casa automobilistica statunitense Ford per il mercato britannico e francese.\nProfilo.\nIn particolare fu la prima Ford dedicata esclusivamente al mercato estero: non fu infatti mai commercializzata negli USA. Fino a quel momento, la Ford francese si era limitata a far arrivare dagli Stati Uniti alcuni modelli Ford gi\u00e0 commercializzati in madrepatria. Con l'arrivo della Ford Y le cose cambiarono e da quel momento i vari mercati dove la Ford era attiva cominciarono ad assumere via via fisionomie sempre pi\u00f9 diverse.\nLa Y fu commercializzata nel Regno Unito dal 1932 al 1937 ed in Francia dal 1932 al 1934. Fu anche commercializzata in Germania, ma con il nome di Ford K\u00f6ln.\nLa Ford Y era una berlina (anche se si potrebbe effettivamente obiettare che la sua carrozzeria a tre luci per lato la possono far rientrare di fatto nella categoria delle limousine) di dimensioni compatte: era disponibile sia a due che a quattro porte. Nel primo caso la vettura prendeva il nome di Tudor, mentre nel secondo era denominata Fordor, nomi che derivavano proprio dalla contrazione di \"two doors\" (due porte) e \"four doors\" (quattro porte).\nNon mancarono tuttavia le versioni commerciali: la furgonata ed il pick-up.\nLa Ford Y era equipaggiata da un motore a 4 cilindri da 933 cm\u00b3 di cilindrata, in grado di erogare una potenza massima di 23 CV. La distribuzione era a valvole laterali.\nLe sospensioni erano a balestra sia davanti che dietro, la trazione era posteriore ed il cambio era manuale a 3 marce. La velocit\u00e0 massima era di 95\u00a0km/h.\nIn Francia, ma soprattutto in Gran Bretagna, la Ford Y ottenne un enorme successo commerciale, tale da spiazzare letteralmente la concorrenza, che all'epoca era costituita principalmente dalla Austin Seven e dalla Morris Minor. Il motivo di tale successo stava, oltre che nelle doti di economia e praticit\u00e0 di utilizzo, anche nel basso prezzo di listino. Inizialmente era commercializzata solo la versione \"Tudor\", caratterizzata da un radiatore di ridotte dimensioni che le valse l'appellativo di \"short rad\". Dall'anno seguente, in seguito all'enorme successo, arriv\u00f2 anche la \"Fordor\" e il rinnovamento della gamma fece da cornice ad un leggero restyling nel frontale, che acquis\u00ec un radiatore di dimensioni maggiori. Le Ford Y prodotte a partire da quell'anno furono soprannominate \"long rad\". Non solo, ma il gi\u00e0 enorme successo della Ford Y fu incrementato dall'ulteriore abbassamento di prezzo. In questo modo, la Y divenne la pi\u00f9 economica berlina a quattro posti veri del panorama automobilistico di allora. Con un piccolo sovrapprezzo si poteva avere anche il tetto in tela ripiegabile. La Ford Y fu oggetto anche della fantasia di alcuni carrozzieri, che ne prepararono diversi esemplari con carrozzeria coup\u00e9 o roadster.\nNel 1934, la Ford Y fu tolta dal mercato francese, ma continu\u00f2 ad essere commercializzata in Gran Bretagna fino al 1937, anno in cui fu rimpiazzata dalla Ford 7Y. In Francia, invece, la Y non ebbe eredi immediate, dal momento che proprio a partire dal 1934 la Ford francese si fuse con la Mathis per dar vita alla Matford, un marchio specializzato in vetture di fascia alta e che avr\u00e0 una brevissima esistenza. In ogni caso, della Y francese fu tentata anche la commercializzazione in un'altra versione denominata Tracford, pi\u00f9 innovativa, dal momento che montava la trazione anteriore."}
{"id": "1252577", "revid": "210513", "url": "https://it.wikipedia.org/wiki?curid=1252577", "title": "Ford Y", "text": ""}
{"id": "1252582", "revid": "767487", "url": "https://it.wikipedia.org/wiki?curid=1252582", "title": "Brigetio", "text": "Brigetio (odierna Kom\u00e1rom) era una localit\u00e0 appartenente all'antica trib\u00f9 degli Azali, di chiara origine illirica, ma con connotazioni anche celtiche, tanto che l'origine del suo nome deriverebbe proprio dal celtico \"*brig-\", il cui significato sarebbe di \"fortezza\". Si trova nel territorio della moderna Ungheria.\nStoria.\nDa Augusto/Tiberio a Traiano.\nFu sottoposta alla conquista romana con la fine del regno di Augusto o l'inizio di quello di Tiberio. Divenne forte di unit\u00e0 ausiliarie, a partire dalla fine del regno di Claudio (49-50), quando furono costruite numerose vie di comunicazione in Pannonia come quella che collegava \"Sirmium\"/\"Singidunum\" con \"Brigetio\". La costruzione di tale postazione militare fu resa necessaria quando \"Vannio\", re dei Quadi e dei Marcomanni (dal 19 al 50 ca.), fu cacciato dai suoi stessi sudditi, grazie anche all'aiuto del re degli Ermunduri, un certo \"Vibilio\", e dei Lugi. In questa circostanza l'imperatore Claudio, preoccupato per i disordini venutisi a creare a nord del fiume Danubio, pur rifiutandosi di intervenire direttamente in questa contesa, ordin\u00f2 al governatore della Pannonia, un certo \"Sesto Palpellio Istro\", \u201c\"di disporre una legione con un corpo scelto di milizie ausiliarie sulla riva del Danubio\"\u201d per proteggere i perdenti e dissuadere i barbari vittoriosi dalla tentazione di invadere la provincia. Fu cos\u00ec che, proprio in questa circostanza, furono \"aperti\" sia i forti ausiliari di \"Aquincum\" e \"Brigetio\", sia la fortezza legionaria di \"Carnuntum\" lungo il \"limes\" danubiano.\nSembra che qui risiedette la \"cohors I Thracum civium Romanorum\".\nAl termine delle terza ed ultima fase delle guerre suebo-sarmatiche, iniziate sotto Domiziano e portate a termine da Traiano, non ancora imperatore romano nel 97, fu trasformata in fortezza legionaria in pietra (misurava 540 x 430 metri, pari a circa 23,0 ettari), rappresentando uno dei principali centri della Pannonia superiore in seguito alla suddivisione operata da Traiano nel 103. Qui risiedette inizialmente la legio XI \"Claudia\" (presumibilmente dal 95-97 al 106), anno in cui fu inviata in Mesia inferiore al termine delle campagne di Traiano contro i Daci, dove l\u00ec rimase. La sostitu\u00ec, quindi, la Legio XXX \"Ulpia Victrix\", che qui rimase invece fino al 118-119, quando part\u00ec definitivamente per la Germania inferiore, al termine delle guerre contro gli Iazigi di Adriano.\nDa Adriano a Settimio Severo.\nAl termine delle guerre condotte da Adriano in Sarmatia nella piana del Tibisco contro gli Iazigi ed in Moldavia e Valacchia contro i Roxolani, fu installata in modo definitivo la Legio I \"Adiutrix\" che qui rimase fino al IV secolo.\nQuesta importante fortezza legionaria fu coinvolta sia nella guerra che scoppi\u00f2 \"a cavallo\" dei regni di Adriano ed Antonino Pio degli anni 136-142 (al termine della quale fu celebrato: \"Rex Quadis datus\"), sia in quella ben pi\u00f9 devastante, che scoppi\u00f2 al tempo di Marco Aurelio contro le vicine popolazioni germaniche dei Quadi (a nord, in Slovacchia) e sarmatiche degli Iazigi (ad est, nella vicina piana del Tibisco) tra il 167 ed il 182.\nE cos\u00ec \"Brigetio\" (nelle cui vicinanze sono stati trovati i resti di una ventina di \"castrum\" di varie dimensioni, compresi quelli di Acs e \"Celemantia\", quest'ultimo poco a nord del Danubio) fu certamente al centro delle operazioni militari condotte dalle armate romane in territorio germanico tra il 172 ed il 180. Non a caso lo stesso Marco Aurelio potrebbe aver stazionato in questo importante \"castra\" nel 179, come ci racconta nel suo primo libro dei \"Colloqui con s\u00e9 stesso\", intitolato \"sulla Granua\", fiume dell'attuale Slovacchia a nord di \"Brigetio\".\nSi racconta, infatti, che sia Marco Aurelio, sia il figlio Commodo, combatterono una lunga ed estenuante guerra contro le popolazioni barbariche, prima respingendole (nel 167 proprio nella zona di \"Brigetio\" ed \"Arrabona\"; ed ancora nel 170 quando erano giunte fino ad Aquileia, lungo la via dell'Ambra), poi \"ripulendo\" i territori di Gallia cisalpina, Norico e Rezia (170-171), ed infine contrattaccando con una massiccia offensiva in territorio germanico e sarmatico, che richiese diversi anni di scontri, almeno fino al 175. Questi avvenimenti costrinsero lo stesso imperatore a risiedere per numerosi anni lungo il fronte pannonico, senza mai far ritorno a Roma. La tregua apparentemente sottoscritta con queste popolazioni, in particolare Marcomanni, Quadi e Iazigi, dur\u00f2 per\u00f2 solo un paio d'anni. Alla fine del 178 l'imperatore Marco Aurelio era costretto a fare ritorno nel \"castrum\" di \"Brigetio\" da dove, nella successiva primavera del 179, fu condotta l'ultima campagna. La morte dell'imperatore romano nel 180 pose presto fine ai piani espansionistici romani e determin\u00f2 l'abbandono dei territori occupati della Marcomannia, sebbene il figlio Commodo, continu\u00f2 a combattere a fasi alterne nella piana del Tibisco negli anni successivi (almeno fino al 188/189).\nIl terzo secolo.\nSarebbero da attribuirsi al 213 circa alcune iscrizioni di un interprete dace, rinvenute a \"Brigetio\", che sembrano conseguenti a possibili spedizioni punitive contro i Daci liberi del Banato, compresi tra la Pannonia inferiore ad occidente e la Dacia ad oriente. La primavera dell'anno successivo vide l'imperatore, Caracalla, partire per il fronte danubiano con destinazione la Pannonia, dove si erano verificate nuove incursioni tra \"Brigetio\" ed \"Aquincum\" da parte di Quadi e sarmati Iazigi. L'imperatore, nel tentativo di cercare di mantenere inalterata la situazione clientelare lungo il Danubio, ottenne l'alleanza dei Marcomanni, contro i vicini Vandali, ora particolarmente ostili all'Impero romano, giustizi\u00f2 il re dei Quadi, Gabiomaro, che aveva invaso le due Pannonie e sconfisse anche gli Iazigi, assumendo cos\u00ec l'appellativo di \"\"Sarmaticus\". In seguito a questi avvenimenti, la Pannonia inferiore fu ampliata, includendo ora anche la fortezza legionaria di \"Brigetio\", in modo che ognuna delle due Pannonie potesse disporre di due legioni ciascuna, mentre i centri civili di \"Carnuntum\" (\"Colonia Septimia Aurelia Antoniana\") e della stessa \"Brigetio\" furono elevati al rango di colonie.\nNuovi attacchi furono condotti contro il \"limes\" pannonico nel 245 da parte dei Quadi, tanto che l'anno successivo dovette intervenire lo stesso imperatore Filippo l'Arabo, il quale riport\u00f2 un grande successo contro queste genti germaniche, grazie al quale gli fu attribuito l'appellativo di \"Germanicus maximus\"\". E ancora sei anni pi\u00f9 tardi, nel 252, ancora i Quadi tornarono ad attaccare in modo crescente il \"limes\" pannonico, nella zona di fronte alla fortezza legionaria di \"Brigetio\".\nUna nuova invasione si verific\u00f2 nel 282, alla morte dell'imperatore, Probo, quando le popolazioni sarmatiche degli Iazigi, che pochi anni prima erano state sottomesse, si unirono ai Quadi e ripresero le ostilit\u00e0, sfondando il \"limes\" pannonico e mettendo in pericolo l'intero Illirico, la Tracia e la stessa Italia. L'anno successivo, il nuovo imperatore, Marco Aurelio Caro, affid\u00f2 la parte occidentale dell'impero al figlio maggiore, Marco Aurelio Carino, il quale, intervenuto con prontezza e determinazione, riusc\u00ec ad intercettare le bande di armati germano-sarmatici che avevano sfondato ancora una volta il \"limes\" in Pannonia e ne fece grande strage. La \"Historia Augusta\" narra infatti:\nA commemorazione della vittoria, nel 284 ricevette l'appellativo di \"\"Germanicus maximus\", celebr\u00f2 un trionfo a Roma e batt\u00e9 moneta dove erano raffigurati alcuni prigionieri barbari con la dicitura \"Triumfus Quadorum\"\". Anche questa volta Quadi e Iazigi potrebbero aver compiuto in modo coordinato le loro scorrerie nei territori delle due Pannonie. Ma fu solo l'anno successivo (nel 285) che entrambi i popoli furono pesantemente sconfitti dal nuovo imperatore, Diocleziano, rimanendo tranquilli per alcuni decenni. Quest'ultimo, infatti, al termine di questa nuova fase della guerra suebo-sarmatica, ricevette l'appellativo di \"\"Germanicus maximus\" e \"Sarmaticus maximus\"\".\nDa Diocleziano all'occupazione degli Unni nel V secolo.\nI Quadi tornarono a compiere incursioni lungo il \"limes\" pannonico, nella primavera del 357, nella loro consueta coalizione insieme a Marcomanni e sarmati Iazigi. Essi invasero e saccheggiarono le province di Rezia, Pannonia e Mesia. Le razzie furono arginate da Costanzo II, che oper\u00f2 sia militarmente sia diplomaticamente, anche assegnando nuove aree d'insediamento ad alcune trib\u00f9 della coalizione. Ammiano racconta, infatti, che l'imperatore decise di recarsi a \"Brigetio\", trasferendovi i propri quartieri generali. Egli era intenzionato a spegnere gli ultimi focolai di guerra presso i Quadi, che si agitavano ancora nelle regioni circostanti. Il loro capo Vitrodoro, figlio del re Viduario, ed il vassallo Agilimundo, oltre ad altri nobili e notabili, che erano a capo di quei popoli, all'apparire dell'esercito nel cuore del loro regno, si gettarono ai piedi dei soldati romani ed ottennero il perdono, consegnando i loro figli come ostaggi e promettendo che sarebbero rimasti fedeli ai patti.\nVent'anni pi\u00f9 tardi, nel 374, una nuova incursione di Quadi e Iazigi, costrinse l'imperatore Valentiniano I, a programmare in territorio germanico, dalla fortezza legionaria di \"Carnuntum\", una spedizione dimostrativa che si rivel\u00f2 assai felice. Nel corso di questa campagna militare, la fortezza legionaria di \"Brigetio\" fu rinnovata per l'ultima volta. Qui, infine, mor\u00ec Valentiniano I, al termine delle sue campagne militari contro i Quadi nel 375, come ci racconta Ammiano Marcellino. Il \"limes danubiano\" resse ancora per alcuni decenni alle devastazioni barbariche, tanto che al tempo della \"notitia Dignitatum\" nel 400, la \"legio I Adiutrix\" si trovava ancora nell'antico \"castrum\". Cadde sotto i colpi delle armate degli Unni di Attila, il quale riusc\u00ec ad occupare tutta la Pannonia nel 433.\nSito archeologico.\nDi Brigetio possiamo oggi ammirare il \"castrum\" legionario, ad est del villaggio di Sz\u0151ny, dove sono state scoperte nel corso degli scavi: la porta praetoria, la porta decumana, una parte del praetorium, varie opere difensive (torri delle porte, torri laterali, camminamento di ronda, ecc.); una necropoli, numerose abitazioni civili riccamente dipinte nella regione della \"canabae\", insieme a terme, alcuni templi, un anfiteatro (un ovale di 166x97 metri), un foro ed un acquedotto (che portava l'acqua da Tata); oltre a numerosi forti in zona (almeno 19), a testimonianza delle numerose campagne da qui condotte contro i Quadi sotto Domiziano, Traiano, Marco Aurelio (Guerre marcomanniche), Costanzo II e Valentiniano I."}
{"id": "1252583", "revid": "198277", "url": "https://it.wikipedia.org/wiki?curid=1252583", "title": "Cagliari Calcio 1996-1997", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1996-1997\nStagione.\nIl Cagliari retrocedette in Serie B dopo sette campionati in A, nonostante una coppia offensiva formata da Muzzi e Tovalieri che in due segnarono 22 reti: i sardi chiusero al quindicesimo posto una sfortunata stagione, culminata nella decisiva sconfitta per 3-1 nello spareggio di Napoli contro il Piacenza.\nMaglie e sponsor.\nLo sponsor tecnico della stagione fu Reebok, mentre lo sponsor ufficiale fu Pecorino Sardo.\nLa prima divisa, \u00e8 un classico completo rossobl\u00f9 a quarti. La seconda divisa si presenta altrettanto semplice, bianca con maniche con due ampie bande, una rossa e una blu; stesso motivo si ritrova nelle maniche della terza divisa, questa in variante turchese."}
{"id": "1252584", "revid": "56818", "url": "https://it.wikipedia.org/wiki?curid=1252584", "title": "Classificazione nomotetica", "text": ""}
{"id": "1252587", "revid": "3082", "url": "https://it.wikipedia.org/wiki?curid=1252587", "title": "Caio Volteio Capitone", "text": ""}
{"id": "1252597", "revid": "125739247", "url": "https://it.wikipedia.org/wiki?curid=1252597", "title": "Mel Previte", "text": "Gli esordi.\nOriginario di Bari, ma da anni residente a Modena, Mel Previte inizia a suonare la chitarra a 11 anni, ma dopo alcune lezioni decide di lasciar perdere. Passeranno 4 anni prima che decida di riprendere in mano lo strumento, studiandolo stavolta da autodidatta. Alcuni anni dopo Previte inizia a fare gavetta in alcuni gruppi girando per i club, fatto che lo former\u00e0 professionalmente e lo introdurr\u00e0 nell'ambiente musicale. Nel bel mezzo degli anni ottanta conosce per caso Max Marmiroli, sassofonista dei Rocking Chairs, gruppo emergente emiliano: Marmiroli lo invita a un provino, e Mel lo supera diventando cos\u00ec il chitarrista solista del gruppo nel 1986. Coi Rocking Chairs Previte incide gli album \"New Egypt\" nel 1987 e \"Freedom Rain\" nel 1989, inoltre si ritrova a suonare con il batterista Roberto Pellati e il bassista Antonio Righetti, con cui condivider\u00e0 la gran parte della sua carriera musicale. Il gruppo in quegli anni ottiene un buon successo a livello nazionale, varie volte \u00e8 ospite di trasmissioni Rai, e collabora con Willie Nile, Elliott Murphy e Robert Gordon. Inoltre i Rocking Chairs vengono descritti come una delle migliori cover band di Bruce Springsteen, grazie anche al frontman Graziano Romani, grande ammiratore del \"Boss\".\nMa per Mel alla lunga non \u00e8 stimolante esibirsi con dei pezzi altrui, cos\u00ec decide di lasciare il gruppo, pur facendo negli anni alcune \"ospitate\" nei lavori dei Rocking Chairs e in quelli solisti di Romani.\nLa collaborazione con Ligabue.\nTerminata l'esperienza coi Rocking Chairs, Previte continua nel suo lavoro principale di bancario, che ha sempre portato avanti parallelamente alla sua esperienza musicale, finch\u00e9 nel 1994 \"Rigo\" Righetti gli propone di fare un provino per Luciano Ligabue: il rocker emiliano ha da poco terminato il sodalizio artistico coi Clan Destino, e per la sua nuova band ha gi\u00e0 reclutato Rigo, \"Robby\" Pellati e l'ex chitarrista dei Litfiba Federico Poggipollini, ma a quest'ultimo, chitarrista di estrazione decisamente rock, vuole affiancarne uno con cui sperimentare delle nuove sonorit\u00e0 per i suoi nuovi pezzi. Dopo aver inizialmente rifiutato, ritenendosi non adeguato a raccogliere l'eredit\u00e0 del chitarrista dei Clan Destino Max Cottafavi, Mel viene convinto da Righetti e cos\u00ec sostiene il provino davanti a Luciano. Un anno dopo Previte viene reclutato da Ligabue, e la nuova band del rocker di Correggio, chiamata \"La Banda\", \u00e8 al completo. Il primo lavoro in cui Previte partecipa \u00e8 Buon compleanno Elvis, album a cui collabora credendo di essere un semplice turnista, ma non sar\u00e0 cos\u00ec: Mel suoner\u00e0 in tutti i pezzi, e da l\u00ec in poi parteciper\u00e0 a molti degli album incisi da Ligabue, prendendo parte alla maggior parte dei tour dell'artista nel corso degli anni di questa collaborazione. Sia negli stadi che nei teatri oltre che come chitarrista si \u00e8 fatto apprezzare dal pubblico anche per i suoi assoli di sax, strumento che negli anni ha imparato a suonare a un buon livello.\nDopo il tour di ElleSette del 2007 nel quale lo troviamo alle chitarre a fianco di Max Cottafavi (Molti fans di Ligabue si sono ritenuti molto soddisfatti della scelta fatta dal rocker correggese), Ligabue si avvarr\u00e0 delle chitarre di Federico Poggipollini e Niccol\u00f2 Bossini (oltre che del produttore Corrado Rustici) sia nei tour che nei dischi, sostituendo tutti gli altri componenti della Banda. Dopo un'apparizione con gli altri componenti di quest'ultima al raduno del fan club ufficiale del cantante nel 2010, Previte viene scelto da Ligabue come chitarrista per il suo tour teatrale del 2011. Nello stesso anno Previte e La Banda tornano a condividere il palco con Ligabue per una parte del concerto evento di Campovolo 2.0, da cui saranno prodotti anche un film in 3D e un album live (Campovolo 2.011), in cui La Banda incide anche la versione in studio di uno dei tre inediti inclusi, Sotto bombardamento. Quattro anni dopo per il terzo concerto a Campovolo, Previte e gli altri musicisti de La Banda si esibiscono di nuovo con Ligabue nel secondo dei tre set, in cui viene eseguito interamente l'album Buon compleanno Elvis a vent'anni dall'incisione.\nAltri lavori.\nPrevite, chitarrista versatile, capace di esprimersi con disinvoltura sia con la chitarra elettrica che con l'acustica, \u00e8 dotato di una buona tecnica e di uno stile che risente di influenze jazz e blues. Parallelamente al ruolo di chitarrista della \"Banda\" Mel Previte ha sempre portato avanti alcuni side project, tra cui quello di maggior rilievo \u00e8 la band \"Mel Previte &amp; the Gangster of Love\", creata con gli amici di lunga data Righetti e Pellati, che reinterpreta molti successi del rock americano degli anni cinquanta e sessanta. In questo progetto Previte \u00e8 anche il cantante del gruppo. Il trio ha all'attivo l'album di cover \"On/Off\", pubblicato da Rivertale Productions nel 2016.\nPrevite ha inoltre prodotto insieme a Daniele Bagni l'album di esordio di Stecca, denominato \"Stecca !!!!\" e pubblicato nel giugno 2009."}
{"id": "1252599", "revid": "106908", "url": "https://it.wikipedia.org/wiki?curid=1252599", "title": "Carrhae", "text": ""}
{"id": "1252601", "revid": "466539", "url": "https://it.wikipedia.org/wiki?curid=1252601", "title": "Yanez de Gomera", "text": "Yanez de Gomera \u00e8 un personaggio immaginario creato dal celebre scrittore italiano di romanzi d'avventura Emilio Salgari. \u00c8 un corsaro portoghese che segue fedelmente il bornese Sandokan nel ciclo indo-malese.\nYanez incontr\u00f2 Sandokan quasi casualmente mentre stava viaggiando su una nave verso Labuan. La nave venne, successivamente, attaccata proprio da Sandokan e dai suoi compagni, i quali catturarono Yanez e lo condussero a Mompracem. Qui il portoghese non venne ucciso, in quanto Sandokan non uccideva i prigionieri, e divenne amico intimo della \"Tigre della Malesia\" che arriv\u00f2, ben presto, ad amare Yanez \"forse pi\u00f9 di un fratello!\".\nIl personaggio di Yanez (il cui nome \u00e8 in realt\u00e0 spagnolo e non portoghese) sembrerebbe essere ispirato a Paolo Solaroli di Briona, un avventuriero italiano che giunse in India in cerca fortuna e dove poi si stabil\u00ec al servizio dell'anziana Begum, vedova del re di Sirdhanah e a capo dello stato indiano per anni.\nRuolo nelle opere di Salgari.\nNei romanzi del \"primo ciclo di Sandokan\", Yanez \u00e8 prevalentemente un co-protagonista, con due importanti eccezioni: la prima \u00e8 costituita dal secondo romanzo del ciclo, \"I misteri della jungla nera\" (titolo originale \"Gli amori di un selvaggio\"), che narra le avventure di Tremal-Naik e Kammamuri contro i Thugs delle Sunderbunds, comandati dal feroce Suyodhana. In questo romanzo, nel quale anche l'ambientazione non \u00e8 quella malese, Yanez non compare affatto (come del resto Sandokan e i tigrotti stessi). La seconda eccezione la si trova ne \"Il Re del Mare\" (1906); in questo caso, il portoghese \u00e8 personaggio fulcro di tutta la parte prima del romanzo (nella quale Sandokan \u00e8 assente) ed \u00e8 in primo piano anche nella parte seconda, nella quale finalmente appare anche il pirata malese, rimasto completamente fuori dall'azione nelle pagine precedenti.\nIl \"secondo ciclo di Sandokan\", frutto dell'ultima produzione salgariana (che pi\u00f9 s'avvicina al personaggio del portoghese), in realt\u00e0 \u00e8 quasi un \"ciclo di Yanez\". L'ormai sultano dell'Assam \u00e8 innanzitutto protagonista del romanzo apri-fila del ciclo \"La riconquista del Mompracem\", in cui Sandokan compare solo dopo molte decine di pagine per salvare l'amico fraterno e riconquistare con le armi il suo antico covo, strappatogli dagli inglesi ne \"Il Re del Mare\". Questo romanzo \u00e8 anche l'ultimo ad ambientazione malese. Da \"Il Bramino dell'Assam\" in avanti, infatti, l'azione si svolger\u00e0 nel reame di Yanez e \"Surama\"; proprio in questo romanzo, Sandokan \u00e8, per la prima volta, completamente assente dalla scena e si percepisce fortemente un dualismo quasi psicotico tra Yanez e il suo oscuro antagonista, il Bramino.\nNel seguito, intitolato \"La caduta di un Impero\", \u00e8 il particolare evolversi degli eventi - che assumono una chiave volutamente rapida e quasi spasmodica - a favorire nei primi capitoli una ribalta di personaggi minori (quali il Rajaputo, il Cacciatore di Topi e Kammamuri, in particolare). Yanez riappare al centro della scena solo dopo diversi capitoli (in totale, sono 12). Ulteriore particolarit\u00e0 di questo romanzo \u00e8 che il finale quasi non pu\u00f2 dirsi tale, perch\u00e9 si riallaccia direttamente al successivo \"La rivincita di Yanez\", nel quale i due fraterni amici Yanez e Sandokan si ritrovano finalmente per sconfiggere assieme il loro ultimo nemico, il rajah Sindhia. Nonostante il titolo, peraltro, in questo romanzo \u00e8 soprattutto il pirata malese a giocare spesso un ruolo chiave e Yanez ritorna al suo consueto ruolo di co-protagonista della vicenda romanzesca.\nPersonaggio.\nAspetto.\nYanez, come lo stesso Sandokan, \u00e8 dipinto come una sorta di pirata gentiluomo. \u00c8 affascinante, prestante fisicamente, slanciato ed attraente. Le caratteristiche che maggiormente risaltano in Yanez sono il suo sguardo freddo, la sua carnagione bianca (Yanez, infatti, \u00e8 un europeo), i suoi occhi azzurri, i baffi neri e l'eterna sigaretta in bocca. Salgari, nelle sue descrizioni, precisa molto spesso l'eleganza del portoghese; nei \"I pirati della Malesia\", ad esempio, lo descrive con una giacca di velluto marrone con bottino d'oro, stretta ai fianchi da una larga fascia di seta azzurra, calzoni di broccatello, lunghi stivali di pelle rossa, a punta rialzata e un ampio cappello di paglia di vera Manilla in testa. Quindi, gi\u00e0 dal suo aspetto, il personaggio \u00e8 mostrato in chiave antitetica rispetto a quello degli altri pirati malesi, i quali sono trascurati e si presentano per la maggior parte \"mezzi nudi\".\nNel primo romanzo, \"Le tigri di Mompracem\", Salgari descrive Yanez come \"un uomo sui trentatr\u00e9 o trentaquattro anni\", sottolineando il personaggio un po' pi\u00f9 anziano di Sandokan. Queste due affermazioni portano a delle incongruenze nel successivo romanzo del ciclo, \"I pirati della Malesia\", nel quale Yanez risulta avere ancora un'et\u00e0 tra i trentadue e i trentaquattro anni quando dovrebbe avere un'et\u00e0 pi\u00f9 matura visto che tra il primo libro e il secondo passano almeno 7 anni (il primo cominciava nel 1849 mentre il secondo nel 1856), e inoltre viene descritto nel secondo romanzo pi\u00f9 giovane di Sandokan, in quanto quest'ultimo ha circa trentaquattro o trentacinque anni. Lo stesso errore si ripete anche ne \"Il Re del Mare\", nel quale Salgari attribuisce a Yanez un'et\u00e0 superiore ai cinquant'anni, quando poi, seguendo la cronologia dei libri precedenti, dovrebbe avere un'et\u00e0 inferiore di almeno dieci anni. Le incongruenze cronologiche, tuttavia, sono molto frequenti nei romanzi di Salgari e non riguardano solo Yanez, ma anche altri personaggi o addirittura eventi.\nPersonalit\u00e0.\nSalgari inserisce Yanez al fianco di Sandokan sin dal primo romanzo \"Le tigri di Mompracem\", considerandolo quasi complementare al terribile pirata. Spesso si parla di Sandokan come corsaro, ma i corsari erano muniti di regolari \"patenti di corsa\" che venivano accordate da alcuni stati o iniziavano gli eventi bellici solo dopo regolari azioni di guerra, tutte cose che Sandokan non fa; inoltre il corsaro si accanisce di solito contro le navi di una sola nazione mentre Sandokan attacca e depreda tutte le navi che incontra, almeno all'inizio del ciclo. Yanez \u00e8 un combattente eccezionale, audace e fedele fino alla morte come ogni \"tigrotto\" che si rispetti, ma \u00e8 soprattutto intelligente ed elegante, astuto e ingegnoso, ironico e sempre ottimista, caratteristiche che ne fanno subito una sorta di co-protagonista nelle vicende del ciclo.\nOltretutto \u00e8 dotato di nervi molto saldi e, differentemente dall'amico Sandokan, \u00e8 in grado di sopprimere le proprie emozioni ed agire freddamente senza lasciarsi condizionare dalla situazione. Contrariamente a Sandokan, Yanez non \u00e8 avventato e spesso consiglia al suo amico di essere prudente prima di andare incontro al pericolo; infatti sar\u00e0 proprio Yanez ad avere dei seri dubbi sul viaggio di Sandokan per Labuan e tenter\u00e0 di convincere l'amico ad abbandonare la missione e, successivamente al rifiuto della Tigre della Malesia, gli consiglier\u00e0 di essere molto prudente.\nMolto spesso d\u00e0 prova della sua benevolenza; ad esempio risparmia \"Kammamuri\", colpito dalla forza e dal coraggio del \"maharatto\" durante l'arrembaggio della nave \"Young-India\". Yanez tende spesso a frenare l'entusiasmo di Sandokan, che si scaglia sui pericoli molto pi\u00f9 facilmente, e spesso tocca al portoghese mettere in guardia la Tigre della Malesia. Ad esempio Yanez tenta di convincere Sandokan a non partire per Labuan e gli prega di fare attenzione. Yanez, come Sandokan, \u00e8 molto legato al ricordo della Perla di Labuan e, spesso, si commuove a parlarne come accade durante due discussioni con Kammamuri a Mompracem e poi durante il viaggio per Sarawak.\nNel corso dei romanzi, si inizia a notare un cambiamento nella personalit\u00e0 del personaggio. Yanez perde spesso la sua proverbiale flemma inglese e rivela una natura sconosciuta nei romanzi precedenti. Il primo cambiamento si ha in occasione dell'incontro con Surama, che riuscir\u00e0 infine a conquistare il \"cuore del flemmatico\" portoghese. Proprio durante la conoscenza della donna, Yanez verr\u00e0 meno al suo atteggiamento distaccato e impassibile e diventer\u00e0 timido e impacciato. Si offrir\u00e0 di guarire la donna dalla ferita d'arma da fuoco, improvvisandosi suo medico personale, e riveler\u00e0 a Sandokan di non aver \"mai veduto una fanciulla cos\u00ec bella\". Negli ultimi tre romanzi il cambiamento del personaggio \u00e8 molto delineato. Lo si vede apprensivo per le sorti del suo Impero, e soprattutto di Surama, sua moglie; si rivela frustrato dalle mosse del nemico, che - mai come nel secondo ciclo - appare strisciante e nettamente superiore alle forze disponibili ai tigrotti. Episodio lampante sia il pugno in pieno volto rifilato nel romanzo \"Il Bramino dell'Assam\", proprio al Bramino - suo prigioniero - che, nella circostanza, perde addirittura l'uso di un occhio (organo molto importante per il personaggio in questione, che \u00e8 infatti un abile ipnotizzatore).\nI travestimenti.\nAma inoltre mascherarsi, indossare cio\u00e8 le vesti del suo nemico (caratteristica esaltata notevolmente dagli adattamenti cinematografici di Sergio Sollima); addirittura, fino al romanzo \"La riconquista del Mompracem\", il travestimento di Yanez e il suo spingersi sotto mentite spoglie dentro la tana dei nemici rappresentano un fortunato \"leitmotiv\" di quasi tutte le vicende romanzesche. Tali travestimenti sono serviti o per ingannare i nemici, per far cadere i nemici in trappola (come accade in \"Le tigri di Mompracem\" in cui Yanez, impersonando un fantomatico fratello del baronetto William Rosenthal, si introduce nella villa di Lord Guillonk e convince il lord a rifugiarsi a Vittoria con Marianna, facendoli cadere in una trappola di Sandokan) o ancora liberare dei compagni (come accade ne \"I pirati della Malesia\" in cui Yanez, fingendosi un compatriota del raja James Brooke, riesce ad entrare nelle prigioni di Sarawak dove libera Tremal-Naik tramite una sorta di pozione che rende morti apparentemente per un breve periodo).\nAdattamenti.\nNegli anni settanta l'attore francese Philippe Leroy interpret\u00f2 Yanez sul piccolo schermo nello sceneggiato \"Sandokan\" nel 1976, prodotto dalla Rai. Lo sceneggiato si rivel\u00f2 un grandissimo successo e spinse gli autori a ideare un seguito dal titolo \"\", sempre interpretato da Leroy. In entrambi i film, l'attore \u00e8 doppiato in italiano da Giuseppe Rinaldi.\nNella miniserie televisiva \"Il ritorno di Sandokan\", Yanez \u00e8 interpretato da Fabio Testi, con la voce italiana di Romano Malaspina. La scelta di sostituire Fabio Testi a Philippe Leroy fu soggetto di numerose discussioni: i produttori sostenevano che Leroy fosse troppo anziano per reinterpretare il personaggio, mentre l'attore francese rivel\u00f2 che fu proprio lui a rifiutare la parte per non interpretare un personaggio \"dimezzato\". Nel film del 2000 \"Teste di cocco\", con Alessandro Gassmann, Gianmarco Tognazzi e Manuela Arcuri, Leroy reinterpreta tale personaggio, in quanto i protagonisti vedendolo lo chiamano Yanez, anche se lui stesso dice che oramai tutti lo chiamano cos\u00ec.\nNelle serie a cartoni animati della Mondo TV \"Sandokan - La tigre della Malesia\", Yanez \u00e8 doppiato nella prima stagione da Stefano Billi e dalla seconda in poi da Corrado Conforti Nella serie \u00e8 sempre in compagnia di un camaleonte di nome Paco."}
{"id": "1252608", "revid": "466539", "url": "https://it.wikipedia.org/wiki?curid=1252608", "title": "Tour de l'Avenir", "text": "Il Tour de l'Avenir (it: \"Giro del futuro\") \u00e8 una corsa a tappe di ciclismo su strada riservata agli under 23, che si svolge ogni anno in Francia nel mese di settembre. Attualmente fa parte dei circuiti UCI Europe Tour e Coppa delle Nazioni U23 UCI, come prova di classe 2.Ncup.\nStoria.\nNel corso degli anni sono state diverse le denominazioni della corsa:\nAlbo d'oro.\n\"Aggiornato all'edizione 2021.\""}
{"id": "1252610", "revid": "22416", "url": "https://it.wikipedia.org/wiki?curid=1252610", "title": "Carmelo Previte", "text": ""}
{"id": "1252614", "revid": "599013", "url": "https://it.wikipedia.org/wiki?curid=1252614", "title": "Avvocata", "text": ""}
{"id": "1252615", "revid": "158286", "url": "https://it.wikipedia.org/wiki?curid=1252615", "title": "Tallone d'Achille", "text": ""}
{"id": "1252616", "revid": "767487", "url": "https://it.wikipedia.org/wiki?curid=1252616", "title": "Richard Hawley", "text": "Biografia.\nInizialmente ebbe successo come membro della band Britpop Longpigs negli anni 90. Dopo che un estenuante tour negli Stati Uniti port\u00f2 allo scioglimento la band nel 1997, l'amico del cantante, nonch\u00e9 \"frontman\" dei Pulp, Jarvis Cocker chiese a Hawley di suonare con il suo gruppo. Pi\u00f9 tardi, Hawley disse di loro: \"Mi hanno salvato la vita. Stavo andando fuori di testa con le droghe e l'alcol\". Il successivo tour mondiale per l'album \"This Is Hardcore\" dei Pulp ridusse Hawley allo stremo, sia psicologicamente che fisicamente. In questo periodo, consider\u00f2 l'ipotesi di lasciare la musica.\nFu l'incontro avvenuto nella casa di Sheffield di Hawley con Jarvis Coker dei Pulp e Steve Mackey a cambiare la situazione: dopo aver ascoltato un demo delle sue canzoni, i due lo convinsero a tornare in studio a lavorare al suo primo album solista. Il mini-album \"2000s Eponymous\" incoraggi\u00f2 Hawley a ritornare di nuovo in studio. Nel 2001 usc\u00ec \"Late Night Final\", chiamato cos\u00ec dagli strilli dei venditori dell'edizione serale dello \"Sheffield Star\" per le strade della citt\u00e0. Le recensioni della stampa furono positive nonostante le vendite non eccezionali. Due anni dopo, Hawley realizz\u00f2 \"Lowedges\", un riferimento alla periferia della sua citt\u00e0, che lo colp\u00ec da giovane, dopo averlo visto sul cartello che indicava la destinazione di un bus.\nLa nota rivista musicale inglese \"NME\" lo nomin\u00f2 \"il primo grande album del 2003\" e il disco raggiunse l'apice della classifica di Virgin Radio di quell'anno. Gli elogi della critica si diffusero, guidati dai grandi nomi della musica come Coldplay, Radiohead e R.E.M..\nDopo la chiusura della casa discografica \"Setanta Records\", nel 2004 Hawley firm\u00f2 il contratto con la \"Mute Records\", del gruppo EMI. Una disputa legale ritard\u00f2 al settembre 2005 l'uscita di \"Coles Corner\", il quarto lavoro del cantante. Di nuovo, Hawley fa riferimento alla sua amata citt\u00e0, questa volta con un richiamo al luogo dove gli amici, gli innamorati si danno appuntamento per incontrarsi. \"Coles Corner\" ottenne una nomination per l'ambito \"Mercury Prize\" nel 2006.\nIl lavoro dell'artista come musicista e produttore era molto richiesto: dopo aver collaborato in studio con Nancy Sinatra nel 2004, la accompagn\u00f2 anche durante il suo tour europeo l'anno successivo. L'elogio ricevuto da Mike Mills dei R.E.M. gli permise di seguire il gruppo in diversi concerti dello stesso anno.\nNel passato, Hawley aveva gi\u00e0 lavorato con star del calibro di A Girl Called Eddy, All Saints, per la colonna sonora di Nellee Hooper per Romeo + Juliet di Baz Luhrmann, con il progetto di Jarvis Cocker \"Relaxed Muscle\" e nel suo album da solista del 2006.\n\u00c8 suo l'assolo di chitarra nella cover di \"Under the bridge\" delle All Saints. Suon\u00f2 anche per \"Wonderful life\" di Gwen Stefani.\nHawley ha cantato con gli Arctic Monkeys nella canzone \"Bad Woman\", un B-side del singolo \"Teddy Picker\", pubblicato il 3 dicembre 2007.\nIl suo album, \"Lady's bridge\" esce in Gran Bretagna il 20 agosto del 2007 e contiene il singolo \"Tonight The Streets Are Ours\" che per la prima volta ottiene una discreta programmazione sulle radio italiane.\nHawley ha lavorato ancora con gli Arctic Monkeys nel gennaio 2012, fornendo la voce per il B Side di \"Black Treacle\", \"You And I\", pubblicato il 23 gennaio.\nNel 2013 collabora al singolo dei Manic Street Preachers \"Rewind the Film\", tratto dall'omonimo album.\nDi fianco alla sua produzione solista, Hawley occasionalmente collabora con \"The Feral Cats\", un progetto collaterale che gli permette di confrontarsi con il suo interesse per il rockabilly. Per questa sua passione, una volta si present\u00f2 ad un'audizione come chitarrista della band di Morrissey.\nVive a Sheffield con la moglie e i figli ed \u00e8 un accanito tifoso dello \"Sheffield Wednesday\"."}
{"id": "1252617", "revid": "1983214", "url": "https://it.wikipedia.org/wiki?curid=1252617", "title": "LiveLeak", "text": "LiveLeak \u00e8 stato un noto sito internet britannico che ospitava video caricati dagli utenti. Il sito fu fondato il 31 ottobre 2006 in parte dal team dietro il sito shock Ogrish.com, chiuso lo stesso giorno della chiusura di LiveLeak. Il sito mirava a ospitare liberamente filmati reali di politica, guerra e molti altri eventi mondiali e a incoraggiare e promuovere una cultura del giornalismo partecipativo.\nIl sito fu chiuso il 7 maggio 2021 e attualmente la pagina viene reindirizzata ad ItemFix, un altro sito di condivisione video creato in parte da alcuni creatori di LiveLeak con un messaggio ai visitatori scritto da Hayden Hewitt il co-fondatore di LiveLeak.\nStoria.\nIl sito inizialmente non permetteva di scaricare i video presenti. Successivamente \u00e8 stata abilitata l'opzione \"Download video\", riservata solamente ad alcuni filmati, cosiddetti \"featured\", ossia quelli particolarmente meritevoli da essere inseriti nella \"homepage\". \"LiveLeak\" contava in media da 150.000 a 200.000 visitatori al giorno, ma, durante le giornate di \"brutte notizie\", il numero dei visitatori arrivava a 750.000 al giorno.\nAll'interno del sito era presente \"Your Say\", una sezione in cui gli utenti potevano caricare i propri video in una sorta di blog vocale. Al contrario di quello di \"YouTube\", il blog vocale di \"LiveLeak\" riguardava punti di vista principalmente politici, che gli utenti esponevano in maniera diretta.\nAll'inizio del 2007 LiveLeak non compariva nella lista dei risultati trovati da \"Google\". Dopo una fase iniziale di sospetta censura da parte di Google, si \u00e8 scoperto che la mancata indicizzazione era dovuta a una errata configurazione del file robots.txt presente nei server di \"LiveLeak\" stesso.\nLiveLeak \u00e8 diventato famoso per la prima volta nel 2007 in seguito alle riprese non autorizzate e alla divulgazione dell'esecuzione di Saddam Hussein.\nIl 30 luglio 2007, il programma della BBC Panorama ha trasmesso uno spettacolo su come la violenza di strada tra bambini di 11 anni veniva pubblicata su siti Web tra cui LiveLeak. Il co-fondatore Hayden Hewitt ha rifiutato di eliminarli tutti, affermando: \"Guarda, tutto questo sta accadendo, questa \u00e8 la vita reale, e questo sta succedendo, e dovremo mostrarlo.\"\nLiveLeak \u00e8 stato di nuovo sotto i riflettori nel marzo 2008, quando ha ospitato il film anti-Corano Fitna realizzato dal politico olandese Geert Wilders. Il video \u00e8 stato presto rimosso di nuovo a causa di un reclamo per violazione del copyright.\nIl 24 marzo 2014, LiveLeak e Ruptly hanno annunciato una partnership sui contenuti.\nIl 19 agosto 2014 un video raffigurante la decapitazione del giornalista statunitense James Foley \u00e8 stato pubblicato da terroristi dello Stato Islamico su YouTube e altri siti. Quando \u00e8 stato riportato da US News &amp; World Report, YouTube e Facebook hanno eliminato tutti i filmati correlati e implementato i divieti, la domanda \u00e8 aumentata per i filmati di LiveLeak poich\u00e9 attualmente lo consentivano. In risposta al video di James Foley, Hewitt ha pubblicato che la politica di LiveLeak \u00e8 stata aggiornata per vietare tutti i filmati di decapitazione prodotti dall'ISIS.\nIl 30 marzo 2019, la societ\u00e0 di telecomunicazioni australiana Telstra ha negato a milioni di australiani l'accesso ai siti Web 4chan, 8chan, Voat, Zero Hedge e LiveLeak in risposta alla diffusione del video della sparatoria alla moschea di Christchurch in Nuova Zelanda.\nAll'inizio di giugno 2020, LiveLeak disabilitava temporaneamente la possibilit\u00e0 di registrarsi al sito Web e suggeriva anche solo video da altre fonti, come YouTube o Dailymotion. Dopo il 14 giugno 2020, \u00e8 diventato possibile registrarsi al sito Web e visualizzare nuovamente i video ospitati da LiveLeak. Coloro che non volevano accedere all'account potevano vedere solo i video suggeriti ospitati da YouTube, Dailymotion e vk.com.\nIl 7 maggio 2021, il sito Web di LiveLeak \u00e8 stato chiuso e i visitatori del sito sono stati reindirizzati a ItemFix.com con un messaggio da parte del co-fondatore di LiveLeak Hayden Hewitt.\n\"LiveLeak\" permetteva agli utenti di caricare i propri video nello stesso modo di YouTube, ma, a differenza di quest'ultimo, LiveLeak privilegiava la documentazione giornalistica di scene di guerra dalle varie parti del mondo, incidenti, esecuzioni capitali e crimini."}
{"id": "1252619", "revid": "729019", "url": "https://it.wikipedia.org/wiki?curid=1252619", "title": "Sebastiano (generale romano)", "text": "Biografia.\nSebastiano era \"dux Aegypti\" nel 356-358: in quel periodo era in corso uno scontro tra gli ariani e i niceni, e Sebastiano si schier\u00f2 dalla parte del vescovo ariano Giorgio di Alessandria, costringendo i sostenitori del concilio di Nicea ad abbandonare le loro chiese. Atanasio di Alessandria afferm\u00f2 di essere stato pi\u00f9 volte maltrattato da Sebastiano, che accusava di avere simpatie per il Manicheismo.\nPrese poi parte, come \"comes\", alla campagna contro i Sasanidi dell'imperatore Giuliano (estate 363). A Carre l'imperatore affid\u00f2 a Sebastiano e a Procopio il comando di un contingente, con l'ordine di dirigersi in Armenia, unirsi al re Arsace, e ricongiungersi con Giuliano in Assiria. Giuliano mor\u00ec prima del loro incontro, e quando Sebastiano e Procopio arrivarono a Tilsafata, tra Nisibi e Singara, l'esercito aveva gi\u00e0 scelto Gioviano come nuovo \"augusto\". L'oratore Libanio suggerisce che l'arrivo dei rinforzi fu ostacolato dalla rivalit\u00e0 tra Sebastiano e Procopio, ma secondo gli studiosi moderni la ragione fu la presenza dell'esercito del re sasanide Sapore II nell'area del Tigri. Partecip\u00f2 inoltre alla campagna suebo-sarmatica dell'anno 375 contro i Quadi, a fianco dell'imperatore.\nEra cos\u00ec popolare presso i soldati che, quando l'imperatore Valentiniano I mor\u00ec, nel 375, si temette che Sebastiano venisse proclamato imperatore dall'esercito.\nIn seguito Sebastiano entr\u00f2 nella corte dell'imperatore d'Occidente Graziano, per poi lasciarla nel 378 a causa degli intrighi degli eunuchi. L'imperatore d'Oriente Valente, che si trovava a dover affrontare l'invasione dei Goti di Fritigerno con delle truppe inaffidabili, chiam\u00f2 Sebastiano per occuparsi dell'organizzazione dell'esercito, nominandolo \"magister peditum\". Sebastiano scelse allora duemila soldati, che addestr\u00f2 e comand\u00f2 personalmente. Si avvicin\u00f2 alle citt\u00e0 prese dai barbari, tenendo sempre l'esercito al sicuro da attacchi improvvisi; quando i barbari tentavano delle sortite per procurarsi il cibo, Sebastiano li sorprendeva massacrandoli; neanche quelli che ritornavano carichi di bottino dalle incursioni scampavano, cos\u00ec come venivano uccisi quelli che venivano trovati ubriachi e si lavavano nel fiume Ebro (moderno Marica, Bulgaria).\nI successi di Sebastiano obbligarono i barbari a rintanarsi nelle citt\u00e0, ma causarono anche l'invidia dei funzionari della corte imperiale; lo stesso Valente, probabilmente, dubit\u00f2 della fedelt\u00e0 di Sebastiano. Valente decise allora di affrontare in campo aperto i Goti; non \u00e8 chiaro se Sebastiano gli avesse consigliato di aspettare i rinforzi di Graziano, come dice lo storico Zosimo, o al contrario di attaccare, come racconta Ammiano Marcellino contrapponendolo al \"magister equitum\" Vittore. Fatto sta che Valente scelse di attaccare i Goti e venne sconfitto e ucciso nella Battaglia di Adrianopoli, il 9 agosto 378; in questo scontro l'intero esercito romano venne annientato e trov\u00f2 la morte anche Sebastiano."}
{"id": "1252620", "revid": "767487", "url": "https://it.wikipedia.org/wiki?curid=1252620", "title": "Baurutitan britoi", "text": "Il baurutitano era un grosso sauropode dei titanosauri che visse durante il Cretaceo in Brasile.\nClassificazione.\nQuesto grande erbivoro lungo tra i 20 e i 30 metri, \u00e8 conosciuto per ora solo con una specie, \"Baurutitan britoi\", descritta e basata nel 2005 grazie al ritrovamento delle sue vertebre della coda."}
{"id": "1252622", "revid": "1543377", "url": "https://it.wikipedia.org/wiki?curid=1252622", "title": "Treno diretto", "text": "Treno diretto (individuato dalla sigla D o DIR sull'orario ferroviario) \u00e8 una categoria di servizio dei treni italiani.\nI treni diretti effettuano servizio all'interno di una o pi\u00f9 regioni contigue.\nCaratteristiche.\nLa definizione di treno diretto risale agli albori dell'istituzione del servizio ferroviario.\nI treni locali effettuavano generalmente tutte (o quasi) le fermate della linea percorsa, includendo quindi quelle poco importanti. La categoria diretto intendeva, invece, un treno anche a lungo percorso che effettuava servizio per viaggiatori \"diretti\" verso determinate ed importanti destinazioni, fermando solo nelle citt\u00e0-capoluogo che si trovavano lungo il percorso. Nelle linee a traffico pi\u00f9 intenso erano costituiti da convogli composti da numerose carrozze e bagagliai di 1\u00aa, 2\u00aa e, a volte, 3\u00aa classe. Sulle linee ferroviarie meno trafficate sono stati spesso realizzati con automotrici (leggere o pesanti) singole o a comando multiplo.\nCon il cambio d'orario del 23 maggio 1993, molti treni diretti vennero riclassificati nella nuova categoria interregionale; mantennero la classificazione precedente i treni diretti a breve raggio, da allora espletati dalle divisioni regionali.\nNel 2004 si decise di abbandonare la denominazione di \"diretto\", adottando in sua vece la nuova denominazione di \"RegioExpress\" (RExp), ma tale decisione rimase tuttavia inapplicata.\nDal 2007 la categoria non \u00e8 pi\u00f9 utilizzata, e tutti i treni sono stati riclassificati regionali.\nPer quanto riguarda le societ\u00e0 private in concessione, tale categoria \u00e8 ancora in uso presso alcune di esse, come nel caso della societ\u00e0 campana Circumvesuviana e la societ\u00e0 italo-svizzera SSIF; le societ\u00e0 SAD e Trenord invece ne hanno mutato il nome in RegioExpress, indicato negli orari come RE. \nMateriale rotabile.\nQuesto tipo di treni, nel tempo, \u00e8 stato composto con il materiale pi\u00f9 disparato e vario: oltre ai vari tipi di carrozze ordinarie del passato e di automotrici, in tempi recenti sono state usate MDVC e MDVE, UIC-X riqualificate, elettromotrici e Minuetto. I mezzi di trazione usato per questo tipo di servizi sono stati dei pi\u00f9 vari con le locomotive E.424, E.632 o E 633 o E.646 e in seguito sempre pi\u00f9 le locomotive monocabina E.464 nonch\u00e9 le onnipresenti automotrici del gruppo ALn 668."}
{"id": "1252624", "revid": "117372469", "url": "https://it.wikipedia.org/wiki?curid=1252624", "title": "Canonica Lambro", "text": "Canonica Lambro (localmente \"La Canonica\", \"La Canonega\" in dialetto brianzolo) \u00e8 una frazione del comune italiano di Triuggio posta a sudest del centro abitato, verso Lesmo. Costitu\u00ec un comune autonomo fino al 1841.\nStoria.\nCanonica al Lambro fu un antico comune del Monzese registrato agli atti del 1751 come un villaggio di 170 abitanti saliti poi a 461 nel 1771.\nAlla proclamazione del Regno d'Italia nel 1805 risultava avere 300 abitanti. Nel 1811 il municipio fu soppresso su risultanza di un regio decreto di Napoleone che lo un\u00ec a Sovico, ma il Comune di Canonica fu restaurato nel 1816 dagli austriaci dopo il loro ritorno, salvo poi ripensarci nel 1841 e decretare l'unione perpetua al Comune di Triuggio.\nLocalit\u00e0.\nCanonica \u00e8 posta sulla sponda sinistra del Lambro, in essa fa spicco uno dei pi\u00f9 antichi palazzi nobiliari della Brianza: \"Villa Taverna\".\nLa festa della frazione \u00e8 la terza o quarta domenica di luglio.\nCon D.G.R. n. 7 /8993 del 7.5.2002 Canonica \u00e8 stata riconosciuta tra gli ambiti a rilievo artistico ex Art. 12 comma 3 del D.Lgs. 114/98.\nMonumenti e luoghi di interesse.\nVilla Taverna \u00e8 immersa in un grande parco. La storiografia locale riporta di come \"probabilmente\", prima di essere trasformato in villa (XVI secolo), fosse un antico fortilizio: allo stato attuale della ricerca non ci sono documenti che possano provarlo . L'edificio, dopo aver subito ampliamenti ed adattamenti successivi su progetto di Pellegrino Tibaldi, assunse definitivamente pianta a \"U\", schema tradizionale delle ville patrizie lombarde del XVI secolo. Agli inizi del XVII sec. la villa divenne tristemente famosa per aver ospitato Giampaolo Osio, omicida, e conosciuto dai pi\u00f9 come Egidio, l'amante della Monaca di Monza (personaggi manzoniani). L'Osio, braccato dalle autorit\u00e0, trov\u00f2 rifugio presso la villa, venne in seguito arrestato e fatto sopprimere negli scantinati della villa stessa.\nOggi all'interno della villa, indenne da modifiche, \u00e8 possibile ancora ammirare, il giardino all'italiana che conserva l'originario schema compositivo cinquecentesco, le notevoli sale a volta ed un monumentale scalone che conduce al piano superiore. \nUnitamente inserito nel complesso monumentale, e disposto in posizione pi\u00f9 elevata, rispetto alla villa, si trova la Chiesina Barroca di S.Eurosia (1735) ad un'unica navata: all'interno una tela di F. Caponara (1863). In prossimit\u00e0 di \"Villa Taverna\" si trova la Chiesa Parrocchiale di S. Maria della Neve (XVII sec). In essa \u00e8 possibile ammirare l'effigie marmorea della Madonna della Neve, un tempo posta sulla mura di Villa Taverna e poi traslata in seguito ad eventi miracolosi a Lei attribuiti La Chiesa \u00e8 affrescata ad opera di G.B. Zalli."}
{"id": "1252626", "revid": "599013", "url": "https://it.wikipedia.org/wiki?curid=1252626", "title": "Joseph Dayo Oshadogan", "text": "Biografia.\nDi padre nigeriano e madre ligure, fu il primo giocatore di colore a indossare la maglia della Nazionale Under-21, il 3 ottobre 1996, nello stadio di Chi\u0219in\u0103u, in Moldavia, dove l'Italia allenata da Cesare Maldini vinse per 3-0.\nCaratteristiche tecniche.\nRicopriva il ruolo di difensore centrale o terzino destro.\nCarriera.\nClub.\nTrascorre l'infanzia a Pisa. Dopo la trafila nelle giovanili della squadra toscana, si trasferisce in serie A al nell'annata 1994-95 senza per\u00f2 riuscire ad esordire in campionato. Debutta in Serie B con la formazione pugliese il 26 agosto 1995. In maglia rossonera realizza 10 reti in quattro stagioni (tre tornei di Serie B e uno di Serie C1).\nNella stagione 1999-2000 passa alla Roma, ma gi\u00e0 ad agosto si trasferisce alla dove resta per due campionati di serie A riuscendo cos\u00ec ad esordire nella massima serie il 17 ottobre 1999 in Lecce-Reggina (2-1). Nel 2001-2002 viene ingaggiato dall'ambizioso allenato da Luigi De Rosa. Con i silani gioca due stagioni tra i cadetti, l'ultima delle quali terminata con una retrocessione in C1 e la cancellazione del club calabrese dai vari campionati professionistici.\nPer questo motivo a fine stagione si svincola e passa al di Deschamps in Francia, con cui raggiunge la finale di Champions League persa contro il Porto di Jos\u00e9 Mourinho. Tuttavia con il club transalpino gioca davvero pochissime partite, non potendo cos\u00ec assaporare il calcio internazionale.\nIl 25 luglio 2005 viene ingaggiato dalla , con cui termina il campionato cadetto con una retrocessione in C1. Viene riconfermato nella squadra umbra anche per il campionato successivo ma il 26 febbraio 2007, dopo la sentenza del collegio arbitrale della Lega Nazionale Professionisti che decreta la rescissione del contratto con la Ternana, firma per la squadra polacca del un contratto di sei mesi. Alla Ternana viene messo fuori squadra dopo aver rifiutato di ridursi lo stipendio. Nel novembre 2006, dopo le dichiarazioni a fine partita dell'allenatore Raggi (\u00abOshadogan? Pensavo si fosse dato al golf.\u00bb) il difensore si presenta agli allenamenti vestito da golfista con mazze al seguito.\nIl 30 maggio 2007, nonostante le numerose offerte, decide di rimanere a \u0141\u00f3d\u017a e firma un contratto annuale con opzione per il secondo anno. \u00c8 insignito della fascia di capitano ed \u00e8 il secondo calciatore italiano ad aver giocato nel campionato polacco, dopo il compagno di squadra Stefano Napoleoni, giunto nel paese poco prima.\nIl 13 agosto 2008 fa il suo ritorno in Italia indossando la maglia del Lanciano appena ripescato in Prima Divisione. Nella prima stagione in Abruzzo realizza 5 gol in appena 19 partite, mentre nella successiva mette a segno una rete in 15 incontri di campionato. Al termine della stagione rimane svincolato.\nNazionale.\nIl 3 ottobre 1996 debutt\u00f2 nella nazionale Under-21 a Chi\u0219in\u0103u, in Moldavia, in -Italia (0-3).\nStatistiche.\nPresenze e reti nei club.\n\"Statistiche aggiornate al 18 marzo 2017.\""}
{"id": "1252627", "revid": "1214201", "url": "https://it.wikipedia.org/wiki?curid=1252627", "title": "Tobias Linderoth", "text": "Biografia.\n\u00c8 figlio di Anders Linderoth, che \u00e8 stato anch'egli un ex centrocampista della Nazionale svedese. Tobias \u00e8 nato a Marsiglia proprio perch\u00e9 il padre all'epoca militava nell'.\nCarriera.\nClub.\nComincia a giocare nell'. Nel 1996 si trasferisce all', in cui milita fino al 1998. Nel 1999 si trasferisce in Norvegia, al Stabaek. Nel gennaio 2002 viene acquistato dall'. Nell'estate 2004 si trasferisce in Danimarca, firmando un contratto per il Copenaghen. Nell'estate 2007 viene acquistato dai turchi del Galatasaray. Si ritira dal calcio giocato nel 2010.\nNazionale.\nDal 1998 al 2000 fa parte della Nazionale svedese Under-21, contando 22 presenze. Dal 1999 al 2009 fa parte della Nazionale maggiore, con cui colleziona 76 presenze e 2 reti."}
{"id": "1252631", "revid": "125770157", "url": "https://it.wikipedia.org/wiki?curid=1252631", "title": "Kathy Najimy", "text": "Biografia.\nFiglia dell'impiegato postale Fred Najimy e Samia Massery, entrambi di origini libanesi, suo padre mor\u00ec quando aveva 14 anni.\nDopo aver partecipato a film come \"Bolle di sapone\" e \"La leggenda del re pescatore\", nel 1992 interpreta il ruolo che l'ha resa pi\u00f9 famosa, quello della simpatica Suor Maria Patrizia in \"Sister Act - Una svitata in abito da suora\", ruolo che ricopre anche nel seguito del 1993 \"Sister Act 2 - Pi\u00f9 svitata che mai\". Lo stesso anno lavora al fianco di Bette Midler e Sarah Jessica Parker in \"Hocus Pocus\".\nNel 1995 prende parte alla commedia \"Jeffrey\", negli anni seguenti prende parte a film come \"Ricominciare a vivere\", \"Women\" e \"Prima o poi mi sposo\". Molto attiva anche nel campo televisivo ha partecipato a serie tv come \"Ellen\", \"Chicago Hope\", \"Raven\", \"Ugly Betty\", \"Desperate Housewives\" e \"Numb3rs\", inoltre ha lavorato, dal 1997 al 2000, al fianco di Kirstie Alley nel sitcom \"L'atelier di Veronica\" nel ruolo di Olive Massery. Nel 2001 interpreta la parte di Bev Pear nel film comico \"Rat Race\". nel 2010 fa una apparizione nel ruolo della madre di Muso nel film \"Step Up 3D\".\nNel 2016 partecipa alla quarta stagione della serie tv \"Unforgettable\" nel ruolo del capitano Russo il nuovo capo della crimini maggiori di New York.\nCome doppiatrice ha prestato la sua voce a Chil in \"Mowgli e il libro della giungla\", a Peggy Hill nella serie a cartoni animati \"King of the Hill\", e al personaggio di Mary del film Pixar \"WALL\u2022E\".\nDal 1995 \u00e8 sposata con l'attore e cantante Dan Finnerty da cui ha avuto una figlia, Samia (1996)."}
{"id": "1252635", "revid": "1442080", "url": "https://it.wikipedia.org/wiki?curid=1252635", "title": "Igienista dentale", "text": "Ligienista dentale o dottore in igiene dentale \u00e8, nell'ordinamento italiano, un professionista sanitario che esercita in piena autonomia la propria attivit\u00e0, coadiuvando quella degli odontoiatri.\nTale professionista si occupa, nello specifico, della prevenzione delle patologie oro-dentali, e promuove la salute orale dei pazienti al fine di migliorarne anche la salute sistemica, nonch\u00e9 l'estetica e l'autostima; ha come fine la prevenzione e la terapia a livello del cavo orale con conseguenti implicazioni sistemiche. Riveste un ruolo importante nella terapia non chirurgica di mantenimento dei pazienti con malattia parodontale (parodontite).\nLa professione pu\u00f2 essere esercitata in regime di dipendenza o come libero professionista.\nFunzioni.\nL'igienista dentale:\nPercorso formativo.\nPer esercitare la professione di igienista dentale in Italia \u00e8 necessario, ad oggi, conseguire la laurea di I livello e l'abilitazione all'esercizio della professione di igienista dentale oppure possedere un titolo del previgente ordinamento riconosciuto equipollente o equivalente. I laureati in igiene dentale possono avvalersi del titolo di dottore in igiene dentale.\nLa legge 3/2018 denominata decreto Lorenzin, prevede fra le altre cose, l'istituzione di un albo professionale per le professioni sanitarie (quindi anche per l'Igienista Dentale), che ad oggi non era previsto. Si ritiene che tale misura garantir\u00e0 maggior tutela per i cittadini e per i professionisti.\nNormativa.\nLa figura dell'igienista dentale \u00e8 stata proposta il 24 febbraio 1974 a livello comunitario con una Risoluzione del Consiglio dei ministri (Resolution (74)6F), in Italia \u00e8 regolamentata dal decreto ministeriale 15 marzo 1999 n.137 che ne definisce il profilo professionale:\nIl decreto ministeriale 27 luglio 2000 prevede l'equipollenza dei titoli.\nDi importanza estrema sono i compiti dell'igienista dentale dedicati all'educazione e all'istruzione alla igiene orale, affiancando la responsabilit\u00e0 nella prevenzione delle affezioni orodentali nelle scuole i servizi di igiene e sanit\u00e0 pubblica previsti dal D.P.R. n. 264 del 1961:"}
{"id": "1252640", "revid": "2014155", "url": "https://it.wikipedia.org/wiki?curid=1252640", "title": "Cecilia Renata d'Asburgo", "text": "Biografia.\nEra figlia dell'imperatore Ferdinando II, e della sua prima moglie, Maria Anna di Baviera. \nMatrimonio.\nSpos\u00f2, il 9 agosto 1637 a Vienna per procura Ladislao IV di Polonia. Il 12 settembre vennero celebrate le nozze a Varsavia e lo stesso giorno fu incoronata nella cattedrale di San Giovanni. Questa fu la prima incoronazione reale al di fuori di Cracovia, la storica, antica capitale della Polonia, e questo fece arrabbiare molto la nobilt\u00e0 polacca. Nel 1638 fu emanata una legge per riservare le incoronazioni a Cracovia.\nCecilia Renata e Ladislao ebbero tre figli:\nGiovane e energica, ben presto inizi\u00f2 a lasciare la sua impronta nell'organizzazione della corte: era molto popolare fra i suoi sudditi e nota per la grande educazione e cortesia. Un nobile scrisse nelle sue memorie che insistette che altre donne si sedessero con lei, anche se era la regina. Cecilia non poteva rimuovere da sola l'amante di suo marito, Hedwig \u0141uszkowska, cos\u00ec organizz\u00f2 un matrimonio tra Hedwig e John Wypyski. Nel 1638, Cecilia e Ladislao IV visitarono Vienna.\nSostenne la fazione filoasburgica e filocattolica della corte, alleandosi al cancelliere Jerzy Ossoli\u0144ski e a Albrycht Stanis\u0142aw Radziwi\u0142\u0142, in contrapposizione a Adam Kazanowski, amico d'infanzia del sovrano, la cui influenza su Ladislao diminu\u00ec dopo il matrimonio di questi, e a Piotr Gembicki.\nPer i primi 2\u20133 anni di matrimonio la sua influenza sul marito fu piuttosto forte, e Cecilia Renata poteva intervenire nelle nomine per importanti posizione a corte. Tuttavia, dopo il 1638-1639, quando Ladislao si accorse che poteva sperare in poco sostegno dalla parte degli Asburgo, il potere della moglie diminu\u00ec considerevolmente.\nCecilia rimase in contatto con i suoi fratelli; divenne anche amica di sua cognata Anna Caterina. Le piaceva la musica, i concerti, le rappresentazioni teatrali e questo potrebbe aver notevolmente influenzato suo marito, che fu uno dei fondatori del teatro nazionale polacco e port\u00f2 molti artisti famosi da tutta Europa.\nMorte.\nMor\u00ec il giorno dopo come conseguenza di un'infezione, probabilmente correlata al suo recente parto. Dopo la sua morte improvvisa, Cecilia Renata fu profondamente addolorata sia da suo marito che dalla corte reale. "}
{"id": "1252641", "revid": "35813", "url": "https://it.wikipedia.org/wiki?curid=1252641", "title": "Cecilia Renata d'Austria", "text": ""}
{"id": "1252643", "revid": "33689", "url": "https://it.wikipedia.org/wiki?curid=1252643", "title": "Franco Gatti", "text": ""}
{"id": "1252645", "revid": "834", "url": "https://it.wikipedia.org/wiki?curid=1252645", "title": "Icd", "text": ""}
{"id": "1252646", "revid": "287204", "url": "https://it.wikipedia.org/wiki?curid=1252646", "title": "Segno di una permutazione", "text": ""}
{"id": "1252647", "revid": "74415", "url": "https://it.wikipedia.org/wiki?curid=1252647", "title": "Treno omnibus", "text": "Il treno omnibus (dal termine latino \"omn\u012dbus\") era un treno che effettuava servizio interno in una o pi\u00f9 regioni contigue e, in certi casi, anche per lunghi percorsi, effettuando tutte le fermate.\nCaratteristiche.\nLa categoria di treno omnibus fu istituita agli albori dell'istituzione del servizio ferroviario, intorno al 1873. La categoria indicava un treno, anche a lungo percorso, che effettuava un servizio di tipo composto, per viaggiatori, il pi\u00f9 delle volte di sola 3\u00aa classe, e per bagagli e collettame merci ove necessario e in ogni localit\u00e0; i treni omnibus infatti effettuavano tutte le fermate della linea percorsa. I convogli erano di conseguenza costituiti da carrozze, a terrazzini e a carrelli, bagagliai e carri merci.\nSulle linee ferroviarie meno trafficate erano spesso realizzati con vetture di tipo antiquato a cassa di legno e locomotiva a vapore ed effettuavano anche manovre di aggancio e sgancio di carri merci nelle stazioni.\nI treni omnibus sopravvissero fino al secondo dopoguerra e agli anni cinquanta. Dopo tale periodo vennero esclusi dal servizio viaggiatori, prima sulle linee principali e poi anche su quelle secondarie e rimasero solo per il servizio merci.\nNegli anni sessanta cambiarono il nome in \"treni merci raccoglitori\". Il termine rimase per\u00f2 in uso nei treni delle Ferrovie Nord Milano fino agli anni ottanta."}
{"id": "1252649", "revid": "110157", "url": "https://it.wikipedia.org/wiki?curid=1252649", "title": "Caught Live + 5", "text": "Caught Live + 5 \u00e8 un disco dal vivo del gruppo rock The Moody Blues, pubblicato nel 1977. Il concerto \u00e8 stato registrato il 12 dicembre del 1969 alla Royal Albert Hall di Londra.\nGli ultimi cinque brani del disco sono degli inediti del periodo 1967-1968."}
{"id": "1252651", "revid": "287204", "url": "https://it.wikipedia.org/wiki?curid=1252651", "title": "Stati federati del Brasile", "text": "Gli stati federati del Brasile costituiscono la suddivisione territoriale di primo livello del Paese e sono pari a 26; ad essi \u00e8 equiordinato il Distretto Federale in cui ha sede la capitale, Brasilia.\nProfili istituzionali.\nGli stati brasiliani hanno una discreta autonomia di governo in materia legislativa, di pubblica sicurezza e riscossione delle tasse. A capo del governo dello Stato c'\u00e8 un governatore (\"governador\"), eletto direttamente dal voto popolare, cos\u00ec come tutto il corpo legislativo (\"assembl\u00e9ia legislativa\"). Ogni stato \u00e8 diviso in municipalit\u00e0 (\"munic\u00edpios\") ognuno con un suo consiglio (\"c\u00e2mara de vereadores\") e sindaco (\"prefeito\"), autonomi e indipendenti sia dal governo federale sia da quello statale.\nL'organizzazione giudiziaria \u00e8 demandata ai singoli distretti, i \"fori\" (foros). A livello statale i fori prendono il nome di \"comarcas\". Ogni \"comarca\" pu\u00f2 sovrintendere a una o pi\u00f9 municipalit\u00e0.\nEvoluzione storica.\nGli Stati hanno confini in parte storici e in parte convenzionali che poi si sono modificati nei secoli. Nel 1943, con l'ingresso del Brasile nella Seconda guerra mondiale, il regime di Get\u00falio Vargas costitu\u00ec sette nuovi territori di importanza strategica situati nei luoghi di frontiera, per poterli amministrare direttamente. Nacquero cos\u00ec gli Stati dell'Amap\u00e1, Rio Branco, Acre, Guapor\u00e9, Ponta Por\u00e3, Igua\u00e7u e l'arcipelago di Fernando de Noronha. Dopo la guerra Rio Branco e Guapor\u00e9 vennero semplicemente rinominati rispettivamente Roraima e Rond\u00f4nia. Nel 1988 Fernando de Noronha divenne parte del Pernambuco.\nNel 1960 dal territorio del Goi\u00e1s fu ricavato il Distretto Federale per ospitare la nuova capitale, Brasilia. Il precedente distretto federale divenne lo Stato di Guanabara fino al 1975 quando divenne tutt'uno con lo Stato di Rio de Janeiro, formando la municipalit\u00e0 di Rio de Janeiro.\nNel 1977 Mato Grosso fu diviso in due stati. La parte settentrionale conserv\u00f2 il nome del Mato Grosso mentre la parte meridionale form\u00f2 lo Stato del Mato Grosso do Sul, con Campo Grande come capitale. Il Mato Grosso do Sul comprendeva il territorio di Ponta Por\u00e3 e la parte settentrionale di Igua\u00e7u. La parte centrale di Igua\u00e7u entr\u00f2 a far parte del Paran\u00e1, e la meridionale pass\u00f2 allo Stato di Santa Catarina.\nNel 1982 nasce lo stato di Rond\u00f4nia.\nInfine nel 1988 la parte pi\u00f9 settentrionale del Goi\u00e1s divenne il nuovo Stato di Tocantins, con Palmas capitale."}
{"id": "1252653", "revid": "310650", "url": "https://it.wikipedia.org/wiki?curid=1252653", "title": "Alla conquista di un impero", "text": "Alla conquista di un impero \u00e8 un romanzo di avventura del 1907 di Emilio Salgari. \u00c8 il sesto capitolo del cosiddetto \"ciclo indo-malese\" dello scrittore veneto, nonch\u00e9 il primo ambientato in Assam, stato dell'India orientale.\nContinuando una tradizione iniziata con il precedente \"Il Re del Mare\", Salgari inverte i ruoli in quello che, a tutti gli effetti, \u00ab\u00e8 il romanzo di Yanez, il comprimario con un fascino sempre vincente\u00bb: il portoghese, fin dalla prima pagina, si assume infatti responsabilit\u00e0 e rischi non da poco, giocando a carte coperte persino con il suo fraterno amico Sandokan, quasi totalmente all'oscuro delle sue mosse. Yanez interpreta la nuova avventurosa missione dei \"tigrotti\" (quella di restituire il trono dell'Assam a Surama) alla stregua di una sorta di gioco, all'interno del quale far\u00e0 sfoggio di eclettismo, trasformismo e notevole senso dell'umorismo.\nCome gi\u00e0 nel precedente \"Le due tigri\", anche per quest'episodio Salgari fa ricorso ad un notevole uso della simbologia, non disdegnando il ritorno a qualche \"topos\" caratteristico della sua produzione; \u00e8 da ascrivere al primo aspetto, ad esempio, la lotta ingaggiata con la pericolosa \"Tigre Nera\" dalla \"Tigre Bianca\" Yanez, che finisce per avere la meglio. Per quanto riguarda, invece, il ricorso a temi ricorrenti, non manca quello del metateatro, gi\u00e0 sperimentato ne I pirati della Malesia: in questo caso, Salgari ripesca dall'Amleto di William Shakespeare l'episodio in cui il protagonista fa inscenare dinanzi agli occhi dello zio \"L'assassinio di Gonzago\" e lo adatta alle sue esigenze letterarie. \nTrama.\nSindhia \u00e8 il \"rajah\" dello stato indiano dell'Assam, che ha conquistato il potere eliminando tutti i suoi parenti legittimi pretendenti al trono e vendendo sua cugina Surama ai \"Thugs\". All'oscuro dell'amico Sandokan, Yanez si introduce nelle stanze del primo ministro del \"rajah\": dapprima, si finge un famoso \"milord\" inglese, amico intimo della regina Vittoria, poi lo rapisce, con l'intendo di farsi dire da lui il luogo dov'\u00e8 tenuta la pietra di Salagram, manufatto importantissimo per i fedeli ind\u00f9; Yanez pu\u00f2 dunque rubarla e presentarsi, ancora sotto mentite spoglie, dal \"rajah\" in persona, raccontando di averla recuperata. Sindhia ne \u00e8 talmente felice da ammetterlo quale cacciatore di corte al suo palazzo e coprirlo di offerte di premi, che Yanez, da buon \"inglese\", rifiuta. Intanto, Sandokan, alla guida di un folto drappello di pirati del Borneo, \u00e8 nascosto nella giungla, nei sotterranei di una pagoda, e non aspetta altro che il momento propizio per entrare in azione.\nMa i piani dei due eroi salgariani sono turbati dall'astutissimo consigliere di corte, il greco Teotokris, che intuisce che qualche pericoloso raggiro \u00e8 in atto; cos\u00ec, tenta prima di sbarazzarsi di Yanez, mandandolo a caccia della terribile tigre nera (che Yanez, abilmente, uccide), poi prova a corromperlo affinch\u00e9 lasci la corte, e infine lo sfida ad un duello da cui esce vivo per miracolo. Proseguendo cos\u00ec i suoi piani, Yanez arriva a far inscenare da una compagnia di attori un dramma che narra di un tiranno che, proprio come Sindhia, elimina tutti i suoi parenti per accaparrarsi la corona.\nLa situazione, per\u00f2, precipita e una serie di infausti avvenimenti conducono Yanez alla prigionia e Surama al rapimento da parte di Teotokris. Sandokan e Tremal-Naik escono allora allo scoperto: liberata l'aspirante \"rhani\", raggiungono le montagne di Sadhja, dove migliaia di uomini, fedeli alla memoria del defunto padre della ragazza, si schierano al loro fianco. Con quest'iniezione di forze fresche, ridiscendono il fiume Brahmaputra e attaccano la citt\u00e0: Sindhia viene cos\u00ec deposto e poi, ormai folle, internato in un ospedale psichiatrico di Calcutta. Yanez e Surama convolano finalmente a nozze, mentre Sandokan torna in Malaysia, con un nuovo obiettivo: riprendersi il trono di famiglia."}
{"id": "1252654", "revid": "253269", "url": "https://it.wikipedia.org/wiki?curid=1252654", "title": "Mary Wickes", "text": "Biografia.\nInterprete di ruoli da caratterista, \u00e8 stata attiva in campo cinematografico e teatrale, in special modo nel genere \"musical\".\nMor\u00ec nel 1995 a 85 anni a causa di un'anemia.\nDoppiatrici italiane.\nDa doppiatrice \u00e8 sostituita da:"}
{"id": "1252655", "revid": "68382386", "url": "https://it.wikipedia.org/wiki?curid=1252655", "title": "Vangelo di Apelle", "text": " \nIl Vangelo di Apelle \u00e8 un vangelo apocrifo della met\u00e0 del II secolo andato perduto. Di esso ci sono giunte solo frammentarie testimonianze indirette tramite citazioni di alcuni Padri della Chiesa, in particolare Girolamo e Epifanio. \nVerosimilmente va identificato con l'opera parimenti perduta Parole di Apelle o Ragionamenti di Apelle dello gnostico Apelle (II secolo)."}
{"id": "1252656", "revid": "767487", "url": "https://it.wikipedia.org/wiki?curid=1252656", "title": "Long Distance Voyager", "text": "Long Distance Voyager \u00e8 il decimo disco del gruppo rock The Moody Blues realizzato nel 1981.\n\u00c8 il primo album della band con il tastierista Patrick Moraz al posto del membro fondatore originale Michael Pinder."}
{"id": "1252665", "revid": "125702581", "url": "https://it.wikipedia.org/wiki?curid=1252665", "title": "Come \u00e8 profondo il mare", "text": "Come \u00e8 profondo il mare \u00e8 il settimo album in studio del cantante italiano Lucio Dalla, pubblicato nel 1977.\nDescrizione.\nProdotto da Alessandro Colombini e Renzo Cremonini, l'album \u00e8 stato registrato negli studi RCA di Roma, con tecnico del suono Maurizio Montanesi, e negli Stone Castle Studios di Carimate, con tecnico del suono: Ezio De Rosa.\n\u00c8 il primo disco in cui Dalla \u00e8 autore anche dei testi.\nLa canzone \"Treno a vela\" cita implicitamente i Krisma nella strofa che recita: \u00abPoi c'\u00e8 gente che viene dal Veneto / per vedere il cantante Patrizio / e il suo porno comizio\u00bb, in riferimento al periodo in cui i Krisma, ancora con il nome Chrisma, frequentavano il genere della sexy disco."}
{"id": "1252667", "revid": "133248", "url": "https://it.wikipedia.org/wiki?curid=1252667", "title": "Pieve di San Giovanni", "text": "Numerose pievi sono dedicate a San Giovanni:"}
{"id": "1252668", "revid": "122715809", "url": "https://it.wikipedia.org/wiki?curid=1252668", "title": "PalaSharp", "text": "Il PalaSharp \u00e8 stato un palazzetto dello sport nel quartiere milanese di Lampugnano, con una capienza massima di spettatori, in uso dal 1986 al 2011.\nStoria.\nSi trattava di una tensostruttura allestita in pochi mesi nel 1986 dalla famiglia Togni, dopo il crollo del palasport di San Siro a causa di un'eccezionale nevicata. Quello stesso anno, il palasport avrebbe dovuto ospitare alcuni concerti importanti, come le prime esibizioni di U2 e Sting solista in Italia; le date dovettero essere spostate nel rudimentale Palatenda di Lampugnano, che era in grado di ospitare a malapena met\u00e0 dei possessori dei biglietti. Primo sponsor fu lo stilista Nicola Trussardi, da cui il nome di PalaTrussardi, al quale seguirono le denominazioni PalaVobis, PalaTucker, Mazda Palace e infine PalaSharp. La nuova struttura \u00e8 stata inaugurata definitivamente il 26 settembre 1986 con un concerto di Frank Sinatra. Per circa un decennio fu il palazzetto dell'Olimpia Milano, prima che la squadra si trasferisse al Forum di Assago.\nCostruito in pratica di abusivismo edilizio, fu a lungo a rischio di demolizione. La prossimit\u00e0 a un convento ha causato molteplici problemi con le monache ivi residenti, a causa degli show prolungati o del volume eccessivo. Nel corso degli anni, il PalaSharp ha ospitato un gran numero di eventi. Dentro la struttura si sono svolti concerti di numerosi artisti della scena italiana e internazionale. \u00c8 stata anche la sede di eventi di natura politica, nonch\u00e9 di ritrovi religiosi, show televisivi (solitamente di natura musicale o sportiva); molto ricordati sono soprattutto gli incontri di wrestling organizzati in occasione dei numerosi tour della WWE fra gli anni '80 e '90.\nNel 1996 la denominazione dell'impianto cambi\u00f2, sempre per motivi di sponsorizzazione, da \"PalaTrussardi\" a \"PalaVobis\" per via dell'accordo con Vobis, catena commerciale del settore informatico. Nel 2002 la struttura assunse invece il nome di \"PalaTucker\", in seguito all'accordo con la societ\u00e0 Tucker, la quale pubblicizzava dispositivi per eliminare l'inquinamento delle caldaie e risparmiare sulla bolletta del gas. Tuttavia, dopo soli tre mesi, in seguito ad alcuni servizi di \"Striscia la notizia\", il suo fondatore Mirco Eusebi venne arrestato per associazione a delinquere finalizzata alla truffa e alla violenza privata; a quel punto, lo sponsor venne abbandonato e la struttura, per un certo periodo, si chiam\u00f2 solamente \"Pala\".\nIl 30 aprile 2011, dopo 26 anni, la tensostruttura del \"PalaSharp\" ha smesso la sua attivit\u00e0 perch\u00e9 il Comune ha sfrattato il vecchio gestore. L'edificio \u00e8 stato poi abbandonato al pi\u00f9 totale degrado.\nL'area dell'ex Palasharp era stata scelta come terreno papabile per la costruzione di una nuova moschea. Il Comune ha lanciato il progetto attraverso un bando vinto dalle Associazioni Islamiche milanesi, ma per questioni burocratiche e politiche il progetto \u00e8 ancora bloccato e non ha mai visto la luce. Nel frattempo, dall'ottobre 2011 il comune ha predisposto un tendone temporaneo nello spazio antistante la struttura, adibito a luogo di preghiera del venerd\u00ec per la comunit\u00e0 musulmana milanese. Negli altri giorni \u00e8 utilizzato per far dormire gli stranieri e i senzatetto che vogliono ripararsi dal freddo..\nIn attesa della demolizione, le strutture interne sono state smantellate e gli ingressi messi in sicurezza per impedirne il bivacco all'interno. Attualmente l'area \u00e8 passata sotto la responsabilit\u00e0 del Demanio comunale, e gli abitanti del quartiere continuano a richiederne la bonifica e un progetto di rilancio che sfrutti la vicinanza con le autostrade e il parcheggio di ATM..\n\u00c8 previsto il recupero e la conversione in un palazzetto del ghiaccio per i XXV Giochi olimpici invernali di Milano-Cortina."}
{"id": "1252674", "revid": "1522738", "url": "https://it.wikipedia.org/wiki?curid=1252674", "title": "Vittoria di Sassonia-Coburgo-Saalfeld", "text": "Biografia.\nInfanzia.\nMaria Luisa Vittoria nacque il 17 agosto 1786, era la quarta figlia femmina e la settima dei figli di Francesco Federico, duca di Sassonia-Coburgo-Saalfeld e della contessa Augusta di Reuss-Ebersdorf.\nPrimo matrimonio.\nIl 21 dicembre 1803 a Coburgo divenne la seconda moglie di Emilio Carlo di Leiningen (1763\u20131814) la cui prima moglie, Enrichetta di Reuss-Ebersdorf, era zia di Vittoria. \nIl Principe di Leiningen mor\u00ec il 4 luglio del 1814.\nSecondo matrimonio.\nIl 29 maggio 1818 allo Schloss Ehrenburg, a Coburgo, e di nuovo il 13 luglio 1818 al Kew Palace, Richmond Park, Surrey, spos\u00f2 il principe Edoardo Augusto, duca di Kent e Strathearn (1767\u20131820). Da questo matrimonio nacque Vittoria che diver\u00e0 successivamente \"Regina del Regno Unito\".\nVedovanza.\nBen presto rimase vedova anche del secondo marito. Pur essendo membri della famiglia reale, sia lei sia la figlia Vittoria vissero senza rendite e sull'orlo della bancarotta. Giorgio IV del Regno Unito aveva un rapporto distaccato con la nipote e quasi ostile nei confronti della cognata.\nInvece di risparmiare, la Duchessa si sentiva in dovere di dare sia a lei sia alla figlia una certa apparenza benestante in quanto la bambina era terza in linea di successione al trono. Anzi la piccola rappresentava la sua unica fonte di ricchezza e mezzo di garanzia per i numerosi debitori. Era quindi importante per lei che la figlia non sfigurasse nei salotti e ricevesse un'educazione aristocratica, inoltre stava attenta che non si ammalasse. La bambina crebbe quindi in una campana di vetro.\nEdoardo Augusto, in punto di morte, aveva affidato moglie e figlia al suo scudiero, nonch\u00e9 amministratore delle finanze famigliari, John Conroy, il quale si offr\u00ec di garantire i prestiti della vedova. Tra i due ne nacque un contratto secondo cui appena Vittoria fosse diventata \"Regina\", la Duchessa lo avrebbe ricompensato generosamente. Qualcuno suppone che dietro il patto ci fosse anche un rapporto sentimentale, comunque sia tra i due si instaur\u00f2 un legame cos\u00ec intimo che Conroy prendeva ogni decisione, non soltanto finanziaria, che riguardasse la famiglia del defunto Edoardo. Anni dopo, la regina Vittoria avrebbe ricordato con odio, nei suoi diari, quell'uomo che tiranneggiava su di lei e sfruttava l'ingenuit\u00e0 della madre per accaparrarsi ricchezze.\nQuando sal\u00ec al trono Guglielmo IV, che insieme con la moglie Adelaide aveva sempre trattato con gentilezza la cognata, quest'ultima spinta da Conroy gli invi\u00f2 un'aggressiva lettera in cui pretendeva per s\u00e9 e per la figlia una propria servit\u00f9, una generosa rendita e una residenza pi\u00f9 confacente a una principessa. Ci\u00f2 provoc\u00f2 attriti e risentimenti, anche perch\u00e9 la Duchessa incominci\u00f2 a inviare anche ai ministri lettere di richieste sempre pi\u00f9 improbabili.\nLa principessa Vittoria non desiderava altro che arrivasse il giorno in cui sarebbe salita al trono per liberarsi di Conroy e anche della madre, che accusava essere una perfida approfittatrice. Quando arriv\u00f2, cos\u00ec accadde: allontan\u00f2 il primo e ridusse al minimo i contatti con la seconda.\nLa Duchessa, relegata in una piccola stanza lontana dagli appartamenti della figlia, incominci\u00f2 a lamentarsi, offesa nella sua dignit\u00e0, e sped\u00ec pungenti lettere alla figlia pretendendo per s\u00e9 e per Conroy ricchezze, potere e onori.\nI rapporti tra la Regina e la madre migliorarono solo quando la Regina si spos\u00f2 con Alberto di Sassonia-Coburgo-Gotha, nipote della Duchessa, ed ebbe figli. Comprese quindi le difficolt\u00e0 che la madre aveva dovuto affrontare. Tra suocera e genero i rapporti erano comunque molto buoni e cordiali, essendo i soli tedeschi all'interno di una corte tutta inglese.\nVecchiaia.\nLa duchessa Vittoria, a parte l'artrosi e la continua sonnolenza, pot\u00e9 vivere da vera \"Regina madre\" soltanto con la vecchiaia. Viveva a Windsor e aveva a disposizione Clarence House e Frogmore House. Conroy non era ormai pi\u00f9 il suo mediocre amministratore, ma si vergognava a far vedere a quello nuovo i registri contabili passati.\nDopo la morte di Conroy, nel 1854, Vittoria scrisse alla figlia una sentita lettere di scuse per come si fosse lasciata ingannare da quell'uomo. La lettera ebbe un tale effetto sulla Regina che si impegn\u00f2 a mantenere la famiglia del defunto.\nMorte.\nMan mano che la malattia della Duchessa si aggravava, nasceva nella Regina un senso di affettuosa compassione.\nNel marzo 1861, venne operata a un braccio per togliere un'ulcera ma l'intervento le provoc\u00f2 una grave infezione. La figlia Vittoria rimase con lei fino all'ultimo e successivamente la pianse disperatamente per settimane, chiudendosi nei suoi appartamenti senza voler vedere nessuno.\nDiscendenza.\nVittoria e Emilio Carlo di Leiningen, suo primo marito, ebbero:\nDal secondo matrimonio con il principe Edoardo Augusto, duca di Kent e Strathearn ebbe:"}
{"id": "1252680", "revid": "110157", "url": "https://it.wikipedia.org/wiki?curid=1252680", "title": "Lambrechten", "text": "Lambrechten \u00e8 un comune austriaco di 1 311 abitanti nel distretto di Ried im Innkreis, in Alta Austria."}
{"id": "1252685", "revid": "35813", "url": "https://it.wikipedia.org/wiki?curid=1252685", "title": "Johann Michael Haydn", "text": ""}
{"id": "1252687", "revid": "363629", "url": "https://it.wikipedia.org/wiki?curid=1252687", "title": "Basiliche patriarcali", "text": ""}
{"id": "1252690", "revid": "310175", "url": "https://it.wikipedia.org/wiki?curid=1252690", "title": "PS MANIA", "text": ""}
{"id": "1252692", "revid": "1551611", "url": "https://it.wikipedia.org/wiki?curid=1252692", "title": "Polizia islandese", "text": "La Polizia islandese (\"L\u00f6greglan \u00e1 \u00cdslandi\" in islandese) ebbe origine nel 1778, quando le industrie fecero la loro prima comparsa nel Paese.\nStoria.\nIl primo capo della polizia fu Rasmus Frydensberg, sindaco di Reykjav\u00edk, che assunse due ex soldati, Bi\u00f8rn Ole e Vilhelm Nolte, primi poliziotti della citt\u00e0.\nDopo il 1891 anche nelle altre regioni islandesi si assunsero poliziotti.\nNel 1939 il Primo Ministro Hermann J\u00f3nasson assunse come capo della Polizia Agnar Kofoed-Hansen.\nIl 2 dicembre 2013, il corpo di polizia di Reykjavik uccise, per la prima volta nella storia islandese, un uomo armato di fucile che sparava da un appartamento ad Arbaer, ferendo due agenti.\nOrganizzazione corrente.\nLa Polizia islandese \u00e8 sotto il comando supremo del Ministro della Giustizia e del commissario nazionale che amministra la polizia con l'autorizzazione del ministro.\nArmi in dotazione.\nSebbene i poliziotti islandesi portino solo uno sfollagente ed il MK-4 OC-spray, mentre sono in servizio, essi sono addestrati anche nell'uso di armi da fuoco. Fa eccezione l'Aeroporto Internazionale di Keflav\u00edk, dove la Polizia ha in dotazione la Glock 17."}
{"id": "1252693", "revid": "158286", "url": "https://it.wikipedia.org/wiki?curid=1252693", "title": "Propositura di San Lorenzo", "text": ""}
{"id": "1252694", "revid": "764447", "url": "https://it.wikipedia.org/wiki?curid=1252694", "title": "Ford K\u00f6ln", "text": "La Ford K\u00f6ln \u00e8 un'autovettura di fascia medio-bassa prodotta dal 1932 al 1935 dalla Casa automobilistica statunitense Ford per il mercato tedesco.\nProfilo.\nAll'inizio degli anni trenta la Ford impiant\u00f2 un nuovo stabilimento in Germania, per la produzione di una nuova gamma di vetture studiate per il mercato europeo, ed in particolare per quello tedesco. La prima Ford espressamente concepita per tale mercato fu la K\u00f6ln, che in tedesco indica la citt\u00e0 di Colonia, ubicazione dello stabilimento Ford in Germania.\nLa K\u00f6ln altro non era che la Ford Model Y per il mercato tedesco. Da quest'ultima prese infatti tutto. In primo luogo la carrozzeria berlina e gli ingombri, ma anche il motore, un 4 cilindri da 933 cm\u00b3 in grado di erogare 21 CV. La distribuzione era a valvole laterali. Con un cambio a 3 marce, la trazione posteriore ed un peso a vuoto di neppure 5 quintali, la K\u00f6ln raggiungeva i 90\u00a0km/h di velocit\u00e0 massima. C'\u00e8 da dire che nel caso della versione tedesca il propulsore era leggermente depotenziato, visto che la Ford Y era accreditata di 23 CV e di 95\u00a0km/h di allungo. In ogni caso la K\u00f6ln si manteneva nella media dell'epoca per le vetture di quella fascia di mercato che comprendeva anche la Fiat 508 Balilla.\nNonostante le sue ottime qualit\u00e0, la K\u00f6ln ottenne un successo inferiore alle aspettative, anche perch\u00e9 ostacolata da una concorrenza agguerrita ed in molti casi pi\u00f9 innovativa, come le DKW F2 a trazione anteriore. Mentre nel Regno Unito la Y spopolava, lo stesso non si pot\u00e9 quindi dire nel caso della K\u00f6ln, che fu pertanto tolta di produzione nel 1935 e fu sostituita dalla Ford Eifel, di classe leggermente superiore."}
{"id": "1252699", "revid": "729019", "url": "https://it.wikipedia.org/wiki?curid=1252699", "title": "Vittore (generale romano)", "text": "Campagna sasanide di Giuliano.\nDi origine sarmata e di credo cristiano, serv\u00ec sotto l'imperatore Costanzo II e poi sotto il di lui cugino e successore Giuliano, che lo nomin\u00f2 \"comes\".\nIn occasione della sua campagna contro i Sasanidi del 363, Giuliano lo nomin\u00f2 generale della cavalleria (\"magister equitum\") a Costantinopoli, prima di muoversi verso Antiochia. Assieme a Lucilliano oper\u00f2 un attacco alle spalle dei Sasanidi in occasione dell'attraversamento di un tratto paludoso nei dintorni di un canale; prima della marcia di avvicinamento a Ctesifonte, Vittore assunse il comando della fanteria pesante e della cavalleria, col compito di favorire la marcia sulla citt\u00e0 con la costruzione di ponti e di impedire le sortite del nemico volte a distogliere le forze romane dall'eventuale assedio.\nDurante la battaglia di Ctesifonte, Vittore si trov\u00f2 a comandare l'avanguardia romana, che inseguiva i Sasanidi in fuga verso la citt\u00e0, quando venne colpito da una catapulta e gravemente ferito, ponendo fine all'inseguimento. Dopo la morte di Giuliano venne eletto imperatore il \"comes domesticorum\", il cristiano Gioviano; tutti coloro che avevano ricevuto i loro incarichi dal precedente imperatore le persero, con l'eccezione di Vittore e di Arinteo, come lui cristiano, come lui sostenitore di Gioviano nel concilio degli ufficiali che aveva scelto il nuovo imperatore.\nBattaglia di Adrianopoli.\nVittore continu\u00f2 a servire sotto il successore di Gioviano, Valente, come \"magister equitum\". Nel 367 Vittore fu mandato in ambasceria presso il re dei Goti, per chiedergli conto dei rinforzi mandati da questo a Procopio, che si era ribellato contro Valente; la risposta del re goto non piacque all'imperatore, che diede inizio alla guerra scitica. Nel 369 divenne console; nello stesso anno si rec\u00f2 in ambasciata assieme ad Arinteo presso i Goti, per stipulare una pace.\nNel 378 i Goti di Fritigerno invasero l'impero, occupando alcune citt\u00e0 della Tracia. Valente, dovendo affrontare questa minaccia, invi\u00f2 Vittore in Oriente, a concordare una pace con i Persiani che gli lasciasse mani libere contro gli invasori. Vittore raggiunse poi Valente in Tracia e nel concistoro tenutosi per decidere la strategia, Vittore sconsigli\u00f2 a Valente di portare l'attacco senza attendere i rinforzi delle truppe galliche dell'imperatore d'Occidente Graziano, in opposizione al parere del \"magister peditum\" Sebastiano, che era forte della propria vittoria sui Goti sul fiume Maritsa e suggeriva l'attacco immediato.\nValente decise di attaccare i Goti, ma la battaglia di Adrianopoli fu una catastrofe per i Romani, e l'imperatore stesso perse la vita. Durante la battaglia, mentre la cavalleria romana veniva messa in fuga e la fanteria, sotto il peso della pressione dell'intero esercito nemico, andava in frantumi, Valente ordin\u00f2 a Vittore di andare a prendere i Batavi, una unit\u00e0 messa in riserva, ma quando Vittore giunse nel luogo dove questi avrebbero dovuto essere, scopr\u00ec che erano gi\u00e0 fuggiti. Allora Vittore, assieme ad alcuni cavalieri, fugg\u00ec abbandonando Valente, e si diresse verso la Macedonia e la Tessaglia, per proseguire in Mesia e Pannonia per raggiungere Graziano, cui annunci\u00f2 la morte dello zio e collega.\nIn seguito and\u00f2 a vivere in Oriente con la moglie, probabilmente ad Antiochia."}
{"id": "1252707", "revid": "158286", "url": "https://it.wikipedia.org/wiki?curid=1252707", "title": "Monastero di San Mamiliano (Portoferraio)", "text": ""}
{"id": "1252712", "revid": "339392", "url": "https://it.wikipedia.org/wiki?curid=1252712", "title": "Chiesa di San Crispino (Portoferraio)", "text": ""}
{"id": "1252717", "revid": "158286", "url": "https://it.wikipedia.org/wiki?curid=1252717", "title": "Propositura della Nativit\u00e0 di Maria (Portoferraio)", "text": ""}
{"id": "1252719", "revid": "228587", "url": "https://it.wikipedia.org/wiki?curid=1252719", "title": "Convento di San Francesco (Assisi)", "text": ""}
{"id": "1252721", "revid": "1005847", "url": "https://it.wikipedia.org/wiki?curid=1252721", "title": "Comuni della Guyana francese", "text": "Il dipartimento francese della Guyana francese \u00e8 diviso in 22 comuni. \nVillaggi e frazioni.\nEsistono centri abitati che non formano un comune, alcuni dei quali sono oggi abbandonati:"}
{"id": "1252722", "revid": "1087849", "url": "https://it.wikipedia.org/wiki?curid=1252722", "title": "Superficie dei centri isocarenici di carena", "text": "La superficie dei centri isocarenici di carena \u00e8 il luogo dei punti che sono centri isocarenici di carena per determinati valori del tipo e dell'entit\u00e0 dell'inclinazione a cui \u00e8 sottoposta una nave.\nSi esprime analiticamente attraverso un sistema di 3 equazioni che legano le coordinate del baricentro geometrico del volume di carena (B) alla direzione dell'asse di inclinazione (definita attraverso il valore dell'angolo \u03b2) ed all'angolo di inclinazione (\u03b8) e mostrano quali posizioni pu\u00f2 assumere B se la nave viene inclinata isocarenicamente (senza variazione del volume di carena).\nLa determinazione delle coordinate di B pu\u00f2 essere effettuata mediante procedure semplificate:"}
{"id": "1252724", "revid": "729019", "url": "https://it.wikipedia.org/wiki?curid=1252724", "title": "Prepuzio clitorideo", "text": "Nell'anatomia femminile il prepuzio clitorideo, chiamato anche cappuccio della clitoride, \u00e8 una parte esterna della clitoride.\nAnatomia.\nSi trova sotto la commessura labiale superiore e sopra il glande del clitoride. \u00c8 costituito da un lembo di pelle formato dalle piccole labbra, che ricopre la clitoride quando non \u00e8 in stato di eccitazione o non \u00e8 esposta manualmente.\n\u00c8 asportato nelle mutilazioni genitali femminili."}
{"id": "1252725", "revid": "122724699", "url": "https://it.wikipedia.org/wiki?curid=1252725", "title": "It's My Life (singolo Talk Talk)", "text": "It's My Life \u00e8 il singolo dei Talk Talk, pubblicato dalla EMI nel 1984, che anticipa il loro secondo album \"It's My Life\" ().\nStoria.\n\u00c8 il primo singolo estratto dall'album ed \u00e8 stato ristampato una prima volta nel 1985 ed una seconda, rimasterizzato, per promuovere l'antologia \"\" del .\nSi tratta anche della prima collaborazione tra Hollis e Friese-Greene.\nSuccesso e classifiche.\nMentre con la prima ristampa ha raggiunto solo la 93\u00aa posizione, con la seconda \u00e8 arrivato al 13\u00ba posto nella classifica dei singoli del Regno Unito.\nVideo musicale.\nNel videoclip originale, diretto e supervisionato da Tim Pope, il cantante del gruppo Mark Hollis passeggia solitariamente per lo Zoo di Londra, osservando le varie specie di animali, e le sue camminate si sovrappongono alle varie riprese naturalistiche di fenicotteri, leopardi, canguri e struzzi.\nNel video c'\u00e8 un effetto grafico voluto dal regista, una sorta di scarabocchio nero che si trasforma in una spirale, in un paio di ali e, alla fine, si sovrappone alla bocca del cantante, pasticciandola e nascondendola alla vista del pubblico, per non far capire se stia cantando o meno in playback.\nPer volere della EMI fu registrata una seconda versione del video, in pratica la clip originale proiettata su uno schermo verde dietro Hollis che canta e suona, mentre i suoi due compagni della band, a loro volta, mimano in modo volutamente comico e con gesti esagerati il playback del brano.\nTracce.\n1984 - Singolo 7\" originale \nLato A\nLato B\n1984 - Maxi singolo 12\" originale \nLato A\nLato B\n1984 - Maxi singolo 12\" US \nLato A\nLato B\n1990 - Singolo 7\" \nLato A\nLato B\n1990 - CD singolo \nLato A\nLato B\nFormazione.\nMusicisti ospiti\nUso nei videogiochi.\nLa canzone \u00e8 stata inserita nella stazione radio \"Flash FM\" del videogioco \"\", pubblicato dalla Rockstar Games nel 2006 per PlayStation Portable e nel 2007 per PlayStation 2."}
{"id": "1252727", "revid": "76819", "url": "https://it.wikipedia.org/wiki?curid=1252727", "title": "Noel Anthony Hogan", "text": ""}
{"id": "1252735", "revid": "62004", "url": "https://it.wikipedia.org/wiki?curid=1252735", "title": "Mordechaj Spiegler", "text": ""}
{"id": "1252736", "revid": "125252675", "url": "https://it.wikipedia.org/wiki?curid=1252736", "title": "Lee Arenberg", "text": "Ha raggiunto la notoriet\u00e0 interpretando nella saga \"Pirati dei Caraibi\" di Gore Verbinski il pirata Pintel, ha recitato soprattutto in molte serie televisive.\nCarriera.\nLee Arenberg ha partecipato come guest star in tutte le quattro serie spin-off di \"Star Trek\": ', ', ' e '. Casualmente, nella sua prima ed ultima apparizione nel mondo di \"Star Trek\" ha interpretato un personaggio di nome Gral, ma appartenenti a due razze diverse (uno era un Ferengi mentre l'altro un Tellarite). Nel 1992 \u00e8 apparso nella serie televisiva \"Night Court\". Ha partecipato a due episodi di \"Seinfeld\" nel ruolo dell'allibratore Mike Moffit. In un episodio lui e George Costanza hanno una disputa per un parcheggio, mentre nel secondo i suoi pollici si rompono accidentalmente mentre tenta di riparare la macchina di Jerry Seinfeld.\nDurante la sua carriera ha partecipato a molte serie televisive, tra cui bisogna ricordare oltre quelle gi\u00e0 citate \"Friends\", \"Una famiglia a tutto gas\" e \"Scrubs - Medici ai primi ferri\", in cui interpreta il Dottor Moyer. Quest'ultimo diventa vittima della personalit\u00e0 della \"Nuova Elliot\" e durante l'episodio lo si vede in una scena dove grida ripetutamente \"Le mie macchine!\", scena che \u00e8 diventata molto rappresentativa su YTMND.\nHa partecipato anche ad alcuni film, tra cui bisogna citare \"RoboCop 3\", \"Dungeons &amp; Dragons\" e la trilogia di \"Pirati dei Caraibi\" nel ruolo del pirata Pintel. In accordo con l'attore il personaggio di Pintel non appare nel quarto film \"Pirati dei Caraibi - Oltre i confini del mare\".\nDoppiatori italiani.\nNelle versioni in italiano dei suoi film, Lee Arenberg \u00e8 stato doppiato da:"}
{"id": "1252740", "revid": "123309041", "url": "https://it.wikipedia.org/wiki?curid=1252740", "title": "Sport da combattimento", "text": "Uno sport da combattimento \u00e8 un incontro per fini competitivi tra due atleti che combattono fra di loro impiegando delle determinate regole d'ingaggio (di solito significativamente diverse da quelle simulate nei combattimenti intesi per pratica), simulando parte di un combattimento corpo a corpo all'interno di un contesto agonistico.\nStoria.\nSport legati alle abilit\u00e0 nel combattimento hanno sempre fatto parte della cultura umana per migliaia di anni. Forme di lotta esistono in quasi ogni civilt\u00e0. I giochi olimpici antichi erano largamente composti da discipline che testavano le caratteristiche legate al combattimento, come la corsa armata, il pugilato, la lotta, il pancrazio, il lancio del giavellotto e la corsa dei carri. Questa tradizione di sport da combattimento fu portata anche pi\u00f9 in l\u00e0 dai romani con gli scontri fra gladiatori che combattevano in maniera molto cruenta nelle arene con armi, a volte fino alla morte.\nLa prima testimonianza di sport da combattimento risale ai giochi olimpici del 648 a.C. con il pancrazio, che consentiva agli atleti di usare ogni tecnica pugilistica e di lotta. Le uniche regole alle origini erano di non mordere e di non colpire gli occhi. Il vincitore era decretato per sottomissione, perdita di sensi o addirittura morte. Gli incontri potevano durare anche ore e divennero rapidamente popolari nel periodo ellenistico, dove venivano indetti in piccoli piazzali che incoraggiavano l'ingaggio.\nAttraverso il medioevo e il rinascimento erano comuni i tornei, con la giostra cavalleresca vista come evento principale di questi giochi marziali, praticati anche e soprattutto come mezzo di preparazione alla guerra. I tornei erano comuni fra l'aristocrazia, ma forme sportive di combattimento erano praticate in ogni strato della societ\u00e0. La lotta tradizionale, detta spesso \"folk wrestling\", esiste in varie forme in quasi ogni cultura.\nCon l'avvento delle armi da fuoco, l'uso di armi bianche o di tecniche a mano nuda divenne obsoleto per i campi di battaglia, cos\u00ec molte abilit\u00e0 sopravvissero solo in misura sportiva, con fini agonistici o come solo mezzo di formazione fisica e mentale dell'individuo.\nAlle soglie dell'et\u00e0 contemporanea la pratica sportiva del combattimento divenne sempre pi\u00f9 popolare, riconosciuta ufficialmente e regolamentata internazionalmente. Nell'800 in Europa si diffondono il pugilato inglese e nascono discipline come la savate, la lotta olimpica o l'odierna scherma, tutte discipline retaggio di quelle che un tempo erano le abilit\u00e0 richieste dai guerrieri. Anche molte forme di ginnastica sono indirettamente collegate alle pratiche marziali dei periodi antichi, per esempio il cavallo con maniglie nasce in origine come esercizio per i cavalieri che dovevano simulare il cambio di posizione in monta a un cavallo.\nIn oriente invece antiche arti marziali come il kenjutsu o il ju jitsu vennero aggiornate ai tempi pi\u00f9 moderni e tramutate in kend\u014d e judo, come mezzi sportivi di crescita e confronto dei praticanti.\nSport moderno.\nAl giorno d'oggi gli atleti di solito combattono uno contro uno, ma possono ancora usare solo un determinato campione di tecniche come nella boxe dove sono ammessi solo i pugni, nel taekwondo che si focalizza sui calci, mentre nella muay thai \u00e8 consentito anche l'uso di gomitate e ginocchiate. Gli sport basati sulla lotta possono concentrarsi sull'ottenere una posizione superiore come nella lotta libera o nel judo oppure sulla sottomissione come nel Jiu jitsu brasiliano.\nLe odierne arti marziali miste sono un tipo di competizione simile all'antico pancrazio che consente un largo raggio si tecniche sia di lotta che di percussioni.\nGli sport da combattimento possono svolgersi anche con l'uso di armi, in genere usando spade come nelle specialit\u00e0 della scherma occidentale (stocco, sciabola e fioretto) o nel kend\u014d (lo shinai).\nMolti sport da combattimento possono anche impiegare delle protezioni pi\u00f9 o meno complesse, alcune generali (paradenti o conchiglie), altre pi\u00f9 specifiche (come i guantoni nella boxe o le armature del kendo).\nTipi di sport da combattimento.\nDiscipline di scherma.\nScherma olimpica.\nL'odierna scherma \u00e8 uno sport occidentale, erede delle arti marziali europee di spada, ampiamente mutate nel corso degli anni, sino all'attuale competizione sportiva, originata dalla scherma dell'800-inizio '900 (ancora da duello), con tre spade: il fioretto (in origine arma da allenamento), la sciabola (in origine la lama degli ufficiali a cavallo) e la spada (in origine arma da duello). La sciabola \u00e8 l'unica a poter colpire con il taglio. Essa e il fioretto rispettano la convenzione, per la quale ha il punto chi attacca per primo. La spada non ne \u00e8 legata, e prevede quindi il doppio punto, quando \u00e8 impossibile dire chi ha colpito per primo. Ognuna delle tre armi ha bersagli diversi: il fioretto solo il busto, la sciabola la parte del corpo sopra la cintura, la spada tutto il corpo. Gode dello status olimpico.\nKend\u014d.\nIl \u00e8 un tipo di scherma giapponese, evolutasi come versione sportiva delle tecniche di combattimento con la katana anticamente utilizzate dai samurai nel kenjutsu. Kend\u014d significa letteralmente \"La via, , della spada, \" Si pratica indossando un'armatura (bogu) costituita da men (a copertura di testa, viso, spalle, gola), d\u014d (corpetto rigido), tare (intorno ai fianchi), kote (guanti rigidi), tenogui (fazzoletto che viene legato alla testa prima di indossare il men). La classica sciabola (katana) \u00e8 stata sostituita dal bokut\u014d (detto anche bokken), usato solo per una serie di dieci esercizi, i kata, che racchiudono l'essenza del kend\u014d, e dallo shinai, una spada costituita da quattro listelli di bamb\u00f9 uniti dal manico di pelle (tsuka), che \u00e8 usata per il combattimento vero e proprio (jigeiko).\nEscrima.\nEscrima o Eskrima \u00e8 il nome di un antico sistema di combattimento filippino, conosciuto anche come Kali o Arnis de Mano, o ancora come FMA (Filipino Martial Arts), basato in particolare sullo studio delle armi. Ne esistono forme di competizione sportiva, regolamentate e con protezioni, basate sull'uso dei bastoni.\nWushu sportivo.\nEsistono forme sportive del Wushu, termine generico per indicare le arti marziali cinesi. Quelle relative al combattimento corpo a corpo sono indicate alla voce sanda, ma ne esistono anche alcune che prevedono l'uso di armi come forma di scherma, secondo regolamenti vari.\nIl wushu \u00e8 stato sport dimostrativo alle Olimpiadi di Pechino 2008.\nLightsaber Combat.\nEsistono accademie che hanno codificato una forma di scherma sportiva basata sull'utilizzo della spada laser nella saga immaginaria di guerre stellari.\nI combattimenti in questa disciplina utilizzano riproduzioni apposite delle spade laser del film, in vario materiale plastico o metallico ed eventualmente dotate di componenti elettroniche (come schede sonore, sensori di movimento nonch\u00e9 una sorgente luminosa per simulare la \"lama\" di energia e i suoni tipici della rappresentazione cinematografica). La pratica si basa sullo studio di forme nonch\u00e9 su tecniche e movimenti particolari da impiegare nel duello; per ottenere ci\u00f2 sono stati creati appositamente degli stili, basandosi anche sulle descrizioni contenute nelle varie fonti di guerre stellari (film, romanzi ecc.).\nDiscipline a contatto limitato.\nPoint Karate.\nIl \"Karate\" \u00e8 un'antica arte marziale, atta alla difesa delle persone originaria dell'isola di Okinawa. Prevede tecniche di percussione con tutti gli arti del corpo (pugni, gambe, gomiti, ginocchia ecc.) e tecniche complementari di proiezioni, leve articolari, strangolamenti e colpi ai punti vitali. Con l'approdo in Giappone, il maestro Gichin Funakoshi, fondatore dello stile Shotokan, distanzi\u00f2 il karate dalle radici pi\u00f9 marziali per impostarlo come una disciplina educativa che fosse filosofia di vita, in impegno costante di ricerca del proprio equilibrio e come metodo di crescita fisica e mentale. Da queste premesse vennero poi a formarsi stili e federazioni che codificarono il combattimento tradizionale d'allenamento, chiamato kumite, come tipo di incontro sportivo a punti. I colpi non vengono affondati alla ricerca del knockout (KO) dell'avversario, ma vengono arrestati per motivi di incolumit\u00e0. La maggior parte delle competizioni prevede l'interruzione dell'azione con conseguente ripresa dalla posizione di partenza qualora un atleta riesca a mettere a segno il colpo e quindi ad ottenere il punto, ma ne esistono anche alcune che mantengono il combattimento fluido, senza interruzioni, pur sempre con un contatto leggero.\nLe competizioni si svolgono indossando il keikogi caratteristico della disciplina e vari livelli di protezione a seconda del torneo.\nEsistono stili del karate a contatto pieno, come il kyokushinkai e le scuole da esso derivate, o il full contact karate, dai quali si \u00e8 sviluppata la kickboxing sia in forme a contatto pieno che limitato.\nEsistono competizioni di karate con i guantoni (karate gloves) che sono essenzialmente kickboxing con il gi.\nSemi contact.\nIl \"Semi contact\" \u00e8 una specialit\u00e0 della kickboxing, ma il regolamento \u00e8 simile invece a quello del karate a punti. Si combatte con pantaloncini, guantoni ed eventualmente caschetto, non \u00e8 permesso affondare i colpi per ottenere il KO, la vittoria si ottiene ai punti.\nDiscipline a contatto pieno.\nPugilato.\nIl \"pugilato\", conosciuto anche come \"boxe\", oltre ad essere uno sport da difesa personale, \u00e8 pure uno sport da combattimento che consiste nel confronto, all'interno di uno spazio quadrato chiamato ring, tra due atleti che si affrontano colpendosi con i pugni chiusi (protetti da appositi guantoni), allo scopo di indebolire e atterrare l'avversario. Questo sport, che veniva praticato gi\u00e0 dagli antichi greci, \u00e8 conosciuto, a partire dall'XI secolo, anche come la nobile arte, intendendo che richiede dai suoi praticanti le qualit\u00e0 caratteristiche dell'uomo, come il coraggio, la forza, l'intelligenza. Assieme alla lotta olimpica, \u00e8 lo sport da combattimento per eccellenza ed assieme ad essa \u00e8 presente nelle Olimpiadi fin dalle prime edizioni, ma vi sono differenze regolamentari fra la boxe olimpica/amatoriale e quella professionistica (\"in primis\" l'uso di caschetto protettivo e guantoni pi\u00f9 imbottiti).\nBoxe Francese Savate.\nLa Boxe Francese Savate, o BF-Savate, \u00e8 uno sport da combattimento caratterizzato dalla fusione delle tecniche di gambe (calci) che vanno ad integrarsi alle tecniche sviluppate nel Pugilato.\n\u00c8 uno sport a percussione e fa parte degli sport di situazione.\n\u00c8 inserita nel gruppo degli sport di combattimento calci pugni (Boxe pieds-poings)\nTaekwondo.\nIl \"Tae Kwon Do,\" \u00e8 un'arte marziale coreana e uno sport da combattimento che si basa principalmente su tecniche di piede.\nNe esistono due scuole, la WT (World Taekwondo) \u00e8 la specialit\u00e0 olimpica, mentre la ITF (International Taekwon-Do Federation) differisce leggermente nel regolamento, nell'abbigliamento e nelle protezioni usate in combattimento.\nLe competizioni si svolgono su un tappeto (tatami), lungo metri 8x8, i combattenti durante le competizioni devono indossare diverse protezioni obbligatorie: caschetto, paradenti, corazza per il busto, conchiglia, guanti per mani, guanti per piedi e parastinchi. Il regolamento prevede lo svolgersi di 3 round da 2 minuti ciascuno, con assegnazione di punti per qualsiasi colpo sopra la cintura su tronco e testa, i colpi alle spalle e sotto la vita sono proibiti e prevedono penalit\u00e0. I colpi validi e consentiti sono calci e pugni al tronco e calci alla testa. Con le tecniche di pugno si pu\u00f2 colpire solo il tronco. La vittoria viene assegnata in base al punteggio alla fine del 3\u00ba round, ci sono molti verdetti raggiungibili, spiegati due paragrafi sotto.\nI punteggi si contano in questo modo: 1 punto per attacco di pugno al tronco, 2 punti per attacco di calcio al tronco, 3 punti per attacco di calcio alla testa, 2 punti aggiuntivi per ogni attacco di calcio in rotazione, sia alla testa che al tronco.\nLe penalit\u00e0 (Gam-Jeom) possono essere assegnate per colpi scorretti, comportamenti antisportivi, per uscite fuori dall'area di combattimento e per cadute a terra. Ogni penalit\u00e0 si traduce in 1 punto per l'avversario, \u00e8 possibile raggiungere un massimo di 10 penalit\u00e0 prima di venire squalificati.\nI verdetti sono: vittoria per punteggio al termine del tempo di combattimento, vittoria per knock out, vittoria per somma di ammonizioni dell'avversario (10), vittoria di uno dei due combattenti a seguito di decisione arbitrale di sospendere l'incontro, vittoria per abbandono volontario dell'avversario, vittoria per abbandono per infortunio dell'avversario, vittoria a seguito di squalifica di uno dei due combattenti a causa di un'azione particolarmente scorretta che abbia causato infortunio all'avversario.\nKickboxing.\nLa Kick Boxing o Kickboxing \u00e8 uno sport da combattimento che combina tecniche di calcio caratteristiche di arti marziali orientali ai colpi di pugno propri dello sport occidentale. Si combatte con i calzoncini corti. I colpi consentiti sono pugni e calci a gambe, si possono colpire tronco e viso ma sono proibiti i colpi alla nuca, alla schiena e ai genitali. Si usano guantoni da boxe, conchiglia, paradenti e protezioni per i piedi. Il numero delle riprese e dei minuti per ognuna di queste dipende dal tipo di disciplina.\nLa disciplina \u00e8 generalmente a contatto pieno (\"full-contact\", \"low kick\"') ma ne esistono anche versioni a contatto leggero (\"semi-contact\", \"light-contact\") che sono molto affini al karate sportivo. Inoltre a volte, per estensione, ci si riferisce con il termine kickboxing a tutta la famiglia di vari tipi di boxe comprensivi anche e almeno di tecniche di calcio oltre a quelle di pugno (come savate o sanda), quindi non solo ai consueti formati regolamentari (come light contact o full contact).\nIl formato pi\u00f9 diffuso di kickboxing \u00e8 quello del K-1 Rules Set, talvolta chiamato semplicemente K-1, sviluppatosi dalla formula dell'omonimo torneo in Giappone.\n\u00c8 stato ideato pensando ad un tipo di torneo che permettesse il confronto comune di atleti provenienti dalle varie forme di sport pugilistici con calci, in particolare con un regolamento a met\u00e0 strada fra la kickboxing canonica e la muay thai.\nA differenza della muay thai, non sono ammesse le gomitate e l'uso del \"clinch\", ovvero afferrare l'avversario in preso dietro alla nuca, rispetto ad un tradizionale incontro di kickboxing o altre discipline affini \u00e8 per\u00f2 possibile effettuare ginocchiate senza presa come anche afferrare l'avversario con una sola mano e portare un solo colpo di ginocchio per volta. Non sono permesse proiezioni come nella sanda o l'uso di scarpette come nella savate.\nBoxe Cinese (Sanda).\nLa \"boxe cinese\" \u00e8 conosciuta anche come Sanda o Sanshou. Si combatte in calzoncini corti e con alcune protezioni (a seconda delle federazioni organizzatrici) corporali: le minime consistono nei classici guantoni, fino a paradenti, corpetto, paratibie, conchiglia e caschetto (nella versione \"leggera\" \u00e8 opzionale anche l'uso della rete protettiva). Il combattimento si svolge all'interno di un quadrato di circa 10m x 10m, solitamente rialzato dal suolo, a circa 50cm, senza corde perimetrali. L'abito usuale sono i calzoncini corti e una maglietta. Le tecniche che si possono usare sono pugni, calci, proiezioni e tecniche di sacrificio. Le riprese durano solitamente 3 minuti.\nZendokai.\nLo \"Zendokai\", \u00e8 uno stile di karate moderno che utilizza tecniche di striking, grappling e proiezioni e leve. Lo zendokai \u00e8 uno stile di karate a contatto pieno che utilizza il casco con una protezioni completa o in altri casi un casco senza visiera.\nBoxe Thailandese (Muay Thai).\nLa \"boxe thailandese\", conosciuta anche come \"Thai Boxing\" o Muay Thai, \u00e8 una tecnica da combattimento autonoma, molto antica, nata in Thailandia. Si combatte con i calzoncini corti. Si utilizzano pugni, calci, gomitate, colpi di ginocchia e si lotta in clinch senza che l'arbitro fermi a meno che il combattimento non sia passivo. Si usano guantoni, paradenti, conchiglia e nessuna protezione per i piedi. \u00c8 proibito colpire ai genitali ed alla nuca ma si pu\u00f2 colpire di ginocchio in clinch. I match sono in riprese da 3 minuti, tre per i dilettanti e 5 per i professionisti.\nBoxe Birmana.\nLa \"boxe birmana\", o Lethwei, \u00e8 molto simile alla \"muay thai\", ma consente anche l'uso di testate e non prevede l'utilizzo di guantoni.\nFull contact karate.\nIl nome originale \u00e8 \"Full contact karate\", sottolineando la comunanza con il karate tradizionale. Si combatte indossando pantaloni lunghi come quelli del kimono tradizionale, del colore preferito dal pugile. \u00c8 permesso indossare la cintura. I colpi consentiti sono pugni e calci al tronco ed al viso, sono proibiti colpi alla nuca ed ai genitali. Si usano paradenti, conchiglia, guanti da boxe, protezioni per tibie e piedi. Le riprese sono da due minuti cadauno, e la durata del match \u00e8 in base al livello degli atleti (come nel pugilato) ed il titolo mondiale \u00e8 di 12 riprese.\nDiscipline lottatorie.\nLotta libera.\nLa \"lotta libera\" \u00e8 una sport da combattimento, nato in Italia, regolamentando le esperienze lottatorie europee (in particolare dal wrestling inglese) e medio-orientali (lotta turca e iraniana) ed ispirandosi alla tradizione della lotta olimpica dell'antica Grecia. Venne quasi immediatamente inserita nelle moderne competizioni olimpiche, riallacciandosi alla tradizione antica.\nLa lotta stile libero \u00e8 praticata da atleti di sesso sia maschile sia femminile. Il combattimento, della durata di 3 round da 2 minuti l'uno, si svolge su un tappeto (chiamato materassina) delimitato da un cerchio rosso (detto zona) che limita l'area dove si svolge il combattimento. L'obiettivo del combattimento \u00e8 di \"schienare\" l'avversario oppure aggiudicarsi due delle tre riprese. La schienata equivale al KO, ed i contendenti per ottenerla tentano di eseguire diverse mosse (es. proiezioni, atterramenti, sbilanciamenti, controlli) alle quali vengono attribuiti dei punteggi che variano da 1 a 5 secondo la difficolt\u00e0. In assenza dello schienamento, la vittoria viene assegnata ai punti.\nLotta greco-romana.\nLa \"lotta greco-romana\" \u00e8 una sport da combattimento, analogo alla lotta libera; \u00e8 differente da quest'ultima in quanto non si possono eseguire tecniche di atterramento o ribaltamento che prevedano azioni sulle gambe. L'obiettivo principale nella lotta greco-romana consiste nel riuscire a portare l'avversario al tappeto, facendogli successivamente poggiare entrambe le spalle (schienamento). In questo caso l'incontro viene interrotto e viene assegnata la vittoria. Se invece l'incontro si protrae per tutta la sua durata, che \u00e8 di circa 5 o 6 minuti, vince chi ha conquistato pi\u00f9 punti. Anch'essa gode dello status olimpico.\nJudo.\nIl \"judo\" nasce come arte marziale e pratica educativa-formativa alla fine del XIX secolo in Giappone dalla sistematizzazione delle precedenti scuole di ju jitsu; i praticanti di tale disciplina vengono denominati o judoisti. La disciplina ha sempre avuto una forma di confronto agonistico che ha dato luogo nel tempo ad un vero e proprio ambito sportivo che \u00e8 stato riconosciuto dal comitato olimpico negli anni '60.\nL'obiettivo di un incontro di judo \u00e8 proiettare l'avversario a terra sulla sua schiena o di immobilizzarlo a terra, preferibilmente sulla schiena o forzarlo ad arrendersi per un soffocamento, uno strangolamento o una leva articolare al braccio (sono vietate alle spalle, alla nuca o alle gambe). Ognuno di questi requisiti permette la realizzazione del punto atto a vincere immediatamente l'incontro chiamato \"ippon\"; l\u2019altro punteggio \u00e8 il \"Waza-ari\".\nLuta livre.\nLa luta livre \u00e8 una disciplina brasiliana (da non confondere con la lotta libera che viene invece chiamata \"luta estilo livre\"), creata nella prima met\u00e0 del XX secolo a Rio de Janeiro, specializzata nella lotta al suolo senza keikogi e nel combattimento libero. Il termine luta livre \u00e8 stato impiegato anche in riferimento al free fight. Si divide in Luta Livre Esportiva (o Submission) che \u00e8 uno stile focalizzato esclusivamente sulle prese, concentrandosi in particolar modo nella lotta a terra con sottomissioni (uguale alla disciplina del Grappling della United World Wrestling), e in Luta Livre Vale Tudo che rappresenta un'estensione della specialit\u00e0 esportiva e diventa a tutti gli effetti una forma di combattimento libero e completo, a cui vengono aggiunte le percussioni, come pugni, calci, gomitate e ginocchiate (uguale alle Mixed Martial Arts).\nSambo.\nSambo, acronimo di \"Samoza\u0161\u010dita Bez Oru\u017eija\" ovvero \"difesa personale senz'armi\", \u00e8 un sistema da combattimento di origine russa sviluppato a partire dagli anni venti come metodo di lotta destinato all'addestramento dei soldati dell'Armata Rossa. Da esso si sono emanate varie forme di specialit\u00e0 sportiva. Le tecniche del sambo si suddividono fondamentalmente in tre tipi di attacco: alla parte superiore del corpo, alla parte inferiore del corpo, lotta al suolo. Nella competizione sportiva per ci\u00f2 che riguarda la lotta a terra sono proibite le tecniche di lussazione degli arti e gli strangolamenti, a differenza di quanto avviene nel judo. Ci\u00f2 \u00e8 dovuto al fatto che le prese possono includere tecniche di lotta libera e lotta greco-romana, la cui stretta potrebbe essere altamente lesiva. In certi formati i due contendenti sono autorizzati a usare pugni e calci, assieme a colpi di ginocchio e gomito, oltre alle normali prese di strangolamento e sottomissione.\nBrazilian Jiu Jitsu.\nIl Brazilian Jiu Jitsu o BJJ \u00e8 una competizione analoga al judo ma con un regolamento differente che prevede la vittoria per sottomissione o ai punti, non per schienata o immobilizzazione. Per questo un incontro di jiujitsu brasiliano si svolge gran parte del tempo al suolo a differenza del cugino judo. Si indossa un keikogi simile a quello del judo, ma pi\u00f9 leggero nella parte superiore e pi\u00f9 robusto in quella inferiore, proprio perch\u00e9 si passa pi\u00f9 tempo facendo lotta a terra.\nLa disciplina si \u00e8 diffusa in tutto il mondo dopo aver ottenuto successo negli incontri di arti marziali miste.\nGrappling.\nIl Grappling \u00e8 una disciplina lottatoria che prevede una fase di lotta in piedi analoga a quella della lotta libera ma che termina non con una schienata o un'immobilizzazione ma con la sottomissione di uno dei due contendenti tramite leve o strangolamenti. Se non avviene sottomissione, si vince ai punti. I contendenti indossano semplicemente magliette aderenti e pantaloncini (il paradenti \u00e8 facoltativo). La disciplina \u00e8 riconosciuta dalla Federazione Internazionale delle Lotte Associate (oggi United World Wrestling - UWW) come stile lottatorio ufficiale che sta operando per portarla alle Olimpiadi accanto alla lotta libera e alla lotta greco-romana.\nSsir\u00fbm.\nLa \"lotta coreana\" o Ssir\u00fbm \u00e8 uno sport da combattimento coreano, che ha origini antiche, praticata in occasione di festeggiamenti tipici locali, e si svolgeva fra i giovani pi\u00f9 robusti dei villaggi, l'ultimo a restare in piedi era proclamato vincitore e coronato col titolo di \"changsa\", uomo forte, ed era premiato con un bue. \u00c8 un combattimento fra due lottatori all'interno di una buca di sabbia. I due atleti si prendono per il satpa, il pezzo di stoffa che cinge vita e cosce, e con l'uso della forza di braccia, gambe e dorso cercano di rovesciare l'avversario fino a farlo cadere. Tecnica chiamata \"capovolgimento\" dove l'atleta non usa la propria forza, ma quella dell'avversario contro di lui. Gli incontri possono sembrare lenti ad una visione superficiale, in realt\u00e0 sono molto dinamici e attraggono un grande numero di spettatori, grazie alla sorprendente rapidit\u00e0 con cui viene capovolto l'avversario ed ottenuta cos\u00ec la vittoria.\nSumo.\nIl sumo \u00e8 una forma di lotta corpo a corpo, nella quale due lottatori si affrontano con lo scopo di atterrare o estromettere l'avversario dalla zona di combattimento detta \"dohyo\". Il sumo \u00e8 lo sport nazionale del Giappone. Per tradizione, prima di ogni incontro, i \"rikishi\" raccolgono da un apposito contenitore una manciata di sale e la lanciano sul dohyo. Tale gesto \u00e8 propiziatorio e ben augurante finalizzato a proteggere i rikishi da sfortunati scontri, ferite, infortuni e cadute.\nDiscipline ibride.\nArti marziali miste (MMA).\nLe arti marziali miste, conosciute anche come \"Mixed martial arts\" o \"MMA\", sono uno degli sport da combattimento pi\u00f9 completi come numero di tecniche che esiste attualmente. Questo sport comprende una grande gamma di tecniche come pugni, calci, ginocchiate, gomitate, proiezioni, lotta a terra, leve articolari, strangolamenti. Le arti marziali miste possono essere praticate come sport di contatto regolamentato o in tornei con regole minime nei quali gli atleti vincono essenzialmente mandando l'avversario KO o sottomettendolo. Si tratta nello spirito dell'ultima erede dell'antico pancrazio. Lo sport si \u00e8 sviluppato con tale nome solamente a partire dalla met\u00e0 degli anni novanta ed in precedenza era noto anche con i nomi \"Free fight\" o \"No holds barred\".\nPancrazio.\nIl pancrazio \u00e8 uno sport di origine greca, un misto di lotta e pugilato. Il termine significa \"intera forza (del corpo)\". Lo scopo era vincere l'avversario utilizzando tutte le proprie forze, a mani nude, ed i contendenti avevano la possibilit\u00e0 di usare tutte le tecniche possibili: sgambetti, proiezioni, leve articolari, pugni, calci, ginocchiate, gomitate, unghiate, tecniche di rottura delle dita, possibilit\u00e0 di strozzare l'avversario. Il pancrazio \u00e8 diventata una delle pi\u00f9 complete discipline da combattimento, poich\u00e9 comprende tecniche diverse tra loro, ed allena quindi ad un uso generale del proprio corpo. Al giorno d'oggi la Federazione Internazionale delle Lotte Associate ha riconosciuto una forma di competizione chiamata pancrazio amatoriale dal regolamento simile a quello delle arti marziali miste dilettantistiche.\nDaido juku.\nIl Daido Juku, conosciuto anche come Kudo, \u00e8 un'arte marziale ibrida fondata nel 1981 da Azuma Takashi. \nIl kudo \u00e8 uno dei primi esempi di arte marziale mista codificata, infatti combina diverse arti marziali per ottenere come risultato un combattimento realistico.\nEssa pu\u00f2 essere considerata una sorta di \"MMA giapponese\".\nShoot Fighting.\nCon i termini Shootfighting si intende uno sport da combattimento simile alle arti marziali miste, quindi combinante sia percussioni che lotta, rispetto ad esse per\u00f2 non \u00e8 ammesso colpire l'avversario a terra ed \u00e8 proibito colpire mentre si \u00e8 al suolo. In questa situazione si potranno usare solo tecniche lottatorie. Si considerano al suolo atleti che poggiano anche solo con la mano o con il ginocchio sul tappeto.\nSolo le classi avanzate inoltre utilizzano guantini a mano aperta, mentre per le categorie inferiori si utilizzano i normali guantoni pugilistici.\nPer questo motivo la disciplina assomiglia ad un iniziale incontro di Muay thai, Kickboxing o anche Sanda visto che si pu\u00f2 proiettare l'avversario e tentare di immobilizzarlo per 5 secondi oppure di sottometterlo, passando cos\u00ec ad una fase di Grappling.\nShoot Boxing.\nLo Shoot boxing, Shoot boxe o Standing Valetudo \u00e8 uno sport da combattimento prevalentemente di striking e quindi simile al Kickboxing ma che integra anche tecniche di proiezione a terra del Sanda e di sottomissione in posizione eretta; pu\u00f2 essere paragonato alle MMA ma privo della parte di combattimento a terra."}
{"id": "1252741", "revid": "228587", "url": "https://it.wikipedia.org/wiki?curid=1252741", "title": "Atomica di Hitler", "text": "La cosiddetta atomica nazista, o meglio bomba nazista, \u00e8 una teoria esposta dallo storico berlinese Rainer Karlsch nel marzo 2005 nel saggio \"Hitlers Bombe\", secondo la quale la Germania nazista avrebbe sviluppato una \"bomba sporca\" oppure un ibrido nucleare-radiologico, prodotto dalle ricerche sulla fusione, e non un'arma nucleare propria e pura come quella fatta esplodere ad Hiroshima.\nMalgrado un programma nucleare tedesco fosse effettivamente in corso, non esistono prove conclusive che quest'arma sia effettivamente esistita. La teoria ha trovato ampio spazio sui mass media, che hanno sempre trovato una fonte di interesse le armi segrete del Terzo Reich.\nSviluppo e test dell'arma.\nSecondo Karlsch un gruppo totalmente distaccato dal progetto nazista sull'atomica, diretto dal fisico Kurt Diebner, dal 1944-1945, studi\u00f2 in una base in Turingia una sorta di atomica minore, quasi sicuramente una bomba sporca (vedendo le differenze sullo standard della fissione e la costruzione dell'effettiva arma). Il progetto era finanziato e diretto dall'Esercito sotto il comando del Generale Eric Schumann. Dopo l'attentato a Hitler del 20 luglio 1944, Heinrich Himmler e le SS presero il controllo del progetto nazista per la bomba atomica. Molto di quello che Diebner e la sua squadra fecero durante la guerra \u00e8 ancora sconosciuto ed al riguardo sono state fatte molte speculazioni. Un libro di Rainer Karlsch dichiara, sulla base di testimonianze, che la squadra di Diebner effettu\u00f2 due test, uno sull'isola di R\u00fcgen nel Mar Baltico con una bomba sporca e l'altro presso la base militare di Ohrdruf in Turingia.\nDiverse centinaia di prigionieri di guerra sarebbero morti a causa dell'esposizione a radiazioni sul luogo dell'esplosione.\nDiebner fu portato negli Stati Uniti alla fine della guerra nel quadro dell'Operazione Paperclip.\nProve pro e contro l'esistenza dell'arma.\nLa prova principale delle teorie di Karlsch \u00e8 l'esistenza di un brevetto per armi al plutonio del 1941.\nKarlsch cita inoltre un testimone di un'esplosione avvenuta ad Ohrdruf e un altro dei corpi carbonizzati delle vittime. Egli sostiene anche di avere campioni radioattivi del terreno dei siti. Le testimonianze coincidono con quelle di Luigi Romersa che nel suo libro \"Le armi segrete di Hitler\" rivela di essere stato testimone oculare dell'esperimento condotto nell'isola di R\u00fcgen, nel Mar Baltico. La testimonianza \u00e8 stata ripetuta anche nel documentario \"In missione per Mussolini\" realizzato da History Channel. Al processo di Norimberga nel 1946, il ministro degli armamenti Albert Speer venne interrogato dai magistrati circa l'esplosione di Ohrdruf, nel tentativo di poterlo ritenere responsabile per quelle vittime.\nLo scrittore sostenne inoltre che vi sarebbero prove nelle parti ancora nascoste del programma nucleare tedesco sotto la guida di Kurt Diebner. Lo storico tedesco ha individuato anche il luogo dove il gruppo di ricerca guidato da Diebner, al centro sperimentale di Gottow, nei dintorni di Berlino, coperto dal segreto di Stato, riusc\u00ec a costruire un reattore nucleare tra il 1943 e il 1944 e addirittura ottenne sia pur per pochi minuti o ore una reazione a catena nell'autunno del 1944. \u00c8 noto che Heisenberg non riusc\u00ec mai a costruire un reattore funzionante.\nNel febbraio 2006 sono stati eseguiti dei test in Turingia, per verificare la presenza anormale di un'alta radioattivit\u00e0 nell'ambiente. I risultati sono stati resi pubblici dal Physikalisch-Technische Bundesanstalt: se si tiene conto del livello relativamente elevato di radioattivit\u00e0 ambientale dovuto all'incidente di \u010cernobyl', sono stati rilevati livelli fuori norma di radiazioni, considerando che l'esperimento \u00e8 stato effettuato nel 1944 e che non si tratt\u00f2 di una bomba atomica come quella di Hiroshima. Qualcuno, pi\u00f9 per motivi ideologici che per evidenze scientifiche, ha cercato di minimizzare i risultati paragonandoli impropriamente agli alti livelli ancora presenti a \u010cernobyl', dopo l'incidente nel 1986 dimenticando le differenze tra i due eventi ed il fatto che Hiroshima dopo il bombardamento nucleare (6 agosto 1945) sia stata ricostruita esattamente dove era e che oggi vi abitino oltre 2 milioni di persone ad indicare il decadimento del livello di radioattivit\u00e0.\nLa pubblicazione di questi risultati ha dato risalto alla tesi della esistenza di una \"bomba sporca\" tedesca che se fosse stata perfezionata e posizionata su una V2 avrebbe potuto provocare gravissimi danni agli Alleati."}
{"id": "1252742", "revid": "978461", "url": "https://it.wikipedia.org/wiki?curid=1252742", "title": "Tracford", "text": "La Ford Tracford \u00e8 un'autovettura di fascia medio-bassa prodotta tra il 1933 ed il 1935 dall'omonima azienda automobilista francese.\nBreve profilo.\nLa storia della Tracford ebbe origine nel 1933 quando Louis Carle, direttore della Ford francese, decise di far aprire nella periferia di Parigi uno stabilimento per la produzione di una versione a trazione anteriore della Ford Model Y. A parte il tipo di trazione, la nuova vettura, chiamata Tracford come l'azienda stessa, montava la stessa meccanica della vettura da cui derivava. Il nome era la contrazione dei termini \"Traction\", che in francese indica la trazione anteriore (la trazione posteriore \u00e8 invece nota ai francesi come \"propulsion\") e Ford, ossia il marchio della Model Y.&lt;br&gt;\nLa Tracford era disponibile in due varianti di carrozzeria: la sportiva Irlande a 2/3 posti e la berlina Mouette a 4 posti.&lt;br&gt;\nL'esperimento ebbe per\u00f2 vita breve e uno scarsissimo esito commerciale: nel 1935 la Tracford cess\u00f2 di esistere."}
{"id": "1252744", "revid": "189759", "url": "https://it.wikipedia.org/wiki?curid=1252744", "title": "Gioacchino Greco", "text": ""}
{"id": "1252746", "revid": "15756", "url": "https://it.wikipedia.org/wiki?curid=1252746", "title": "Mackenzie Crook", "text": "Carriera.\nHa interpretato il personaggio di Gareth Keenan nella serie tv britannica The Office e il pirata Ragetti nella saga \"Pirati dei Caraibi\" diretta da Gore Verbinski.\nNel 2010 ha siglato un accordo con la casa editrice Faber and Faber per illustrare e scrivere libri per bambini.\nVita privata.\n\u00c8 sposato dal 2001 con la moglie Lindsay ed ha due figli: Jude (2003) e Elizabeth (2007)."}
{"id": "1252750", "revid": "474175", "url": "https://it.wikipedia.org/wiki?curid=1252750", "title": "Orestiada", "text": "Orestiada () \u00e8 un comune della Grecia situato nella periferia della Macedonia orientale e Tracia (unit\u00e0 periferica di Evros) con 39.375 abitanti secondo i dati del censimento 2001\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 956 km\u00b2 e la popolazione \u00e8 passata da 21.730 a 39.375 abitanti\nGeografia fisica.\nOrestiada sorge nell'estremo lembo nord-orientale della Grecia, nella vallata del fiume Evros, che demarca la frontiera con la Turchia. \u00c8 situata da 114 km a nord di Alessandropoli, a 57 km a sud-est della citt\u00e0 bulgara di Svilengrad e a 26 km a sud della citt\u00e0 turca di Edirne.\nStoria.\nIl centro principale fu fondato dopo lo scambio di popolazioni tra Grecia e Turchia del 1922.\nGeografia antropica.\nCon il varo del piano Callicrate del 2011 la municipalit\u00e0 di Orestiada ha integrato nel suo territorio le seguenti municipalit\u00e0:\nInfrastrutture e trasporti.\nStrade.\nOrestiada \u00e8 attraversata dalla strada nazionale 51, la quale costituisce lo spezzone finale della strada europea E85.\nFerrovie.\nOrestiada dispone di una propria stazione lungo la linea Svilengrad-Alessandropoli."}
{"id": "1252751", "revid": "62004", "url": "https://it.wikipedia.org/wiki?curid=1252751", "title": "Lu\u00eds Miguel Brito", "text": ""}
{"id": "1252753", "revid": "110157", "url": "https://it.wikipedia.org/wiki?curid=1252753", "title": "Orfeas", "text": "Orfeas (, in bulgaro: \"Orfeij\", \"\u041e\u0440\u0444\u0435\u0439\") \u00e8 un ex comune della Grecia nella periferia della Macedonia orientale e Tracia di 6.146 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Soufli.\nLocalit\u00e0.\nOrfeas \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1252754", "revid": "767487", "url": "https://it.wikipedia.org/wiki?curid=1252754", "title": "Decarbossilasi", "text": "Chiamasi decarbossilasi (carbossile-Liasi) una classe di enzimi che catalizzano una reazione di decarbossilazione la quale porta alla rimozione dalla molecola di un acido organico di uno o pi\u00f9 gruppi carbossilici sotto forma di anidride carbonica. Tale reazione \u00e8 tipica nel metabolismo degli organismi viventi ove un amminoacido viene trasformato in ammina.\nClassificazione.\nI \"decarbossilasi\" sono classificati con un numero EC 4.1.1. In genere sono chiamati dopo il substrato per il quale hanno catalizzato la decarbossilazione, per esempio la dopa-decarbossilasi catalizza la decarbossilazione della L-DOPA\nEsempi.\nUn esempio di un enzima capace di svolgere tale reazione di decarbossilazione \u00e8 la piruvato decarbossilasi, il cui coenzima \u00e8 la tiamina pirofosfato (o TPP).\nTale enzima agisce secondo queste tappe di reazione:\nin cui:\n- TPP: tiamina pirofosfato\n- E: piruvato decarbossilasi\n- TPP-E: enzima unito al coenzima.\nAltri esempi di decarbossilasi possono essere:"}
{"id": "1252755", "revid": "122664256", "url": "https://it.wikipedia.org/wiki?curid=1252755", "title": "Soufli", "text": "Soufli (, in turco: \"Sofulu\", in bulgaro: \"Soflu\", \"\u0421\u043e\u0444\u043b\u0443\") \u00e8 un comune della Grecia situato nella periferia della Macedonia orientale e Tracia (unit\u00e0 periferica di Evros) con 17.691 abitanti secondo i dati del censimento 2001\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 1.326 km\u00b2 e la popolazione \u00e8 passata da 4.258 a 17.691 abitanti.\nCostruito tra l'Oriente e l'Occidente e sulle principali strade della seta, Soufli emerge come uno dei centri principali della sericoltura nel XVIII secolo. La citt\u00e0 \u00e8 diventata centro per il commercio di seta e ha vissuto quasi esclusivamente di sericoltura e di esportazioni di seta fino ai primi anni Ottanta. "}
{"id": "1252756", "revid": "2212228", "url": "https://it.wikipedia.org/wiki?curid=1252756", "title": "Dirk Bikkembergs", "text": "Biografia.\nNato a Colonia, in Germania, perch\u00e9 suo padre era nell'esercito belga, ha vissuto la maggior parte dei suoi anni pi\u00f9 giovani a Diepenbeek, Limburgo, in Belgio. Nel 1982 Bikkembergs si laurea presso la Royal Academy of Fine Arts di Anversa, in Belgio, insieme ad altri designers belgi come Ann Demeulemeester, Dries van Noten, Dirk van Saene, Walter van Beirendonck e Marina Yee. Insieme diventeranno famosi come gli \"Antwerp Six\" del mondo della moda.\nNel 1989 Dirk Bikkembergs si reca a Parigi e lancia la sua prima collezione di abbigliamento maschile, seguita nel 1993 da una collezione di abbigliamento femminile.\nDirk Bikkembergs \u00e8 diventato particolarmente popolare tra i ragazzi nel 2000, dopo aver lanciato la linea di moda 'Bikkembergs Sport', che includeva t-shirt con il famoso logo del calciatore. Questa cosiddetta 'sport-couture' ha dato a Bikkembergs l'opportunit\u00e0 di disegnare l'abbigliamento per l'Inter. \u00c8 stato presidente della squadra calcistica di Fossombrone, piccolo comune in provincia di Pesaro-Urbino, che sotto la sua gestione ha raggiunto i migliori risultati della sua storia, sfiorando la promozione in Serie C2. Nel 2010 cede la propriet\u00e0 della squadra.\n\u00c8 stato il primo stilista a ricevere il permesso di tenere una sfilata di moda nel famoso stadio del Barcellona, il Camp Nou.\nNell'intervista rilasciata a Playboy Italia n. 15 (maggio 2010), Dirk Bikkembergs ha dichiarato:\nNel luglio 2015 il gruppo cinese Modern Avenue entra con il 51% (40,6 milioni di euro) nel capitale dell'azienda Bikkembergs arrivando al controllo totale nel 2019."}
{"id": "1252758", "revid": "1023546", "url": "https://it.wikipedia.org/wiki?curid=1252758", "title": "Vangelo di Bardesane", "text": "Il Vangelo di Bardesane \u00e8 un vangelo gnostico andato perduto, di cui sono giunte solo frammentarie testimonianze indirette tramite citazioni di alcuni Padri della Chiesa.\nL'autore \u00e8 Bardesane (II-III secolo), gnostico siriaco.\nForse va identificato col canonico \"Vangelo secondo Giovanni\" (integrale o modificato) o col \"Diatesseron\" di Taziano il Siro."}
{"id": "1252765", "revid": "767487", "url": "https://it.wikipedia.org/wiki?curid=1252765", "title": "Traianopoli", "text": "Traianopoli () \u00e8 un ex-comune della Grecia nella periferia della Macedonia orientale e Tracia di 3.335 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Alessandropoli.\nCitt\u00e0 romana, fu capitale della provincia di Rodope.\nLocalit\u00e0.\nTraianopoli \u00e8 divisa nelle seguenti comunit\u00e0 (i nomi dei villaggi tra partentesi):"}
{"id": "1252774", "revid": "306856", "url": "https://it.wikipedia.org/wiki?curid=1252774", "title": "0341", "text": " 0341 \u00e8 il prefisso telefonico del distretto di Lecco, appartenente al compartimento di Milano.\nIl distretto comprende la parte settentrionale della provincia di Lecco. Confina con i distretti di Menaggio (0344) a nord-ovest, di Sondrio (0342) a nord-est, di San Pellegrino Terme (0345) a est, di Bergamo (035) a sud-est, di Monza (039) a sud e di Como (031) a ovest.\nAree locali e comuni.\nIl distretto di Lecco comprende 50 comuni compresi nelle 4 aree locali di Barzio (ex settori di Barzio e Mandello del Lario), Bellano (ex settori di Bellano e Colico), Calolziocorte e Lecco. I comuni compresi nel distretto sono: Abbadia Lariana, Annone di Brianza, Ballabio, Barzio, Bellano, Calolziocorte, Carenno, Casargo, Cassina Valsassina, Civate, Colico, Cortenova, Crandola Valsassina, Cremeno, Dervio, Dolzago, Dorio, Ello, Erve, Esino Lario, Galbiate, Garlate, Introbio, Introzzo, Lecco, Lierna, Malgrate, Mandello del Lario, Margno, Moggio, Monte Marenzo, Morterone, Oggiono, Olginate, Pagnona, Parlasco, Pasturo, Perledo, Pescate, Premana, Primaluna, Sueglio, Taceno, Tremenico, Valgreghentino, Valmadrera, Varenna, Vendrogno, Vercurago e Vestreno."}
{"id": "1252777", "revid": "767487", "url": "https://it.wikipedia.org/wiki?curid=1252777", "title": "Dicyemida", "text": "L'ordine dei diciemidi (Dicyemida) comprende animali appartenenti al phylum dei mesozoi. Sono parassiti frequenti dei nefridi dei cefalopodi, come decapodi e ottopodi."}
{"id": "1252779", "revid": "117846149", "url": "https://it.wikipedia.org/wiki?curid=1252779", "title": "Madonna di Foligno", "text": "La Madonna di Foligno \u00e8 un dipinto a olio su tavola trasportata su tela (320 \u00d7 194\u00a0cm) di Raffaello, databile al 1511-1512 e conservato nella Pinacoteca Vaticana nella Citt\u00e0 del Vaticano.\nStoria.\nIl dipinto venne commissionato da Sigismondo de' Conti, segretario (\"scriptor apostolicus\") di papa Giulio II, come ex voto per il miracolo che aveva visto uscire la sua casa di Foligno illesa dopo un evento di non chiara origine (bolide o fulmine globulare, oppure, ancora, uno scoppio di bombarda che lancia una palla infuocata). L'opera, che fu la prima pala d'altare romana dipinta da Raffaello, si trovava sopra l'altare maggiore della Basilica di Santa Maria in Aracoeli a Roma, nella cui abside era collocata la tomba di Sigismondo. Nel 1565 Anna Conti, una monaca nipote del donatore la fece trasferire nella chiesa di Sant'Anna a Foligno, presso il Monastero delle Contesse della Beata Angelina dei Conti di Marsciano. Nel 1797 fu requisita durante l'occupazione francese e portata a Parigi, nel Grande Museo del Louvre. Visto il precario stato di conservazione del dipinto, fu deciso di trasportarlo su tela: l'intervento di restauro venne realizzato tra 1800-1801 da Francois Toussaint Hacquin. In seguito ai recuperi del Canova che, sosteneva la non validit\u00e0 del Trattato di Tolentino, il dipinto torn\u00f2 in Italia (1816), ma il pontefice Pio VII decise di trattenerlo a Roma nella Pinacoteca Vaticana, come altre opere importanti d'arte sacra. \nL'opera \u00e8 datata al 1511-1512, mentre l'artista lavorava alla Stanza di Eliodoro, ed \u00e8 il precedente pi\u00f9 vicino alla \"Madonna Sistina\".\nNel 1957-1958 fu restaurata sotto la direzione di Cesare Brandi.\nDopo l'esposizione a Milano terminata il 12 gennaio 2014 l'opera \u00e8 tornata a Foligno ed \u00e8 stata ufficialmente presentata sabato 18 gennaio 2014, alle ore 12, in una conferenza, presso Palazzo Trinci. L'opera \u00e8 stata esposta presso il monastero di Sant'Anna fino al 26 gennaio 2014.\nDescrizione.\nLa Madonna col Bambino, vestita in abiti con i due tradizionali colori rosso come madre e azzurro come regina, appare seduta sulle nubi e circondata da un disco aureolare, a sua volta attorniato da una corona azzurra di serafini che prendono forma dalle nuvole.\nAi piedi di Maria si stende un paesaggio naturale dal quale emerge una cittadina sovrastata da un arco luminoso, entro cui \u00e8 inserita una palla infuocata che sembra cadere sulle case.\nIn basso, da sinistra, sono raffigurati a coppie san Giovanni Battista con san Francesco d'Assisi (fondatore dei Minori che reggevano la chiesa) che impugnano entrambi una croce, e in una inconsueta veste azzurra san Girolamo, riconoscibile dal leone mansueto, che presenta a Maria il committente inginocchiato ritratto di profilo. Sigismondo indossa un sontuoso mantello di colore porpora foderato di pelliccia d'ermellino identificabile come dogalina (la lunga sopravveste foderata di pelliccia che portavano tradizionalmente i magistrati veneziani e il doge tra i secoli XV e XVI), da cui fuoriescono le maniche nere dell'abito sottostante. Al centro si vede un angioletto che rivolge uno sguardo trasognato verso l'apparizione celeste; regge in mano una tabella biansata all'antica priva di iscrizioni.\nIpotesi interpretativa.\nOltre alla consolidata interpretazione del dipinto come ex voto, l'iconografia della pala \u00e8 stata messa in relazione con un preesistente affresco (ora distrutto) di Pietro Cavallini nella stessa basilica di Santa Maria in Aracoeli, che rappresentava l'apparizione di Maria con Bambino avvolta in un cerchio di luce sul Campidoglio a Roma all'imperatore Augusto nel giorno della nascita di Ges\u00f9, secondo la storia narrata nella \"Leggenda aurea\" di Jacopo da Varagine. Il dipinto, posizionato originariamente sotto questo affresco, ne riprenderebbe il tema adattandolo a epitaffio sepolcrale del committente, morto a circa 80 anni, prima del completamento della pala. \nQuesto giustificherebbe il volto scavato dell'anziano committente, che appare come una sorta di maschera funeraria; cos\u00ec come la tabula ansata priva di iscrizioni tenuta dall'angioletto, riproporrebbe un'iconografia sepolcrale di origine paleocristiana ma presente anche nei monumenti funebri del XV secolo come la tomba del papa Sisto IV.\nStile.\nNel paesaggio, dall'atmosfera umida e trepidante, con effetti luminosi di grande originalit\u00e0, sono leggibili influenze del tonalismo veneto, nonch\u00e9 di autori ferraresi quali Dosso Dossi. La posizione al centro della pala per rievocare l'evento miracoloso ricorda inoltre l'impostazione della \"Pala Portuense\" di Ercole de' Roberti. La Vergine ricorda quella dell\"'Adorazione dei Magi\" di Leonardo e il Bambino quello del \"Tondo Doni\" di Michelangelo, quasi a voler seguire una sorta di \"contaminatio\" di modelli illustri.\nIl collegamento tra le due parti della pala \u00e8 intensificato dall'orchestrazione cromatico-luminosa e dai numerosi rimandi di gesti e sguardi: Giovanni, Francesco adorante e l'angioletto indirizzano l'occhio dello spettatore verso Maria, che si rivolge al donatore, ricambiata. Il gruppo della Madonna col Bambino \u00e8 raccolto in un ovale sotto il mantello protettivo di Maria e, come nelle migliori opere del Sanzio, ha quella viva naturalezza che rende l'ideale bellezza estremamente familiare allo spettatore. Il Bambino ad esempio non \u00e8 ritratto come il dio benedicente conscio della sua missione, ma come un vero e proprio fanciullo che sembra divincolarsi dall'abbraccio della madre per coprirsi sotto il velo. \nIl figlio, bellissimo, sereno, sonnolento, \u00e8 in posizione speculare: appoggia la gamba sinistra piegata sulla coscia della madre, mentre con la destra, diritta, si regge su una nuvola, con analogo effetto longitudinale. Maria sostiene col braccio sinistro l'infante, che si divincola graziosamente o meglio subisce uno di quei guizzi torsionali che sono provocati dal solletico. Infatti, il medio della mano destra della madre giocherellona sembra titillare il bimbo sotto l'ascella con ludica affettuosit\u00e0.\nStraordinariamente acuto \u00e8 il ritratto del committente, spesso giudicato una delle migliori prove in assoluto del Sanzio in questo genere. L'anziano prelato ha il volto scavato, gli zigomi angolosi, gli occhi infossati ed espressivi, le mani ossute e grinzose."}
{"id": "1252780", "revid": "767487", "url": "https://it.wikipedia.org/wiki?curid=1252780", "title": "Xiphosura", "text": "Gli xifosuri (Xiphosura) sono un ordine di artropodi, nella classe dei merostomi. Gli animali che vi appartengono hanno un cefalotorace ricoperto da un ampio carapace convesso a forma di ferro di cavallo, l'addome non segmentato e dodici appendici fogliacee. Il sistema circolatorio \u00e8 molto ben sviluppato, con un cuore allungato e una ricca rete vasale. I primi animali di questa sottoclasse sono comparsi nel periodo Ordoviciano e sono tuttora esistenti. Attualmente sono presenti solo cinque specie; \"Limulus polyphemus\" pu\u00f2 raggiungere i 60 centimetri.\nNel corso dell'era Paleozoica e dell'era Mesozoica gli xifosuri raggiunsero una notevole espansione; sono note numerose forme fossili, che vivevano in una grande variet\u00e0 di ambienti. Tra i pi\u00f9 noti xifosuri estinti, da ricordare \"Lunataspis\", \"Euproops\" e \"Mesolimulus\"."}
{"id": "1252781", "revid": "1439131", "url": "https://it.wikipedia.org/wiki?curid=1252781", "title": "Ford V8", "text": "La Ford V8 \u00e8 un'autovettura di fascia alta prodotta dal 1932 al 1939 dalla Casa automobilistica statunitense Ford per il mercato francese e che derivava direttamente dalle Ford V8 commercializzate negli USA.\nProfilo.\nQuesto modello rappresentava il top di gamma della Ford francese all'inizio degli anni trenta. Le prime Ford V8 destinate al mercato francese erano praticamente quelle che oltreoceano erano note come Model B. Non bisogna pensare infatti alle Ford V8 come ad una vettura pensata solo per il mercato francese. Esistevano anche negli USA, ma con un altro nome. Sul mercato francese erano invece commercializzate come V8-18, ma erano note anche come Model 18.\nErano delle grosse, comode e confortevoli berline equipaggiate da un motore V8 da 3622 cm\u00b3. La distribuzione era a valvole laterali mosse da un asse a camme centrale. Tale motore era provvisto di carburatore monocorpo. La potenza massima era di 70 CV, un valore non molto elevato, ma che assicurava una notevole coppia motrice fin dai regimi pi\u00f9 bassi e quindi un'ottima elasticit\u00e0 di marcia. Il cambio era manuale a 3 marce e la velocit\u00e0 di punta era di poco superiore ai 120\u00a0km/h.\nNel mese di ottobre del 1934, in occasione del Salone di Parigi, fu presentata la V8-40, detta anche Model 40, le cui differenze rispetto alla V8-18 che andava a sostituire stavano essenzialmente nel propulsore, che veniva a quel punto alimentato tramite un carburatore doppio corpo. La potenza massima crebbe fino a 90 CV a 3800 giri/min e la velocit\u00e0 massima raggiunse i 130\u00a0km/h.\nMa gi\u00e0 all'inizio del 1935, fu lanciata la V8-48, meccanicamente identica alla V8-40, ma con carrozzeria pi\u00f9 arrotondata. La V8-48 era disponibile in svariate versioni di carrozzeria. Tale versione fu commercializzata con marchio Ford dalla Matford, nata dalla fusione tra Ford francese e Mathis. Ma alla fine dello stesso anno la V8-48 spar\u00ec come prodotto Ford per continuare ad essere prodotta come Matford Alsace V8. Ma la Matford, oltre che a produrre vetture con il suo marchio, prosegu\u00ec ad importare dagli USA anche vetture del Gruppo Ford. Perci\u00f2 all'inizio del 1936 arriv\u00f2 anche la vera erede della V8-48, ossia la V8-68, che si distinse dalla progenitrice per la forma del cofano motore e della calandra.\nLe grosse differenze si ebbero invece nel 1937 con l'arrivo della V8-78, le cui linee ridisegnate si rifacevano piuttosto ad un'altra vettura commercializzata negli States e in Francia, ossia la Lincoln Zephyr (la Lincoln apparteneva gi\u00e0 all'epoca alla Ford).\nNel 1938 fu la volta della V8-81A ad essere lanciata: fu commercializzata in due varianti di carrozzeria. La versione \"Standard\" aveva la carrozzeria simile alla \"V8-78\" tranne che nel frontale rinnovato, mentre la versione \"De Luxe\" aveva una inedita carrozzeria molto pi\u00f9 arrotondata.\nNel 1939, infine, fu introdotta la V8-91A, anch'essa disponibile in due carrozzerie, proposte in maniera analoga alla \"V8-81A\". Tale modello non va confuso con un altro modello contemporaneo della produzione Matford, ossia il modello F81, analogo al modello d'oltreoceano anche nella meccanica. Tornando alla \"V8-91A\", si \u00e8 detto che venne proposta in due varianti di carrozzeria: la \"Standard\" aveva carrozzeria identica a quella della versione del 1938, mentre la \"De Luxe\", proponeva un nuovo frontale ispirato a quello delle Mercury (altro marchio appartenente alla Ford da diversi decenni).\nCon l'uscita di produzione della \"V8-91A\" termin\u00f2 la storia francese delle Ford con motore V8 da 3.6 litri.\nDopo il conflitto la Ford francese riprese la produzione proponendo vetture con motori da 2.2 litri."}
{"id": "1252782", "revid": "93556", "url": "https://it.wikipedia.org/wiki?curid=1252782", "title": "Guglielmo Marconi (S 521)", "text": "Il Guglielmo Marconi \u00e8 stato un sottomarino della Marina Militare Italiana appartenente alla 2\u00aa serie della Classe Sauro. Costruito nei Cantieri di Monfalcone \u00e8 stato consegnato alla Marina Militare l'11 settembre 1982.\nIl nome e la storia.\nNel passato un altro sommergibile era stato intitolato ala memoria dell'illustre scienziato. Si trattava di un sommergibile della omonima classe, costruito nei cantieri CRDA di Monfalcone, impostato il 19 settembre 1938, varato il 30 luglio 1939 e consegnato alla Regia Marina l'8 febbraio 1940 che durante la seconda guerra mondiale, all'inizio oper\u00f2 nel Mediterraneo, affondando l'11 luglio 1940 il cacciatorpediniere inglese HMS \"Escort\" e successivamente prest\u00f2 servizio nella base atlantica di Betasom a Bordeaux, affondando tra il 1940 e il 1941 altri sette mercantili per un totale di oltre 20\u00a0000 tonnellate. Nel corso di una missione, non rientrando alla base fu dichiarato perduto ad ovest di Gibilterra tra il 28 ottobre e il 4 dicembre 1941 essendo quest'ultima data il limite massimo dell'autonomia.\nAlla fine degli anni cinquanta era stato progettato un sottomarino d'attacco a propulsione nucleare che avrebbe dovuto chiamarsi \"Guglielmo Marconi\". L'unit\u00e0, simile alla Classe Skipjack statunitense, avrebbe dovuto avere un dislocamento in immersione di 3\u00a0400 tonnellate ed una velocit\u00e0 massima in immersione di 30 nodi. La realizzazione del progetto necessitava della collaborazione degli Stati Uniti, ma il rifiut\u00f2 americano di collaborare, sulla base di una legge che vietava il trasferimento all'estero di conoscenze e tecnologie nucleari utilizzabili a fini militari, l'adesione dell'Italia al trattato di non proliferazione nucleare e altri impedimenti di carattere politico, impedirono che l'impresa avesse seguito provocando l'abbandono del progetto."}
{"id": "1252790", "revid": "124991376", "url": "https://it.wikipedia.org/wiki?curid=1252790", "title": "Villa comunale di Cittanova", "text": "La Villa Comunale \u201cCarlo Ruggiero\u201d di Cittanova \u00e8 un \u201cMonumento Nazionale d'interesse storico\u2013naturalistico\u201d riconosciuto dal Ministero per i Beni e le Attivit\u00e0 Culturali.\nStoria.\nFu costruita a proprie spese (il costo fu di trentamila lire dell'epoca) da Carlo Ruggiero, e donata, durante il suo mandato di sindaco (1880-1885), al comune con delibera del 29 marzo 1880, nel cui atto si legge: \u00abessendosi dall'attuale sindaco signor Carlo Ruggiero, promossa e completata a proprie spese, nel giardino di questo paese, una bella villa, per pubblico comodo ed ornamento\u00bb. Il progetto fu dell'ingegnere di origine svizzera Enrico Fehr, anche progettista della villa Mazzini di Messina, di quella di Palmi e numerose altre ville in Calabria e Sicilia. La villa fu intitolata a Carlo Ruggiero con deliberazione del Consiglio comunale \u2116 170 del 19 luglio 1973.\nProgetto.\nLa villa si estende su 26515 m\u00b2 ed \u00e8 divisa in due parti:\nAll'interno sono presenti:\nNel 2008 \u00e8 stato istituito un Giardino dei Giusti.\nSpecie presenti.\nMolte le specie presenti, sia autoctone che straniere, alcune delle quali molto rare.\nL'elenco completo \u00e8 il seguente:"}
{"id": "1252793", "revid": "1718925", "url": "https://it.wikipedia.org/wiki?curid=1252793", "title": "LunEur", "text": "Il LunEur \u00e8 il luna park pi\u00f9 antico d'Italia: la sua realizzazione risale infatti al 1953. Il nome deriva dal quartiere, EUR (Esposizione Universale Romana). Dal 2008 il parco \u00e8 gestito dalla societ\u00e0 Luneur Park S.p.A.\nStoria: 1953-2016.\nSituato su un'area di 68.000 m\u00b2 in via delle Tre Fontane, adiacente al Parco degli Eucalipti - il grande bosco piantato nell'Ottocento dai Frati Trappisti dell'Abbazia delle Tre Fontane - il primo nucleo del luna park dell'Eur viene realizzato dall'Ente Autonomo Esposizione Universale di Roma, in occasione della Fiera Internazionale dell'Agricoltura del 1953. Notato il grande successo dell'iniziativa, dal 1963 l'area viene data stabilmente in concessione, per la realizzazione ed il potenziamento di un luna park permanente. I giostrai, tramite referendum, l'hanno cos\u00ec chiamato \"Luneur\". \nIl periodo d'oro del parco \u00e8 tra gli anni '80 e gli anni '90, per poi perdere di attrattiva e innovativit\u00e0. Nel dicembre del 2007, EUR SpA, proprietaria del suolo nel quale sorge il parco, bandisce una procedura di gara per individuare un soggetto in grado di ristrutturare, valorizzare e rilanciare l'attivit\u00e0, con attrazioni e standard di livello internazionale. Vincitore del bando nel febbraio del 2008 \u00e8 Cinecitt\u00e0 Entertainment, che attraverso la NewCo Luneur Park ne detiene l'esclusiva gestione. Il parco viene chiuso il 19 aprile 2008 per l'inizio dei lavori di ammodernamento e restauro. \nI lavori iniziano ufficialmente solo nel gennaio del 2016, perch\u00e9 la vecchia gestione del parco la Luppro S.p.A.ha impedito alla Luneur Park spa di iniziare prima i lavori Il parco viene riaperto il 27 ottobre 2016, con il nuovo nome di \"Luneur Park\", dedicato a bambini da 0-12 anni e alle loro famiglie. Il parco riscuote grande successo nei giorni dell'inaugurazione. Il 27 dicembre del 2016 la ruota panoramica, simbolo del parco, torna in funzione. Nel parco sono presenti 25 attrazioni tra giostre, giochi, percorsi, laboratori e un cinema. Per l'apertura del Luneur Park sono stati investiti 21 milioni di euro. La Mascotte del Luneur Park \u00e8 Luna, una simpatica civetta. prima dell'inizio dei lavori di ammodernamento e restauro del LunEur, nel 2012 viene girato all'interno del parco il cortometraggio a tema fantascientifico \"Un mondo meglio che niente\", poi finalista al 30\u00b0 Torino Film Festival (Menzione speciale della Giuria). Si tratta dell'ultimo documento contenente immagini che ritraggono le vecchie strutture del parco."}
{"id": "1252798", "revid": "27644", "url": "https://it.wikipedia.org/wiki?curid=1252798", "title": "Buca quantica", "text": ""}
{"id": "1252799", "revid": "78273", "url": "https://it.wikipedia.org/wiki?curid=1252799", "title": "Buca quantistica", "text": ""}
{"id": "1252800", "revid": "1573940", "url": "https://it.wikipedia.org/wiki?curid=1252800", "title": "Chiesa dei Santi Pietro e Paolo (San Giuliano Terme)", "text": "La chiesa dei Santi Pietro e Paolo o chiesa di Corliano o Romitorio di Corliano, originariamente consacrata a Santo Stefano, si trova nel comune di San Giuliano Terme in provincia di Pisa nei pressi del borgo di Corliano, lungo l'antica Via Aemilia Scauri, poi conosciuta come Via Julia Augusta e infine Strada statale 12 dell'Abetone e del Brennero.\nStoria e descrizione.\nLa chiesa potrebbe essere stata costruita su un antico tempio romano, che la gens pisana dei \"Venuleii\" (una famiglia etrusca di rango consolare proprietaria di fornaci per \"figlinae\") dedic\u00f2 alla Bona Dea o Grande Madre (riconducibili all'antico culto femminile di Anna Perenna, \"amnis perennis\", divinit\u00e0 delle acque) forse per le propriet\u00e0 galattofore della fonte \u201c\"del fico grosso\"\u201d, detta anche \u201c\"del latte\"\u201d, all'interno del parco di Corliano. L'acqua della fonte proviene dal monte Solvana, sorgente dell'antico acquedotto romano di Caldaccoli, e avrebbe avuto la propriet\u00e0 di far tornare il latte alle puerpere che lo avevano perduto. Secondo la leggenda medievale San Torp\u00e9 fu convertito e battezzato dal \"presbyter-eremita\" Antonino da Lucca alla \"fons vulgo\" presso il \"Romitorio di Corliano\". Un'antica tradizione ecclesiastica ed erudita pisana identific\u00f2 quest'acqua con la fonte del latte di Corliano; da allora, l'acqua, divenuta miracolosa, si tramanda facesse venire il latte alle puerpere e dovrebbe al battesimo di San Torp\u00e9 il potere galattoforico per cui va ancora nota. Nella zona di \"Aquae Pisanae\" (poi \"Bagni di Pisa\" e ora San Giuliano Terme) sono stati infatti ritrovati numerosi laterizi bollati da \"VE(nuleius) APRO(nianus)\", impiegati nella costruzione dell'acquedotto destinato al fabbisogno idrico della vicina Pisa e forse delle terme \u201cdi Nerone\u201d, in un'et\u00e0 che \u00e8 stata indicata attorno all'ultimo quarto del I secolo d.C.\nIl primo documento che attesta la presenza della chiesa sono le \u201cRationes Decimarum\u201d del 1296, ma la presenza di fondamenta ad oltre 4 metri sotto il livello del terreno e il modello protoromanico delle 4 monofore sui lati, fanno pensare alla sua costruzione come cappella della Pieve di San Marco a Rigoli, che \u00e8 attestata gi\u00e0 nel 922. Nel XV secolo divent\u00f2 oratorio della Compagnia del Santissimo Sacramento e nel 1596 venne acquistata da Pietro di Niccolao della Seta che la consacr\u00f2 a San Pietro. Alla fine del settecento la chiesa venne restaurata, trasformando la parte sotto il livello del terreno in sepolcreto di famiglia, acquistando un altare dalla chiesa di San Torp\u00e8 e facendo decorare la volta al pittore pisano Nicola Matraini, attivo nella seconda met\u00e0 del secolo, noto per gli affreschi alla \"Sala della Farmacia\" nella Certosa di Pisa. L'11 dicembre 1859 Maddalena Serristori, figlia di Luigi Serristori e vedova di Andrea Agostini Venerosi della Seta, fece consacrare la chiesa dal pievano di Rigoli ai Santi Pietro e Paolo.\nLa chiesa, ancora oggi officiata, ha un'unica navata con il campanile a vela impostato sul tetto a capanna e parato a grosse bozze di pietra intervallate da scansioni in mattone. Sorge all'interno del parco dalla Villa di Corliano, che appartiene alla famiglia Agostini Venerosi della Seta. Nella chiesa era conservata una grande pala di mano di Domenico Cresti, detto il Passignano, raffigurante una \"Madonna col Bambino e i Santi Pietro, Jacopo, Anna e Caterina\" e un'antica reliquia di Santo Stefano."}
{"id": "1252803", "revid": "287204", "url": "https://it.wikipedia.org/wiki?curid=1252803", "title": "Sandy Casar", "text": "Carriera.\nPassato professionista nel 2000 con la Fran\u00e7aise des Jeux, nel 2002 giunse al secondo posto nella classifica generale della Parigi-Nizza. Nel 2003 conquist\u00f2 una vittoria di tappa al Giro di Svizzera, mentre nei tre anni seguenti si impose in alcune corse francesi fra cui la Route du Sud.\nNel 2007, dopo diversi piazzamenti, ottenne il suo primo successo di tappa al Tour de France, imponendosi nella diciottesima frazione al termine di una lunga fuga. Si ripet\u00e9 nell'edizione 2009 della \"Grande Boucle\" \u2013 quando fece sua la sedicesima tappa in seguito al declassamento per doping di Mikel Astarloza \u2013 e pure nel 2010, vincendo la nona frazione, quella con arrivo a Saint-Jean-de-Maurienne.\nIn carriera ha preso parte in totale a quindici Grandi Giri (dieci Tour de France, tre Giri d'Italia e due Vuelta a Espa\u00f1a), conseguendo come miglior risultato il sesto posto al Giro d'Italia 2006. Con la Nazionale francese ha inoltre partecipato a tre edizioni dei campionati del mondo.\nAl termine della stagione 2013 annuncia il ritiro dall'attivit\u00e0 agonistica."}
{"id": "1252804", "revid": "1652635", "url": "https://it.wikipedia.org/wiki?curid=1252804", "title": "Nitruro di gallio", "text": "Il nitruro di gallio (GaN) \u00e8 un semiconduttore a gap diretta che cristallizza generalmente sotto forma di wurtzite. In particolari condizioni \u00e8 possibile per\u00f2 crescere epitassialmente GaN su un substrato con reticolo cristallino a zincoblenda, e ci\u00f2 permette al GaN di assumere anche quest'ultima forma. Il GaN cristallizzato come wurtzite ha un \"energy gap\" diretto pari a 3,47 eV alla temperatura di 0 K. \nDiversamente da tutti i semiconduttori del gruppo III-V a larga energia di \"gap\", il GaN ha un \"band gap\" diretto, che lo rende utilizzabile per la realizzazione di laser blu e LED. In questo materiale, l'energia di legame degli eccitoni, misurata sperimentalmente, varia tra i 18 ed i 28 meV. Il fondo della banda di conduzione \u00e8 ben approssimato da una relazione di dispersione parabolica, il fondo delle valli adiacenti si trova invece ad energie maggiori di almeno 2 eV.\nPer descrivere la struttura a bande del GaN sotto deformazione (strain), sono necessari sei potenziali di deformazione, pi\u00f9 il tensore di strain ed il potenziale di deformazione idrostatica totale. G. B. Ren, Y. M. Liu e P. Blood hanno proposto un insieme di parametri che modellano correttamente il calcolo della struttura a bande; per quanto riguarda invece il calcolo delle costanti elastiche la teoria si allinea ai risultati di A. Polian, M. Grimsditch e I. Grzegory; i coefficienti piezoelettrici utilizzati di norma sono invece calcolati da una media tra i lavori sperimentali di Bykhovki, Lueng e Shimada e quelli teorici di Bernardini e Fiorentini."}
{"id": "1252805", "revid": "71433", "url": "https://it.wikipedia.org/wiki?curid=1252805", "title": "Summertime (film 2004)", "text": ""}
{"id": "1252810", "revid": "110157", "url": "https://it.wikipedia.org/wiki?curid=1252810", "title": "Matford", "text": "La Matford era una casa automobilistica francese attiva solo dal 1935 al 1939.\nStoria.\nAlla fine del 1934, la Ford francese e la Mathis si accordarono per fondersi in un unico gruppo per proseguire la produzione di modelli. La Mathis era infatti uscita malconcia dalla grave crisi economica del 1929 e questa fusione pareva essere proprio ci\u00f2 di cui la Casa francese aveva bisogno. La Ford francese, dal canto suo, era intenzionata ad ingrandirsi e lo stabilimento della Mathis situato a Strasburgo faceva al caso suo.\nLa nuova Casa automobilistica prese il nome di Matford, dalla contrazione dei nomi delle due Case fondatrici. Inizialmente dovette accontentarsi di produrre i modelli Ford e Mathis gi\u00e0 esistenti, ma fu questione di mesi: alla fine dello stesso anno, la Matford cominci\u00f2 a commercializzare le sue prime vetture. Il primo modello lanciato fu l'Alsace V8, una riedizione della Ford V8-48, dotata dello stesso motore da 3.6 litri.\nPochi mesi dopo, all'inizio del 1936, debutt\u00f2 anche la Alsace V8-62, dotata di un V8 pi\u00f9 piccolo, da 2.2 litri, mentre la sorella maggiore fu ribattezzata come Alsace V8-66.\nLe vetture della Matford erano di linea gradevole, comode e molto confortevoli. Il grosso neo stava per\u00f2 nella meccanica quasi superata, specie per una vettura di fascia alta. Alcune vetture europee come le DKW e la Citro\u00ebn Traction Avant proponevano gi\u00e0 la trazione anteriore, la distribuzione a valvole in testa e le sospensioni a ruote indipendenti, tutte innovazioni assenti sulle Matford. Inoltre erano poco concorrenziali come prezzo. Erano quindi vetture che potevano piacere alla clientela pi\u00f9 conservatrice, ma non a tutti.\nA partire dal 1937, quindi, la Casa prov\u00f2 a recuperare offrendo una dotazione pi\u00f9 ricca.\nNel 1938 la V8-66 e la V8-62 furono sostituite rispettivamente dalle F81 ed F82, sempre equipaggiate dagli stessi motori, ma esteticamente ispirate alle corrispondenti nuove Ford commercializzate negli USA.\nParallelamente alla produzione Matford, prosegu\u00ec comunque anche la produzione della Ford francese, i cui modelli uscirono dalle stesse linee di montaggio delle Matford.\nLe vendite per\u00f2 non decollarono e la Ford francese, detentrice del pacchetto di maggioranza, fu costretta a mettere da parte gli interessi della Mathis, la quale port\u00f2 la Ford francese in causa ed ottenne un cospicuo risarcimento danni.\nNel 1939 la produzione della Matford fu convertita alla produzione militare e la Casa prosegu\u00ec con tale produzione indipendentemente dalla Ford SAF, ma di l\u00ec a poco anche tale produzione si sarebbe interrotta e chiuse cos\u00ec i battenti."}
{"id": "1252813", "revid": "363629", "url": "https://it.wikipedia.org/wiki?curid=1252813", "title": "Fotocamera compatta", "text": "La fotocamera compatta \u00e8 una fotocamera non modulare e quindi con obiettivo non intercambiabile (sia zoom, che a focale fissa), spesso di dimensioni ridotte, quindi pi\u00f9 facilmente portatile, ma costituite generalmente da una dotazione accessoria pi\u00f9 completa (custodia, flash, mirino, ecc).\nCaratteristiche.\nIl termine \"compatta\" deriva dal termine inglese \"compact\" e anche se la traduzione pu\u00f2 condurre a \"piccola\", \"stretta\", \"in miniatura\", etc, il vero significato di compatta rappresenta tutte le fotocamere con l'obiettivo che non pu\u00f2 essere sostituito, in quanto costruite in un blocco unico compatto e che dispongono di tutte le funzioni fotografiche possibili, in un unico sistema.\nLa Sony RX1 con sensore 24x36 mm, o la Fuji X100s con sensore APS-C (per fare alcuni esempi), ma anche tutte le bridge digitali in commercio e tutti i modelli pi\u00f9 o meno performanti o apprezzati, con ottica insostituibile (anche a pellicola), sono tutte fotocamere \"compatte\". Per questo, anche una reflex biottica (TLR) come la Yashica Mat-124 che scatta foto professionali in formato 6x6 e che difficilmente si pu\u00f2 sistemare in una tasca (anche quella del giaccone), \u00e8 considerabile come una fotocamera compatta.\nLe fotocamere \"tascabili\" invece, si distinguono dalle altre tipologie, per le piccole dimensioni (microcamera palmare o appunto tascabile come i telefoni cellulari), anche se spesso la maggior parte di questi apparecchi non permette la messa a fuoco o l'esposizione manuale e a volte neppure gli automatismi (priorit\u00e0 dei diaframmi o dei tempi) tipici delle fotocamere pi\u00f9 complesse e complete, ma la cui caratteristica principale, oltre alla tascabilit\u00e0, \u00e8 la modalit\u00e0 \"inquadra e scatta\". Infatti, queste caratteristiche, che potrebbero rappresentare dei seri limiti per il fotografo professionista o per il fotoamatore evoluto, sono valutabili come dei vantaggi per l'utente \"comune\", per le cui esigenze \u00e8 sufficiente una fotocamera col minimo ingombro e di semplice utilizzo. Non a caso, le pratiche \"compatte tascabili\" sono le fotocamere pi\u00f9 diffuse, grazie anche al prezzo generalmente contenuto, ma esistono tuttavia modelli di fascia alta, pi\u00f9 costosi e di qualit\u00e0 superiore (come ad esempio la Sony RX100)."}
{"id": "1252817", "revid": "189180", "url": "https://it.wikipedia.org/wiki?curid=1252817", "title": "Luneur", "text": ""}
{"id": "1252818", "revid": "599013", "url": "https://it.wikipedia.org/wiki?curid=1252818", "title": "Casalini (azienda)", "text": "La Casalini \u00e8 una casa automobilistica e motociclistica italiana, conosciuta soprattutto per la produzione di piccole autovetture a due posti: le cosiddette \"minicar\" o \"vetturette\", (per la normativa italiana \"quadricicli leggeri\").\nStoria.\nL'azienda fu fondata nel 1939 a Piacenza e fino al 1969 produsse prima macchine per fare la pasta, poi motociclette e motocarri.\nDal 1994, dal ricevimento italiano della direttiva europea CE 92/61, ha iniziato a produrre quadricicli leggeri, di cui il primo modello fu il Kore 500. L'evoluzione tecnica ed estetica di questo veicolo si \u00e8 chiamata Sulkyydea (1996), Ydea (2000), Sulkydea LV (2004), Sulky (2008), M10 (2010), M12 (2012), M14 (2014) e M14.2 (2016) e M20 (2018).\nDopo avere ottenuto l'omologazione europea il 24 novembre 2010, a partire dal 2011 Casalini ha introdotto sul mercato il primo quadriciclo leggero dotato di sistema anti bloccaggio (meglio noto come ABS).\nProdotti.\nTra i prodotti maggiormente conosciuti il \"Sulky\", prodotto dal 1971: una vetturetta a tre ruote che ha conseguito un discreto successo commerciale.\nTra i prodotti pi\u00f9 recenti una microcar chiamata M10 e due mezzi commerciali. Tutti i mezzi sono equipaggiati con motori Mitsubishi. Ad essi si \u00e8 affiancata la produzione di due veicoli da trasporto e tempo libero: come \"Kerry\" e \"Pickup\".\nNel 2015 viene presentata la M14, erede della M10 dalla quale eredita il telaio, equipaggiata con motori Mitsubishi ed introduce per la prima volta anche l\u2019impianto di navigazione."}
{"id": "1252819", "revid": "92723", "url": "https://it.wikipedia.org/wiki?curid=1252819", "title": "Corliano", "text": "Corliano \u00e8 una localit\u00e0 del comune di San Giuliano Terme, ha un'altitudine di 11 metri s.l.m. e una popolazione di 68 abitanti. Si trova nei pressi della Villa di Corliano e della chiesa dei Santi Pietro e Paolo nel comune di San Giuliano Terme (provincia di Pisa) lungo la Via Aemilia Scauri poi Via Julia Augusta e infine Strada statale 12 dell'Abetone e del Brennero. \u00c8 molto simile a una \"mansio\" romana ed era lungo il cosiddetto Itinerarium burdigalense.\nCorianus, Corlianus, Corillianus, Coriolanus, Corliano ricorda la gens Cornelia e proviene da corius/corium (intonaco, crosta) nel significato di terra dura, coriacea. Il nome nelle citazioni si modifica spesso: la forma primitiva \u00e8 \"corlianus\" (terra di cornioli) e identifica una pianta selvatica dai piccoli frutti commestibili di sapore leggermente asprigno ma potrebbe anche essere una forma medioevale usata come \"Fundus Corianus\" (terra di curia).\nIl borgo \u00e8 citato negli \"\"Statuti\" del Comune di Pisa e nelle \"Croniche\" di Giovanni Sercambi come \"Castrum\" o \"Guardia di Corliano\"\", nelle vicinanze della torre di Rigoli e di Colle Mucchieto. Questo rende molto probabile il riferimento a un punto di passaggio strategico (ponte, guado, castello) sull'antico percorso della strada che da Lucca conduceva a Pisa, superando il fiume Serchio (Auser) e potrebbe riferirsi all'antico castello di Caldaccoli o di Acqualonga (dal latino \u201c\"aqua longa\"\u201d: luogo paludoso), conosciuto per una battaglia tra pisani e lucchesi nel 1004. Nel Medioevo \"guardia\" \u00e8 termine usato per indicare un'area sottoposta a particolare sorveglianza per il suo rilievo strategico ed era ancora documentata la presenza di un \"bastione\" nella mappa della tenuta del 1744.\nStoria.\nI primi documenti farebbero risalire le comunit\u00e0 di Rigoli e Corliano ad insediamenti di epoca romana a partire dal III secolo a.C. e non mancano strutture ancora relative all'epoca romana quale l'acquedotto di Caldaccoli (\"Calidae Aquae\") e probabilmente l'acquedotto di Corliano con le sue piscine limarie (\"Conserva di Corliano\") e la sua fistula acquaria in terracotta ancora oggi funzionante. Strabone descrive il territorio di Riuli (o Rivulo, ora Rigoli) e Corilliano (Corliano) nel 6 d.C. come molto fertile, dotato di numerose cave e diviso nei luoghi di monte (Malpietra, Lavarana, Pertusa, Mucchieto) e nei luoghi di piano (Pungelupi, Petriccio, Lauro, Saliceto, Guzzano, Cusano Terminaldo e Redre).\nUn'iscrizione trovata su una \"fistula\" (CIL XI 1433) ricorda che il territorio era propriet\u00e0 di \"L. Venuleius Montanus\"\n, Patrono della Colonia Pisana, console di Attidium (citt\u00e0 romana nei pressi di Fabriano), che nel 92 d.C. costru\u00ec l'acquedotto di Caldaccoli e le Terme di Pisa. Altri sigilli sono stati rinvenuti nel Teatro Romano di Ferentino nel Lazio e nel Teatro romano di Copia a Sibari in Calabria.\nSuo figlio \"Apronianus\" (Lucio Venuleio Aproniano Ottavio Prisco) fu senatore a Roma nel 123 d.C., console di Pisa e proconsole in Asia sotto Antonino Pio. Troviamo inoltre un \"Apronianus II\" (Lucio Venuleio Aproniano Ottavio Prisco II) senatore a Roma nel 168 d.C., che potrebbe essere stato padre del famoso giureconsulto romano \"Saturninus\" (Lucio Venuleio Saturnino), i cui testi giuridici furono inseriti nel Corpus iuris civilis dall'imperatore Giustiniano I.\nL'invasione dei Visigoti nel 476 d.C. e quella dei Longobardi nel 574 provocarono l'abbandono delle campagne e bisogna aspettare una permuta del 24 ottobre 884 a favore della Curia di Lucca e un diploma del 1001 dell'imperatore Ottone III al marchese Ugo di Toscana per trovare nuovamente indicato il toponimo di Corliano. In un documento dell'anno 1083 relativo alla famiglia pisana dei Pagano Ebriaci dei Verchionesi (o da Vecchiano) si legge:\"(..) idest ipso Castello de Corliano cum portis et carvonarie et cum clusimine et cum introitu et exitu suo quantum in ipso castello pertinet et foris ipso Castello ecclesiam Beato Sancto Petro (..)\". Nel 1089 Enrico IV concede a Ugone Visconti le corti di Pappiana, Rigoli e Corliano, la selva di San Lussorio (oggi conosciuta come parco di San Rossore), la fossa Cuccia (oggi conosciuta come fiume morto) e tutta la palude di Stagno.\nNel 1126 il Borgo risulta in possesso dei figli di Schiero II Visconti di Gallura, rappresentanti degli Obertenghi a Pisa, e dal 1167 al 1233 i diritti sulla \"Guardia di Corliano\" sono a favore del Capitolo della Cattedrale di Pisa; nel 1245 il Capitolo concede il possesso della \"Guardia di Corliano\" ai Rigolesi. Nel 1280 risulta possesso di Nino Visconti ed \u00e8 menzionata nell'Epistolario di Coluccio Salutati perch\u00e9 avrebbe ospitato John Hawkwood, comandante della Compagnia Bianca al soldo dei pisani, nel 1364. Nel 1397 la \"Guardia di Corliano\" insieme alle torri di Colle Mucchieto e di Rigoli furono combattute da Giovanni Colonna al comando di mille cavalieri e 170 lance lucchesi ed il borgo fu conquistato da Bertoldo Orsini, conte di Pitigliano, con l'uccisione dei suoi difensori nel 1404, quando questi riusc\u00ec a cavalcare fino alle porte di Pisa, sperando quasi di occupare la citt\u00e0.\nDopo la conquista fiorentina di Pisa nel 1406 il territorio diventa propriet\u00e0 degli Spini di Firenze, famiglia di mercanti e banchieri, proprietari dell'omonimo palazzo fiorentino, antistante il Ponte Santa Trinita. Il \u201c\"castrum\"\u201d diviene \u201c\"casalis\"\u201d ed il notaio Pietro di ser Andrea de' Macarii registra l'atto di compravendita il 17 giugno 1536 (stile pisano) con \u201c\"castrum olim, nunc casalis\"\u201d , invece di indicarlo come abbandonato.\nLa tenuta, acquistata da Pietro di Niccolao della Seta, viene trasformata nell'attuale borgo della omonima fattoria ricostruendo un'antica fornace, ancora oggi esistente, attestata dal XV secolo nelle carte di archivio della famiglia Agostini Venerosi della Seta e da cui potrebbero provenire i numerosi laterizi bollati da \"Ve(nuleius) Apro(nianus)\", impiegati nella costruzione dell'acquedotto destinato al fabbisogno idrico della vicina Pisa e forse delle terme \u201cdi Nerone\u201d.\nNel 1873 William Paget Jervis descrive la presenza di una cava di oligisto, variet\u00e0 di ematite in cristalli distinti neri lucenti, nelle vicinanze del Borgo di Corliano. Nell'aprile del 1944 vi stazionarono prima reparti della \"Fallschirm Panzer Division Hermann G\u00f6ring\" poi i reparti del 135\u00ba reggimento della \"34\u00aa Divisione di fanteria \"Red Bull\"\". Il borgo \u00e8 stato ceduto da Ferdinando Agostini Venerosi della Seta alla fine degli anni ottanta del XX secolo."}
{"id": "1252820", "revid": "1543377", "url": "https://it.wikipedia.org/wiki?curid=1252820", "title": "Public Domain Enhancement Act", "text": "Il Public Domain Enhancement Act \u00e8 una proposta legislativa presentata negli Stati Uniti, a seguito della legislazione che ha portato la durata del copyright a 95 anni dopo la morte dell'autore.\nSulla falsariga della materia brevettuale la proposta di legge individua in una \"minitassa\" lo strumento per individuare per il copyright il criterio selettivo di quali opere hanno un effettivo interesse economico. L'osservazione di base \u00e8 che la maggioranza assoluta delle opere edite tra il 1923 e il 1952, ormai sono completamente senza una effettiva valenza di redditivit\u00e0 e sarebbe nettamente preferibile considerarle di pubblico dominio."}
{"id": "1252822", "revid": "31789", "url": "https://it.wikipedia.org/wiki?curid=1252822", "title": "Arena coperta", "text": "L'arena coperta (anche detta palazzetto dello sport o palasport) \u00e8 un'arena al chiuso, spesso circolare o di forma ovale, progettata per ospitare eventi sportivi, ma anche attivit\u00e0 teatrali o concerti di musica.\nAlcune arene nel mondo sono il \"Madison Square Garden\" di New York, il \"Beijing Institute of Technology Gymnasium\" di Pechino (realizzata in occasione dei Giochi olimpici di ), l\"'Olympiahalle\" di Monaco di Baviera e il \"Palazzetto dello Sport\" a Roma.\nEtimologia.\nIn italiano il termine \"palazzetto dello sport\" \u00e8 comunemente utilizzato in luogo di \"arena coperta\" e fu introdotto per la prima volta dall'ingegner Pier Luigi Nervi che nel 1960, chiamato a realizzare una arena al coperto in occasione dei Giochi olimpici di che potesse ospitare non soltanto alcuni sport, ma anche altri eventi; egli battezz\u00f2 quindi la struttura Palazzetto dello Sport (con la \"S\" maiuscola).\nDescrizione.\nUna arena coperta \u00e8 costituita da un largo ambiente centrale, circondato da tutti i lati, o comunque da almeno uno di essi, da file di posti a sedere per gli spettatori. \nLo spazio dedicato allo spettacolo \u00e8 solitamente nel punto pi\u00f9 in basso del palazzetto, cos\u00ec da consentire la massima visibilit\u00e0 a tutti gli spettatori."}
{"id": "1252823", "revid": "45927", "url": "https://it.wikipedia.org/wiki?curid=1252823", "title": "Prepuzio del clitoride", "text": ""}
{"id": "1252824", "revid": "45927", "url": "https://it.wikipedia.org/wiki?curid=1252824", "title": "Prepuzio della clitoride", "text": ""}
{"id": "1252825", "revid": "10125", "url": "https://it.wikipedia.org/wiki?curid=1252825", "title": "Compatta", "text": ""}
{"id": "1252828", "revid": "2164271", "url": "https://it.wikipedia.org/wiki?curid=1252828", "title": "0344", "text": "0344 \u00e8 il prefisso telefonico del distretto di Menaggio, appartenente al compartimento di Milano.\nIl distretto comprende la parte settentrionale della provincia di Como. Confina con la Svizzera a ovest e con i distretti di Chiavenna (0343) a nord, di Sondrio (0342) e di Lecco (0341) a est e di Como (031) a sud.\nAree locali e comuni.\nIl distretto di Menaggio comprende 37 comuni compresi in 1 area locale nata dall'aggregazione dei preesistenti settori di Dongo, Menaggio e Porlezza: Bene Lario, Carlazzo, Cavargna, Claino con Osteno, Corrido, Cremia, Consiglio di Rumo, Cusino, Domaso, Dongo, Dosso del Liro, Garzeno, Gera Lario, Germasino, Grandola ed Uniti, Gravedona, Griante, Lenno, Livo, Menaggio, Mezzegra, Montemezzo, Musso, Ossuccio, Peglio, Pianello del Lario, Plesio, Porlezza, Sala Comacina, San Bartolomeo Val Cavargna, San Nazzaro Val Cavargna, San Siro, Sorico, Stazzona, Tremezzina, Trezzone, Val Rezzo, Valsolda e Vercana."}
{"id": "1252830", "revid": "6923", "url": "https://it.wikipedia.org/wiki?curid=1252830", "title": "Covini Engineering", "text": "La Covini Engineering \u00e8 un'azienda automobilistica artigianale che si dedica alla produzione di autovetture ad alte prestazioni. L'azienda fu fondata dall'ingegnere Ferruccio Covini nel 1978.\nLa storia.\nLa prima realizzazione \u00e8 stata la \"Covini T44\", una vettura a quattro ruote motrici con una originale carrozzeria a pannelli piani, simmetrici e modulari equipaggiata dal primo motore diesel concepito gi\u00e0 in sede di progetto con turbocompressore, della VM Motori di Cento (FE). Il progetto e il brevetto sono stati acquistati dalla stessa VM Motori.\nNel 1981 la Covini Engineering presenta al Salone di Ginevra la \"B24 turbocooler\", una berlinetta a motore centrale diesel VM di 2400\u00a0cm\u00b3, con innovativo sistema di superalimentazione con scambiatore termico aria/acqua, primo diesel stradale a superare i 200 km/h. La vettura, concepita con finalit\u00e0 pubblicitarie e scientifiche per sperimentare nuove tecnologie, ha anche un piccolo seguito commerciale.\nNel 1988 viene presentata la \"Covini T40 turboboost\"; concepita con le stesse finalit\u00e0 della B24, ma con i motori diesel plurifrazionati fino a 4 litri di cilindrata, sempre della VM Motori.\nNel 1998 una nuova vettura sperimentale, con i nuovissimi motori diesel common rail della VM motori, viene presentata al salone dell'automobile di Torino; \u00e8 la prima vettura diesel stradale a superare i 300\u00a0km/h.\nDopo una gestazione del progetto iniziata nel 2003 con le prime anticipazioni alla stampa, nel 2008 \u00e8 stata presentata la \"Covini C6W\" che si contraddistingue per la presenza di sei ruote, con due assi all'anteriore, come quelli della vettura Tyrrell P34 di Formula 1.\nLa \"Covini C6W\" ha partecipato nel 2019 al salone dell'Auto Parco Valentino di Torino."}
{"id": "1252833", "revid": "767487", "url": "https://it.wikipedia.org/wiki?curid=1252833", "title": "La Caletta", "text": "La Caletta (\"Sa Calitta\" in sardo) \u00e8 una frazione della citt\u00e0 di Siniscola, nella Sardegna centro-orientale.\nConta circa duemila abitanti che si dedicano principalmente ad attivit\u00e0 turistiche, commerciali e pesca.\n\u00c8 un'ambita meta estiva grazie alla lunghissima spiaggia, al porto turistico e alla posizione (50\u00a0km circa sia da Nuoro, che da Olbia). \u00c8 quindi possibile raggiungere sia le zone a nord che a sud della costa orientale sarda.\nStoria.\nGli abitanti del borgo, nell'Ottocento, chiamavano il luogo \"Pedras Nieddas\" (cio\u00e8 \"pietre nere\").\nSecondo Dionigi Panedda, nella zona della torre cinquecentesca di San Giovanni, nel comune di Posada, era localizzato il porto medievale di La Caletta, chiamato all'epoca dei giudicati sardi San Giovanni di \"Portunono\" (cio\u00e8 \"porto nuovo\").\n\u00c8 sulla spiaggia della Caletta che lo scrittore francese Andr\u00e9 Pieyre de Mandiargues ha ambientato il suo romanzo \"Il giglio di mare\" (1956)."}
{"id": "1252834", "revid": "109075455", "url": "https://it.wikipedia.org/wiki?curid=1252834", "title": "Deuxi\u00e8me Bureau", "text": "Il Deuxi\u00e8me Bureau de l'\u00c9tat-major g\u00e9n\u00e9ral (Secondo Ufficio dello Stato Maggiore generale) \u00e8 stato uno dei servizi di informazioni militari francese, dalla nascita nel 1871 al suo scioglimento nel giugno 1940.\nStoria.\nA differenza del \"Premier Bureau\", che si occupava di informare gli Stati Maggiori sulla situazione delle truppe francesi e di quelle alleate e amiche, il \"Deuxi\u00e8me Bureau\" ebbe l'incarico di raccogliere informazioni sullo stato delle truppe nemiche.\nIl \"Deuxi\u00e8me Bureau\" fu diretto dal Colonnello Jean Sandherr tra il 1886 e il 1895, poi da Georges Picquart tra il 1895 e il 1896, e da Hubert-Joseph Henry dal 1897 al 1898. Il \"Deuxi\u00e8me Bureau\" rimase implicato nello scandalo Dreyfus.\nNella seconda met\u00e0 degli anni Trenta il \"Deuxi\u00e8me Bureau\" si misur\u00f2 pi\u00f9 volte in una guerra di spie con il Servizio Informazioni Militare del Regno d'Italia, nei teatri dell'Africa orientale, della Spagna e, pi\u00f9 in generale, del Mediterraneo.\nA seguito della sconfitta durante la seconda guerra mondiale del 1940, il servizio viene sciolto. Il Regime di Vichy trasforma le proprie strutture in \"Centre d'Information Governemental\", sotto la direzione dell'Ammiraglio Fran\u00e7ois Darlan, mentre a Londra, il generale Charles de Gaulle si dota di un proprio \"intelligence\", il \"Bureau central de renseignements et d'action\" (BCRA), sotto la direzione del colonnello Passy.\nL'ex direttore del \"Deuxi\u00e8me Bureau\", colonnello Louis Rivet, riesce dal proprio canto a riunire buona parte dei suoi effettivi all'interno del \"Bureau des Men\u00e9es Antinationales\" (BMA), che, sempre sotto Vichy, si occupa ufficialmente di condurre la lotta anti-partigiana. In realt\u00e0 Rivet conduce un abile doppio gioco, avvicinandosi progressivamente a Londra. Nel 1942 il primo ministro di Vichy Pierre Laval scioglie il BMA."}
{"id": "1252835", "revid": "117683", "url": "https://it.wikipedia.org/wiki?curid=1252835", "title": "Isola di San Servolo", "text": ""}
{"id": "1252836", "revid": "117683", "url": "https://it.wikipedia.org/wiki?curid=1252836", "title": "Isola di Sacca Sessola", "text": ""}
{"id": "1252839", "revid": "466539", "url": "https://it.wikipedia.org/wiki?curid=1252839", "title": "Campionato Paulista di calcio", "text": "Il campionato Paulista di calcio (port. Campeonato Paulista de Futebol), o \"Paulist\u00e3o\", \u00e8 il campionato di calcio dello stato di San Paolo, in Brasile.\nIstituito nel 1902, nacque a seguito della formazione della Liga Paulista de Futebol ed ebbe tra i suoi massimi promotori Charles William Miller.\nLa S\u00e9rie A1 \u00e8 formata da 16 squadre e si disputa da gennaio a maggio.\nLa rivalit\u00e0 fra le quattro squadre pi\u00f9 prestigiose (Corinthians, Palmeiras, Santos e San Paolo) ha segnato la storia del campionato.\nIl \"Paulist\u00e3o\" fu fondato prima del \"Campionato Baiano\" e di quello Carioca; dal 2016 viene organizzato in parallelo alla Ta\u00e7a Paulista.\nFormula.\nIl campionato \u00e8 tenuto annualmente dalla Federa\u00e7\u00e3o Paulista de Futebol (FPF) ed \u00e8 diviso in quattro categorie (S\u00e9rie A1, S\u00e9rie A2, S\u00e9rie A3 e Segunda Divis\u00e3o).\nLa massima categoria si basa su un girone di sola andata, in cui le squadre meglio piazzate la stagione precedente godono del fattore campo: a questa regola sfuggono solo le gare fra San Paolo, Corinthians e Palmeiras, in cui ogni squadra gioca per sorteggio una gara in trasferta e una in casa.\nAl termine della stagione, le ultime quattro classificate retrocedono in seconda categoria, le prime quattro vengono ammesse ai play-off per il titolo, mentre le prime quattro migliori squadre non di San Paolo si contendono la \"Coppa dell'Interno\", trofeo riservato alle formazioni provinciali.\nI playoff si svolgono in gara di andata e ritorno, in turni di semifinale e finale, con un tabellone determinato dall'ordine di classifica. Il vincitore della finale \u00e8 il campione statale. Se ai playoff si qualificasse una squadra non militante nel campionato di calcio brasiliano, verrebbe automaticamente iscritta a livello nazionale in Serie D.\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1252846", "revid": "1605525", "url": "https://it.wikipedia.org/wiki?curid=1252846", "title": "Jean-Fran\u00e7ois Deniau", "text": "Studi.\nNel corso degli studi liceali, \u00e8 premiato per due volte al \"Concours g\u00e9n\u00e9ral\" bandito ogni anno dal ministero dell'Educazione. Si laurea in lettere e si specializza in economia. Si diploma all'Institut d'\u00e9tudes politiques di Parigi e consegue un dottorato in giurisprudenza.\nA 21 anni trascorre un breve periodo in Indocina dove vive il fratello Xavier (24 settembre 1923 - 29 marzo 2011), futuro ministro di Georges Pompidou. Nel 1950 supera il concorso per entrare all'\u00c9cole nationale d'administration (ENA). Compie il suo tirocinio presso l'Alto commissariato francese in Germania, e nel 1952 \u00e8 nominato ispettore delle finanze\nL'Europa.\nNel 1956 \u00e8 nominato segretario generale permanente della delegazione francese a Bruxelles, presieduta dal segretario di Stato agli Affari Esteri Maurice Faure, futuro ministro di Fran\u00e7ois Mitterrand. Deniau \u00e8 l'estensore del preambolo del Trattato di Roma, firmato in Campidoglio il 25 marzo 1957. Dal 1958 al 1963 \u00e8 alto funzionario presso la Commissione europea. Nel 1963 \u00e8 nominato ambasciatore di Francia in Mauretania. Nel 1967 il presidente della Repubblica Charles de Gaulle lo nomina membro della Commissione europea, con la delega per i negoziati di adesione della Gran Bretagna, Irlanda, Danimarca e per l'aiuto ai Paesi in via di sviluppo.\nUomo di governo.\nDal 5 aprile 1973 al 1\u00ba marzo 1974 \u00e8 segretario di Stato con l'incarico della Cooperazione nel secondo governo di Pierre Messmer. Nel terzo governo Messmer (1\u00ba marzo -27 maggio 1974) \u00e8 segretario di Stato all'Agricoltura e allo sviluppo rurale. Il 28 maggio 1974 lascia il governo, non essendo stato incluso nel nuovo ministero formato da Jacques Chirac dopo l'elezione di Val\u00e9ry Giscard d'Estaing alla presidenza della Repubblica.\nAmbasciatore.\nNel 1976 \u00e8 nominato ambasciatore a Madrid: nella delicata fase del l'immediato post-franchismo, il presidente della Repubblica Val\u00e9ry Giscard d'Estaing ritiene infatti opportuno avvalersi di una personalit\u00e0 di grande spicco e dotata di sensibilit\u00e0 politica.\nDi nuovo al governo.\nIl 26 settembre 1977 entra nel secondo governo di Raymond Barre come segretario di Stato agli Esteri. Dal 31 marzo 1978 al 2 ottobre 1980 \u00e8 ministro del Commercio estero e dal 2 ottobre 1980 al 4 marzo 1981 \u00e8 ministro delegato con l'incarico delle Riforme amministrative nel terzo governo Barre.\nNel dicembre 1980, sei mesi prima delle elezioni presidenziali, si propone a Val\u00e9ry Giscard d'Estaing come \"vice\" del Primo ministro Raymond Barre. L'incarico di vice Primo ministro rappresenterebbe una novit\u00e0, e se attribuito a un uomo di successo mediatico come Deniau potrebbe far passare in secondo piano l'impopolarit\u00e0 di Barre. Ma l'iniziativa non va in porto per l'opposizione di Barre. All'inizio del 1981 Deniau diventa uno degli uomini-chiave dello staff che coadiuva Giscard nella sfortunata campagna per la sua rielezione.\nMandati elettorali.\nAlle elezioni legislative del 1978 \u00e8 eletto deputato all'Assembl\u00e9e Nationale per l'Unione per la Democrazia Francese (UDF), ma si dimette per incompatibilit\u00e0 con l'incarico ministeriale. Si ripresenta alle elezioni legislative del 1981 ma, anche a causa della vittoria dei partiti di sinistra successiva all'elezione di Mitterrand alla presidenza della Repubblica, Deniau non \u00e8 eletto. Torna all'Assembl\u00e9e Nationale nel 1986. Rieletto nel 1988 e nel 1993, alle elezioni del 1997 decide di non ripresentarsi.\nDal 1981 al 1998 \u00e8 presidente del consiglio generale dello Cher.\nAlle elezioni europee del 1994 l'UDF si presenta insieme al RPR, e Deniau \u00e8 indicato come probabile capolista della formazione unica, ma alla fine \u00e8 designato il sindaco di Tolosa Dominique Baudis. Dal 1998 entra in contrasto con l'UDF, stigmatizzando l'elezione grazie ai voti determinanti del Front National di Jean-Marie Le Pen di cinque presidenti di Regione appartenenti al suo partito.\nL'azione umanitaria.\nNel 1982 istituisce il \"premio Andrej Dmitrievi\u010d Sakharov per la libert\u00e0 di pensiero\". La sua battaglia per i diritti dell'uomo lo portamo a guidare delle missioni in Eritrea, Cambogia, Afghanistan, Kurdistan, Somalia, Jugoslavia, Libano, Cina, Sudafrica, Spagna, Unione Sovietica, India, Romania, Sarajevo, eccetera.\nGiornalista, redattore del quotidiano Le Figaro ed editorialista del settimanale L'Express, si reca clandestinamente in Afghanistan. Tra i suoi obiettivi: ottenere il riconoscimento della resistenza afgana da parte della comunit\u00e0 internazionale.\nLa giustizia.\nNel 1996 \u00e8 chiamato dal ministro della Giustizia Jacques Toubon a presiedere l'Alto comitato consultivo sulla procedura in materia penale.\nAccademico di Francia.\n\u00c8 eletto all'Acad\u00e9mie fran\u00e7aise l'11 aprile 1992, succedendo a Jacques Soustelle al seggio n. 36. \u00c8 accolto da un altro \nex ministro, scrittore e diplomatico: Alain Peyrefitte.\nIl navigatore.\nNonostante i suoi gravi problemi cardiaci e polmonari, nel 1995 compie una traversata dell'Atlantico a vela. Nel 2003 fonda l'associazione \"Scrittori di Mare\", e ottiene il Gran premio del Mare per la sua attivit\u00e0 letteraria.\nDecorazioni, premi e riconoscimenti.\nAlla fine del 2006, \u00e8 nominato membro del comitato d'onore del Trattato di Roma di cui cinquant'anni prima aveva condotto le trattative, accanto a Maurice Faure e a Jean Fran\u00e7ois-Poncet."}
{"id": "1252847", "revid": "125153585", "url": "https://it.wikipedia.org/wiki?curid=1252847", "title": "Confederazione nazionale delle Misericordie d'Italia", "text": "La Confederazione nazionale delle Misericordie d'Italia \u00e8 una delle pi\u00f9 grandi entit\u00e0 federative in Italia nell'ambito del Volontariato. Ente morale con sede in Firenze, dapprima in piazza San Giovanni, in seguito in via dello Steccuto 38, la Confederazione riunisce oggi oltre 700 Misericordie (tra arciconfraternite, confraternite e fraternite, alle quali aderiscono circa 670.000 iscritti, dei quali oltre centomila sono impegnati in opere di carit\u00e0), diffuse in tutta Italia ad eccezione della Valle d'Aosta.\nStoria.\nLa Confederazione nazionale delle Misericordie d'Italia, trae origine dalla Federazione fondata nel 1899 a Pistoia, ove si svolse il Primo congresso nazionale delle Misericordie, cui aderirono 45 confraternite.\nIn quella occasione venne nominato anche il primo presidente nazionale nella persona del confratello (in qualit\u00e0 di membri di confraternite gli aderenti si chiamano confratelli e consorelle) conte Cesare Sardi di Lucca, che onor\u00f2 l'incarico per oltre venti anni.\nIl Secondo congresso nazionale si svolse a Firenze nei giorni 27 e 28 maggio 1900, ospite dell'antica Misericordia fiorentina. Dopo il congresso di Firenze venne dato inizio alla pubblicazione di un \"Bollettino delle Misericordie\" che ha continuato ad uscire fino allo scoppio della guerra 1914-18.\nDurante il periodo bellico, le Misericordie associate alla Federazione svolgono nelle loro singole localit\u00e0 un'intensa attivit\u00e0 di assistenza e di soccorso, particolarmente dedita alle dolorose e gravi necessit\u00e0 di aiuto verso le popolazioni interne e verso i profughi.\nIl primo Congresso dopo il termine della guerra si svolge a Prato nell'agosto del 1921 celebrando l'elezione del nuovo presidente nazionale nella persona di Guido Donati della Misericordia di Firenze. In questi anni viene ripresa la pubblicazione del bollettino, interrotta nel periodo bellico, e viene costituita la Squadra federale, per accorrere nei luoghi colpiti da calamit\u00e0. Si ricorda all'uopo l'apporto da essa dato in occasione dei gravi terremoti che negli anni seguenti andarono a colpire la Garfagnana, il Mugello e la Lunigiana. La Squadra federale era formata da 15 confraternite fra le pi\u00f9 importanti e meglio attrezzate, e poteva contare su circa 200 fratelli completamente equipaggiati, oltre a medici ed infermieri.\nLa creazione della squadra confederale rappresent\u00f2 senza dubbio un'importante anticipazione di ci\u00f2 che in futuro divenne la protezione civile in Italia. L'Italia era, in quegli anni, agli albori delle iniziative di soccorso nelle calamit\u00e0 naturali, quelle iniziative di protezione civile che solo negli ultimi anni hanno visto un intervento diretto dello Stato. Allora in questo settore esistevano soltanto l'esercito, la Croce Rossa Italiana e le formazioni dei cosiddetti pompieri non ancora raccolti in un corpo nazionale e presenti solo in alcune localit\u00e0. Alcune squadre di pompieri, tra l'altro, erano nate proprio all'interno delle Misericordie; fra di esse ricordiamo, in particolare, quelle delle Misericordie di Prato e di Viareggio.\nIl periodo fascista.\nUn momento di forte crisi del movimento si ebbe con la messa in discussione dell'autonomia ed del futuro stesso del movimento in epoca fascista: il regime, infatti, nel suo obiettivo di convogliare ogni forma di attivit\u00e0 assistenziale nello Stato, approv\u00f2 la nota legge per la quale furono sciolte le associazioni di volontariato prive di personalit\u00e0 giuridica e dispose la confisca delle loro attrezzature e del loro patrimonio a favore di una istituzione di soccorso statalizzata: la Croce Rossa Italiana. Si cre\u00f2 cos\u00ec una situazione di grave disagio per tutte le Misericordie, comprese quelle sottoposte al regime giuridico della cosiddetta \"Legge Crispi\" sulle Istituzioni pubbliche di beneficenza ed assistenza, che fondatamente temettero l'applicazione a proprio danno delle speciali disposizioni della stessa legge che consentivano ai pubblici poteri di disporre il loro \"concentramento\" e addirittura la loro \"trasformazione\" in enti di natura e carattere diversi.\nIl rischio, finalmente, fu evitato e le Misericordie mantennero per lo pi\u00f9 lo stato di dipendenza e controllo delle attivit\u00e0 imposto loro dalla legge Crispi del 1890 senza peraltro subire lo smantellamento a favore dell'erigendo ente della Croce Rossa Italiana. Nel settembre 1926, inoltre, al Congresso nazionale di Viareggio intervenne addirittura il Sovrano a testimoniare la riconoscenza verso le Misericordie, mentre nel successivo congresso di Pisa (1930) ebbe luogo una grande manovra di esercitazione della Squadra Federale.\nDopo la morte del presidente Donati, avvenuta il 2 dicembre 1930, si svolse a Firenze il congresso nazionale per la nomina del nuovo presidente. Nel congresso fu deciso di affidare la guida della Federazione ad un triumvirato composto dai confratelli Renato Macarini-Carmignani, Angelo Badiani e Paolo Guicciardini. Seguirono altri convegni ed altri interventi della Squadra federale che nel frattempo non solo aveva costituito suoi settori in molte Misericordie, ma aveva anche creato dei propri corpi pompieristici sull'esperienza di quanto gi\u00e0 realizzato da alcune confraternite negli anni precedenti. Grazie a queste realizzazioni essa costituiva in quel momento una delle pi\u00f9 forti organizzazioni di soccorso a carattere nazionale esistenti nel paese.\nLo scoppio del secondo conflitto mondiale ridusse l'attivit\u00e0 della Federazione in comprensibili limiti. Le Misericordie, nelle loro varie sedi, continuarono comunque a svolgere un'attivit\u00e0 di soccorso oltremodo intensa, assistendo le popolazioni nelle pi\u00f9 svariate forme ed intervenendo per il salvataggio di sinistrati e feriti talvolta anche sotto l'imperversare dei bombardamenti, non mancando esempi di eroismo. Tra l'altro, le truppe tedesche al momento della loro ritirata dal suolo italiano depredarono massicciamente la quasi totalit\u00e0 delle sedi delle Misericordie italiane, asportando masserizie, attrezzature sanitarie, autoambulanze, cosicch\u00e9 nel 1945, alla ripresa della vita normale, la generalit\u00e0 delle varie fraternite si trov\u00f2 a dover ricominciare e ricostruire tutto da capo.\nIl dopoguerra.\nChiusasi la tragedia bellica, la Federazione si pose immediatamente a costituire le premesse per la ripresa. Si organizzarono convegni a Pescia ed a Pisa. A Firenze si tenne un Congresso Nazionale l'8 gennaio 1947 nel quale, approvando il testo del nuovo statuto, furono allargati i compiti dell'ente federativo al quale fu dato un carattere esplicitamente nazionale.\nIn tale Congresso fu eletto presidente nazionale onorario il confratello Angelo Badiani e presidente nazionale effettivo il confratello Roberto Crema. La Confederazione, diede cos\u00ec inizio ad una pi\u00f9 larga forma di attivit\u00e0, che non fu limitata, come in passato, al solo coordinamento fra Misericordie, ma quello pi\u00f9 ambizioso e impegnativo di estendere in tutta Italia il movimento spirituale ed organizzativo delle misericordie. Alla Confederazione venne affidato inoltre il compito di approfondire i problemi di carattere generale del movimento, rendendosene portatrice ed interprete in ogni sede e particolarmente presso i pubblici poteri: Governo e Parlamento.\nDa allora presero avvio una serie di Congressi Nazionali e la Presidenza confederale instaur\u00f2 un sistema di frequenti visite presso le singole confraternite erogando inoltre aiuti concreti a quelle maggiormente in difficolt\u00e0. Particolarmente impegnativo per tutte le Misericordie fu la ricostruzione del parco macchine distrutto dalla guerra. In quegli anni, difficili ma ricchi di solidariet\u00e0 e desiderio di libert\u00e0, numerose nuove Misericordie nacquero in varie parti d'Italia.\nDagli anni sessanta al nuovo millennio.\nNel 1962 il presidente nazionale Crema per\u00ec in un incidente aereo lasciando un triste vuoto nei suoi collaboratori. A lui successe nell'incarico di presidente Alfredo Merlini che guid\u00f2 la Confederazione fino al 1985.\nNel 1963 viene costituito il Movimento dei Gruppi Donatori di Sangue \"FRATRES\" che opera tutt'oggi nel settore della raccolta del sangue, costituendo uno dei maggiori movimenti nel campo in Italia, con decine di migliaia di sacche di sangue raccolte ogni anno, oltre alla donazione di plasma e piastrine in aferesi e di midollo osseo.\nNel 1985 ad Alfredo Merlini successe Francesco Giannelli, confratello e capo di guardia della Misericordia di Firenze.\nIl 14 giugno 1986 circa 10.000 fratelli delle Misericordie italiane vennero ricevuti in udienza dal Papa. Nell\"'aula Paolo VI\", gremitissima, Giovanni Paolo II tracci\u00f2 una svolta nella vita del movimento, indicando con chiarezza la via della carit\u00e0 che le Misericordie dovevano far propria: \"ecco la consegna che vi affido... siate i promotori e fautori della civilt\u00e0 dell'amore, siate testimoni infaticabili della cultura della carit\u00e0\". Queste parole costituirono per le Misericordie una vera e propria svolta. L'accorata esortazione del Papa a testimoniare con i servizi di carit\u00e0 l'impegno per la costruzione di un nuovo modello di civilt\u00e0 basato sulla solidariet\u00e0, sulla pace, sulla condivisione, divenne da allora un concreto riferimento per tutto il movimento che si tradusse in una nuova vitalit\u00e0 ed in nuove iniziative. Nel 1989 la Confederazione diede vita alla pubblicazione di una nuova rivista mensile cui fu dato il nome, ricco di significato, di \"Civilt\u00e0 dell'Amore\".\nNel 1990 il movimento \"FRATRES\" assume uno status giuridico autonomo costituendosi come associazione a s\u00e9 stante, seppure collegata alla Confederazione, con la denominazione di \"Consociazione Nazionale FRATRES delle Misericordie d'Italia\".\nNel novembre 1992 le Misericordie si riunirono, per la prima volta nella loro storia, in Convegno Mondiale a Firenze con la partecipazione di oltre 200 delegati provenienti da tutti i continenti in rappresentanza di circa 40 Paesi. Il frutto pi\u00f9 importante del convegno fu l'impegno alla costituzione dell'Unione europea delle Misericordie che trov\u00f2 concordi sul progetto i rappresentanti delle Misericordie d'Italia, Portogallo, Spagna, Francia, Principato di Monaco, Armenia, Bielorussia, Georgia, Lituania, Moldavia, Russia, Ucraina.\nIl 14 novembre 1992 il Papa salutando affettuosamente i fratelli della Misericordia ricord\u00f2 come \"Si pu\u00f2 ben dire che in tutti i continenti le Misericordie costituiscono un pacifico esercito di promotori e fautori della civilt\u00e0 dell'Amore, testimoni infaticabili della cultura della carit\u00e0\". Il Papa, confermando l'esortazione a \"testimoniare la presenza provvidente di Dio\", si conged\u00f2 lanciando un ulteriore invito all'impegno di fraternit\u00e0: \"Benedica, la Vergine Santa, - disse Giovanni Paolo II - anche gli sforzi da voi condotti per far s\u00ec che attraverso interventi programmati in accordo con Organismi e Misericordie di altre confessioni religiose cresca la reciproca stima tra credenti, cos\u00ec che tra gli uomini di buona volont\u00e0 si affretti l'avvento dell'autentica civilt\u00e0 dell'Amore\".\nDa questa esortazione la Confederazione assunse l'impegno a sviluppare in spirito di carit\u00e0 i contatti, le collaborazioni, i rapporti con i fratelli di diversa fede ed in particolare con i fratelli musulmani presenti in Italia e nei loro paesi d'origine.\nQuesto sforzo port\u00f2 due importanti frutti: nel gennaio del 1993 le Misericordie insieme ad una organizzazione caritativa di fede islamica (la Human Appeal International) organizzarono due colonne di aiuti per le popolazioni musulmane duramente colpite dalla guerra civile in corso nei territori della ex-Jugoslavia. Ai primi di luglio del 1994 si tenne a Firenze il 1\u00b0 Seminario cristiano-islamico incentrato sull'analisi di tre aree di crisi: il Sudan in piena guerra civile e prostrato dalla difficile convivenza tra cristiani, musulmani e animisti, l'Iraq-Kuwait affrontando in primo luogo il problema di rilascio di 1000 cittadini kuwaitiani allora detenuti nelle carceri irachene, ed infine il Caucaso dilaniato dalla guerra civile. Il convegno termin\u00f2 con un momento di grande spiritualit\u00e0 che vide riuniti, cattolici, ortodossi, musulmani in un'unica preghiera di aiuto e speranza in Dio.\nNel 1995 viene costituito l\"'U.G.E.M.\" (\"Ufficio gestione emergenze di Massa\") a cui, attraverso uno specifico Regolamento, viene affidato il compito di riorganizzare le attivit\u00e0 di protezione civile della Confederazione. La Confederazione, grazie alla nuova struttura, interviene in occasione della alluvione della Versilia del 19 giugno 1996 e del terremoto di Umbria e Marche (1997).\nNel 1997, la Confederazione adott\u00f2 una serie di provvedimenti tesi ad unificare l'immagine delle misericordie italiane, sia per le divise che per i mezzi. \u00c8 da allora che le misericordie adottarono il bicolore giallo-ciano per identificare i propri mezzi e i propri volontari in servizio.\nL'Assemblea del 1998, tenuta ad Assisi, riconferm\u00f2 con una larghissima maggioranza Francesco Giannelli quale Presidente confederale. Tuttavia dopo soli due mesi questi present\u00f2 le dimissioni. Infatti il consiglio nazionale che usc\u00ec dalla assemblea vide rinnovarsi oltre il cinquanta per cento dei suoi membri, molti dei quali ebbero modo di mettersi in luce, presso i Governatori, durante le operazioni di protezione civile degli anni precedenti. Ci\u00f2 provoc\u00f2 una serie di vivaci malumori, alimentati da chi credette di scorgervi un \"colpo di mano\" architettato dall'U.G.E.M. All\"'impasse\" istituzionale, che segu\u00ec alla polemica, si sommarono una serie di pressioni sul Presidente che venne costretto a dimettersi.\nGli succedette nella normale amministrazione il Vicepresidente Enzo Fani che rimase in carica fino all'Assemblea successiva. \nSotto la presidenza vicaria di Fani la Confederazione partecip\u00f2 alla \"Missione Arcobaleno\" promossa dal Governo italiano: migliaia profughi del Kosovo si riversarono in Albania per fuggire dagli orrori della guerra. Le Misericordie allestirono a Rrushbull (Albania) un campo capace di offrire assistenza a quasi 5000 persone che, a sua volta, pot\u00e9 contare sui rifornimenti provenienti dal grande Centro di Raccolta confederale organizzato per l'occasione a Bari. La pressoch\u00e9 totale autosufficienza del Campo di Rrushbull consent\u00ec alle Misericordie di uscire indenni dallo scandalo sulla gestione dei campi che scoppi\u00f2, qualche mese dopo, a seguito delle inchieste giornalistiche a carico di alcuni funzionari pubblici. Questa particolare posizione delle Misericordie fin\u00ec per irritare i responsabili governativi deteriorandone i rapporti con il Governo nazionale: di nuovo l'U.G.E.M. si trov\u00f2 al centro delle polemiche pre-elettorali interne al movimento.\nNel settembre del 1999, si tenne a Pistoia l'Assemblea per il rinnovo delle cariche nella quale venne eletto Presidente Gianfranco Gambelli, confratello di Castelfiorentino.\nGli anni del travaglio.\nGambelli si dette l'obbiettivo di \"Rifondare le Misericordie\": il movimento (che dall'inizio degli anni ottanta si era espanso in maniera notevole su tutto il territorio italiano), necessitava di profonde modifiche in seno alla struttura confederale in modo da alleggerire la burocrazia e snellire la gestione.Nel 2000 (l'anno del Giubileo, che l'U.G.E.M. affront\u00f2 con l'invio di migliaia di volontari sul campo), venne fondata la \"Millennium Service s.r.l.\", una societ\u00e0 avente la Confederazione come socio unico. La Millennium avoc\u00f2 a s\u00e9 tutta la gestione editoriale, tipografica, dell'immagine, della vendita di materiale sanitario, propagandistico delle misericordie, con l'obbiettivo di garantire prezzi bassi e buona qualit\u00e0 dei prodotti. Dopo un buon avvio, nel 2002 per la societ\u00e0 inizi\u00f2 un forte momento di crisi, che la port\u00f2 a chiudere in forte perdita il bilancio annuale. Dopo l'Assemblea per il rinnovo delle cariche, tenutasi a Grosseto nell'ottobre 2003, nella quale venne rieletto, il presidente Gambelli pose la societ\u00e0 sotto stretto controllo nel tentativo di risanarne i conti. Le rassicurazioni date in assemblea non bastarono e nel marzo 2004 un consigliere nazionale present\u00f2 un esposto alla Magistratura: ne scatur\u00ec una indagine che port\u00f2 alla condanna, nel luglio 2007, dell'amministratore delegato della Societ\u00e0.\nNel contempo la nuova dirigenza mise mano alla modifica dello Statuto confederale in vigore dal 1999, in modo da poter riorganizzare e snellire la macchina del movimento con un forte decentramento. Dopo un tentativo andato a vuoto nel corso della assemblea di Bologna del 2001, l'anno seguente, nell'assemblea nazionale di Fiuggi, 2002, ne venne approvata la nuova stesura, non senza strascichi polemici. La questione statutaria riesplose due anni pi\u00f9 tardi, 2004, e venne formata una commissione, incaricata di redigere le nuove modifiche, che present\u00f2 la sua proposta all'assemblea nazionale 2005 a Pietrelcina (dove non pot\u00e9 essere discussa a causa della scarsa partecipazione) e poi l'anno seguente nel corso della assemblea nazionale 2006 a Rocca di Papa, ma anche in questo caso senza esito. Venne cos\u00ec dato vita ad una nuova Commissione che concluse i suoi lavori presentandoli all'assemblea nazionale 2007 tenuta nella primavera a Firenze in un clima di forti contrapposizioni. L'assemblea, considerata anche l'imminenza della assemblea per il rinnovo delle cariche fissata per l'autunno, soprassedette alla discussione impegnando i futuri candidati a rendere esplicito il loro pensiero in materia.\nForte crisi attravers\u00f2 pure il comparto della protezione civile, con l'U.G.E.M. che, dopo le dimissioni del presidente Gianneli, vide azzerarsi diverse volte la propria dirigenza, l'ultima volta nel 2002. Nel tentativo di governare la situazione di stallo nel 2003 la direzione del comparto venne affidata ad un triumvirato che nel 2004 trasfer\u00ec le consegne al ricostituito U.G.E.M.. Nonostante il clima di incertezza il comparto della protezione civile ebbe modo di proseguire la sua attivit\u00e0, in occasione delle tragedie del terremoto di San Giuliano di Puglia del 2002, dello tsunami nel sud est asiatico del 2004 e della morte di papa Giovanni Paolo II nel 2005: in tutte queste occasioni, migliaia di confratelli vennero coinvolti nelle attivit\u00e0 sotto la guida confederale."}
{"id": "1252852", "revid": "104458", "url": "https://it.wikipedia.org/wiki?curid=1252852", "title": "Rotgaudo del Friuli", "text": ""}
{"id": "1252853", "revid": "33751", "url": "https://it.wikipedia.org/wiki?curid=1252853", "title": "Th\u014dmas Mauros", "text": "Nella sua carriera ha realizzato 260 reti in 501 gare ufficiali.\nCarriera.\nClub.\nLa sua ultraventennale carriera ha inizio nel 1970, anno in cui Mavros debutta nelle file del Panionios. Vi gioca fino alla fine del campionato 1975-1976, quando passa all'. Nella capitale vince due campionati di I divisione greca (1978 e 1979) e una Coppa di Grecia (1978). Nel 1976-1977 giunse con l'AEK la semifinale di Coppa UEFA.\nNel 1988, terminata la lunga stagione ateniese, Mavros torna al Panionios, disputandovi i suoi ultimi anni di attivit\u00e0 e ritirandosi nel 1991.\nNazionale.\nCon la nazionale ellenica gioc\u00f2 36 gare segnando 11 reti e partecipando alla spedizione italiana dell'Europeo 1980."}
{"id": "1252854", "revid": "124116463", "url": "https://it.wikipedia.org/wiki?curid=1252854", "title": "UEFA Champions League 2008-2009", "text": "La UEFA Champions League 2008-2009 \u00e8 stata la 54\u00aa edizione del massimo torneo calcistico europeo per club, la 17\u00aa edizione con la formula attuale e l'ultima prima che venissero attuate le riforme varate dall'UEFA il 30 novembre 2007. La finale si \u00e8 disputata tra Barcellona e Manchester United allo Stadio Olimpico di Roma il 27 maggio 2009 (per l'ultima volta di mercoled\u00ec, poich\u00e9 dall'edizione 2009-2010 viene disputata di sabato), con la squadra spagnola uscita vincitrice, per la terza volta nella sua storia.\nSistema di qualificazione.\nAll'edizione 2008-2009 prenderanno parte 76 squadre delle 53 federazioni affiliate all'UEFA. Per ogni federazione parteciper\u00e0 un certo numero di club a seconda del coefficiente UEFA; federazioni con un coefficiente maggiore avranno pi\u00f9 club rispetto a quelle con un punteggio minore. Il massimo di compagini per ogni nazione \u00e8 di quattro.\nA tutte le federazioni nazionali \u00e8 garantita la presenza di almeno una squadra (anche se ai turni preliminari), con l'eccezione del Liechtenstein, che non organizza una competizione nazionale. In questa stagione parteciperanno anche le squadre dei paesi di San Marino, del Montenegro e di Andorra.\nDi seguito \u00e8 riportato lo schema di qualificazione (su base ranking UEFA 2007):\nSquadra detentrice.\nIl posto utile per la qualificazione alla fase a gironi riservato alla squadra detentrice non sar\u00e0 utilizzato in questa edizione poich\u00e9 il Manchester United, vincitore della Champions League 2007-2008, risulta qualificato per la fase a gironi.\nPer questo motivo i campioni di Scozia sono stati ammessi di diritto alla fase a gironi. Poich\u00e9 i campioni dell'edizione 2007-2008 del Manchester United militano nel campionato inglese e l'Inghilterra \u00e8 seconda nel ranking UEFA, i campioni di Polonia e Ungheria hanno avuto accesso direttamente al 2\u00ba turno di qualificazione e i campioni della Bulgaria direttamente al 3\u00ba turno di qualificazione.\nSquadre partecipanti.\nLe seguenti tabelle mostrano il cammino di tutte le 76 squadre che hanno partecipato alla competizione:\nPreliminari.\nIl sorteggio per stabilire gli accoppiamenti del primo e del secondo turno di qualificazione ha avuto luogo il 27 giugno 2008.\nGli accoppiamenti per il terzo turno preliminare sono stati invece sorteggiati il 1\u00ba agosto 2008.\n1\u00ba turno.\nAndata 15 e 16 luglio, ritorno 22 e 23 luglio 2008.\n2\u00ba turno.\nAndata 29 e 30 luglio, ritorno 5 e 6 agosto 2008.\n3\u00ba turno.\nAndata 12 e 13 agosto, ritorno 26 e 27 agosto 2008. Le 16 squadre sconfitte accederanno alla prima fase della Coppa UEFA 2008-2009.\nFase a gironi.\nIl sorteggio per stabilire la composizione di otto gruppi composti da quattro squadre ha avuto luogo il 28 agosto 2008 a Monte Carlo.\nAccederanno agli ottavi di finale le 16 squadre che concluderanno questa fase prime o seconde nel rispettivo girone.\nLe squadre classificatesi terze accederanno ai sedicesimi di finale della Coppa UEFA 2008-2009.\nCriteri di spareggio.\nSe due o pi\u00f9 squadre si trovano a pari punti alla fine degli incontri della fase a gironi, sono applicati i seguenti criteri per stabilire la classifica:\nFase a eliminazione diretta.\nQueste le condizioni del sorteggio degli ottavi di finale che si \u00e8 tenuto venerd\u00ec 19 dicembre alle ore 12 presso l'UEFA a Nyon:\nOttavi di finale.\nLe partite di andata si sono disputate il 24 e 25 febbraio, quelle di ritorno il 10 e l'11 marzo 2009.\nQuarti di finale.\nLe gare di andata si sono disputate il 7 e 8 aprile, quelle di ritorno il 14 e 15 aprile 2009.\nClassifica dei marcatori.\nDi seguito i migliori marcatori. Sono escluse le gare dei turni preliminari."}
{"id": "1252859", "revid": "767487", "url": "https://it.wikipedia.org/wiki?curid=1252859", "title": "Babuvismo", "text": "Il babuvismo \u00e8 stato un movimento politico nato durante la rivoluzione francese che prende il nome dal suo fondatore Fran\u00e7ois Noel Babeuf.\nSi tratta, in sintesi, di un movimento secondo cui il potere politico deve occuparsi praticamente per intero delle attivit\u00e0 lavorative e redistribuire in maniera equa i prodotti."}
{"id": "1252863", "revid": "767487", "url": "https://it.wikipedia.org/wiki?curid=1252863", "title": "Vacancy (film)", "text": "Vacancy \u00e8 un film del 2007, diretto da Nimr\u00f3d Antal. I protagonisti sono Kate Beckinsale e Luke Wilson.\nNel 2009 \u00e8 stato realizzato un prequel intitolato \"Vacancy 2 - L'inizio\", uscito direttamente per il mercato home video.\nTrama.\nUna coppia in piena fase di litigio percorre di notte una sperduta strada di montagna quando un guasto alla macchina costringe i due protagonisti a cercare un posto in cui pernottare nell'attesa di trovare un meccanico aperto.\nL'unico posto in cui i due trovano una stanza libera \u00e8 un piccolo motel isolato.\nEntrati nella loro stanza, dopo un breve ma inquietante dialogo con il mellifluo direttore del motel, i protagonisti cominciano a sentire forti rumori, che attribuiscono a un vicino di stanza molesto. Il direttore, per\u00f2, li assicura che non ci sono altri ospiti nel motel. La loro inquietudine si tramuta presto in paura.\nTrovano poi alcune videocassette vicino al televisore e decidono di vederne una: sullo schermo compare un film horror amatoriale particolarmente cruento, in cui uomini col volto coperto uccidono brutalmente delle persone. I due protagonisti, inizialmente inorriditi, notano che la stanza in cui sono ambientati i film (che hanno tutta l'aria di essere degli snuff-movie) \u00e8 la stessa in cui si trovano loro.\nSi accorgono quindi che nella stanza sono nascoste svariate telecamere, e si rendono conto di essere destinati a fare la stessa fine delle persone nella videocassetta. Incomincer\u00e0 per loro la battaglia per la sopravvivenza. Dopo essere riusciti con grave pericolo a chiamare la polizia, si rifugiano in un tunnel sotto la casa, che viene scoperto dall'agente intervenuto a seguito della segnalazione. Compresa la situazione, l'agente tenta di fuggire con la coppia, ma l'auto \u00e8 stata sabotata; mentre cerca di far funzionare l'auto, viene assassinato. Dopo un inseguimento in casa il marito della donna viene gravemente ferito ma lei riesce a uccidere i tre criminali. Poi chiama la polizia ed attende accanto al marito l'arrivo dei soccorsi.\nProduzione.\nPer la produzione del film \u00e8 stato speso un budget di 19 milioni di dollari.\nPromozione.\nL'uscita americana del film \u00e8 stata preceduta da una campagna pubblicitaria incentrata principalmente sull'uso di internet e di un numero telefonico gratuito. Tale numero, sponsorizzato in televisione e al cinema con il trailer del film, \u00e8 fatto in modo da far credere che si stia parlando realmente con la reception del motel in cui \u00e8 ambientato il film. In sottofondo si possono sentire delle grida che accompagnano la voce del direttore del motel che informa sui costi delle stanze e che infine fornisce l'indirizzo del sito ufficiale del film che \u00e8 creato per sembrare il sito del motel stesso e nel quale si possono vedere alcuni pezzi degli snuff movies del film oltre che il trailer dello stesso.\nDistribuzione.\nDopo la distribuzione cinematografica, il film \u00e8 approdato nel mercato home video attraverso un'edizione di DVD e Blue Ray che include scene tagliate nel montaggio finale, un \"making of\", le versioni integrali dei finti snuff movies presenti nel film, commenti da parte di alcuni addetti ai lavori.\nAccoglienza.\nIncassi.\nIl film ha incassato 35,3 milioni di dollari al botteghino di tutto il mondo.\nCritica.\nSecondo l'aggregatore di recensioni Rotten Tomatoes, il film ha ottenuto un indice di gradimento del 56% e un voto di 5,5 su 10 sulla base di 121 recensioni. Secondo Metacritic, il film ha invece ottenuto un punteggio di 54 su 100 sulla base di 27 recensioni."}
{"id": "1252865", "revid": "1318658", "url": "https://it.wikipedia.org/wiki?curid=1252865", "title": "Eleonora Rossi Drago", "text": "Raggiunse grande notoriet\u00e0 negli anni cinquanta e sessanta per le doti recitative e l'intenso fascino, diretta da registi del calibro di Luigi Comencini, Alessandro Blasetti, Michelangelo Antonioni, Giuseppe De Santis, Pietro Germi, Giuliano Montaldo, Roberto Rossellini e Valerio Zurlini. Lavor\u00f2 anche per la televisione interpretando alcuni sceneggiati televisivi, tra cui \"Padri e figli\" del 1958.\nBiografia.\nNacque in un elegante sobborgo di Genova da padre marchigiano, comandante della marina mercantile, e madre spagnola. Nell'ottobre 1942, appena diciassettenne, si ritrov\u00f2 incinta e dovette sposarsi precipitosamente. Le nozze furono rimandate di 3 giorni a causa di un furioso bombardamento anglo-americano in corso su Genova. Alcuni mesi dopo, sfollata a Cuneo, partor\u00ec la sua unica figlia Fiorella mentre il marito, Cesare Rossi, si un\u00ec ai partigiani. A guerra finita lui decise di emigrare in Argentina ma Eleonora si rifiut\u00f2 di seguirlo. \nLa coppia si separ\u00f2 nel gennaio 1947 e lei rimase a Genova con la bambina (otterr\u00e0 la separazione nel 1956). Inizialmente lavor\u00f2 come indossatrice e disegnatrice di moda, poi esord\u00ec come attrice nella compagnia del Piccolo Teatro nel capoluogo ligure. Nell'estate del 1947 partecip\u00f2 al concorso di Miss Italia ed era considerata fra le favorite ma, per regolamento, venne esclusa dalla corsa al titolo quando si scopr\u00ec che era sposata e madre. In seguito si trasfer\u00ec a Roma dove debutt\u00f2 nel cinema con \"I pirati di Capri\" (1949) di Edgar G. Ulmer e Giuseppe Maria Scotese, comparendo come Eleonora Rossi Drago.\nNei primi anni della carriera, con il semplice nome d'arte Eleonora Rossi, prese parte soprattutto a film \"di genere\" interpretando ruoli convenzionali. Un'occasione per un salto di qualit\u00e0 artistico le si present\u00f2 partecipando ai provini di selezione del regista Giuseppe De Santis per il film \"Non c'\u00e8 pace tra gli ulivi\", ma il ruolo venne affidato a Lucia Bos\u00e8. In seguito pot\u00e9 comunque mettere in luce le proprie qualit\u00e0 espressive in pellicole quali \"Persiane chiuse\", \"Sensualit\u00e0\", \"Le amiche\", \"Donne sole\" e \"La strada lunga un anno\" in cui spesso fu doppiata. \nNel dicembre 1955, per alcune settimane, torn\u00f2 al teatro di prosa con \"Zio Vanja\" di \u010cechov con la regia di Luchino Visconti e l'interpretazione di Rina Morelli, Paolo Stoppa e Marcello Mastroianni. Dopo \"Un maledetto imbroglio\" (1959) di Pietro Germi interpret\u00f2 altri due ruoli significativi in \"Estate violenta\" (1959) di Valerio Zurlini e in \"Tiro al piccione\" (1961) di Giuliano Montaldo, passando per la caratterizzazione della capoufficio occhialuta di Nino Manfredi in \"L'impiegato\" (1960) di Gianni Puccini. Nel 1960, grazie all'intensa interpretazione dell'irrequieta Roberta Parmesan in \"Estate violenta\", vinse un Nastro d'argento e un premio al festival di Mar del Plata come migliore attrice protagonista.\nNegli anni seguenti recit\u00f2 in molti film a episodi come\" Il disco volante\" (1964) di Tinto Brass, \"L'idea fissa\" (1964) di Gianni Puccini, \"Se permettete parliamo di donne\" (1964) di Ettore Scola e in pellicole commerciali di co-produzione francese, spagnola, tedesca, jugoslava. Inoltre incise su dischi in vinile una serie di poesie e brevi testi teatrali. Nel 1963 apparve anche nel film di produzione italo-americana \"Wounds of Hunger\" di George Sherman, rimasto inedito in Italia. L'ultimo ruolo in un film ad alto \"budget\" lo ottenne nel 1966, quello della moglie di Lot (interpretato da Gabriele Ferzetti) nel kolossal \"La Bibbia\" di John Huston, ma va ricordata anche la sua attivit\u00e0 televisiva come interprete di celebri sceneggiati, in particolare \"La cittadella\" del 1964, diretto da Anton Giulio Majano. In quegli anni, e con la consueta eleganza, apparve sul piccolo schermo come ospite in variet\u00e0 televisivi e in testimonial pubblicitari per un noto spumante e una industria tessile torinese, ove tuttavia venne ancora doppiata.\nNel 1966 accett\u00f2 l'ingaggio di un settimanale popolare per un fotoromanzo storico a puntate nei panni dell'altera regina Maria Stuarda. \nNel 1968 torn\u00f2 al teatro nell'audace parte di un'affascinante lesbica quarantenne, al fianco di Olga Villi, ma la commedia di Brunello Rondi, intitolata \"Shocking\", rimase in scena solo pochi giorni. Nello stesso anno ritrover\u00e0 Gabriele Ferzetti nel film \"L'et\u00e0 del malessere\" di Giuliano Biagetti, che ebbe scarso successo. Da allora la Rossi Drago fu costretta ad accettare pochi ruoli secondari al cinema e in storie a tinte molto forti, e nel 1970, a soli 45 anni di et\u00e0, la sua carriera cinematografica si concluse con \"Nelle pieghe della carne\" di Sergio Bergonzelli, che si ricorda anche per essere stato uno degli ultimi film di Anna Maria Pierangeli.\nMan mano che la commedia italiana passava dalla narrazione e descrizione di personaggi allo \"sketch\" dai toni spesso grossolani e dall'estetica \"sexy\", l'espressione sofisticata e i tratti nobili di Eleonora Rossi Drago non suscitavano pi\u00f9 l'interesse di registi e produttori, nonostante l'affetto del pubblico. L'attrice affrontava un crescente isolamento professionale e cadde in un profondo stato depressivo. Nel 1969 si fidanz\u00f2 con l'ingegnere siciliano Domenico La Cavera e nel novembre 1971, poche settimane dopo essere diventata nonna, tent\u00f2 il suicidio con il gas ma fu salvata dal compagno che spos\u00f2 nel 1973 a Palermo. Con il secondo matrimonio, la Rossi Drago trov\u00f2 finalmente la serenit\u00e0 e abbandon\u00f2 senza rimpianti il mondo dello spettacolo, con un'unica piccola eccezione: nel 1989 collabor\u00f2, assieme a Claudia Cardinale e Claudio Gora, al documentario \"The Brute and the Beautiful\". di John Jeremy - su testi di Ennio De Concini e Alfredo Giannetti - dedicato alla figura del jazzista Ben Webster.\nL'attrice \u00e8 deceduta nel 2007, all'et\u00e0 di 82 anni, nella sua casa di Palermo.\nFilmografia.\nTelevisione.\nEleonora Rossi Drago inoltre partecip\u00f2 ad alcune serie della rubrica pubblicitaria televisiva \"Carosello\":\nDoppiatrici.\nDell'abituale scelta di chiamare Lydia Simoneschi per doppiare Eleonora Rossi Drago nei suoi film parlava anche la didascalia di questa foto tratta dal periodico \"Oggi\" del 22 gennaio 1953."}
{"id": "1252866", "revid": "1605525", "url": "https://it.wikipedia.org/wiki?curid=1252866", "title": "Edward S. Aarons", "text": "Ha scritto anche con gli pseudonimi Paul Ayres e Edward Ronns. Tra il 1936 e il 1962 ha scritto pi\u00f9 di 80 romanzi, ha collaborato a scrivere anche per le riviste \"Detective Story Magazine\" e \"Scarab\". I suoi libri sono stati stampati in 17 lingue del mondo, e 42 suoi romanzi fanno parte della serie della CIA con l'agente Sam Durell.\nGiovent\u00f9.\nAarons \u00e8 nato a Philadelphia, Pennsylvania, e si laurea in Letteratura e Storia presso la Columbia University. Lavora in diversi posti per mantenere i suoi studi, dal giornalista al pescatore. Nel 1933, vince un piccolo concorso con un suo racconto breve. Partecipa alla Seconda Guerra Mondiale, arruolandosi dopo l'attacco di Pearl Harbor nel 1941. Viene congedato nel 1945 con il grado di Sergente Maggiore"}
{"id": "1252867", "revid": "14480", "url": "https://it.wikipedia.org/wiki?curid=1252867", "title": "Hyper-threading", "text": ""}
{"id": "1252868", "revid": "14480", "url": "https://it.wikipedia.org/wiki?curid=1252868", "title": "Hyperthreading", "text": ""}
{"id": "1252872", "revid": "1926649", "url": "https://it.wikipedia.org/wiki?curid=1252872", "title": "Unione Sportiva Lecce 1948-1949", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1948-1949."}
{"id": "1252873", "revid": "2091899", "url": "https://it.wikipedia.org/wiki?curid=1252873", "title": "Dottrina e Alleanze", "text": "Il libro Dottrina e Alleanze (qualche volta abbreviato in \"DeA\") \u00e8 una delle quattro opere canoniche della Chiesa di Ges\u00f9 Cristo dei Santi degli Ultimi Giorni altrimenti conosciuta come \"Chiesa mormone\". Il libro \u00e8 una raccolta di rivelazioni ricevute, secondo le credenze dei Santi degli Ultimi Giorni o mormoni, per diretta ispirazione divina dal profeta e presidente della Chiesa Joseph Smith e da altri profeti suoi successori.\nDiversamente dagli altri testi sacri della Chiesa dei Santi degli Ultimi Giorni, Dottrina e Alleanze non si caratterizza come un testo derivante dalla traduzione di fonti documentali antiche, ma si tratta della trasposizione fedele dei comandamenti e delle profezie cos\u00ec come pronunciate dallo stesso Signore Ges\u00f9 Cristo.\nStoria della pubblicazione di Dottrina e Alleanze.\nL'edizione del 1832: il \"Libro dei comandamenti\".\nIl profeta Joseph Smith cominci\u00f2 a trascrivere le rivelazioni che riceveva sin dall'estate del 1830, con l'intento di pubblicarle in un unico volume. Durante una conferenza di anziani della Chiesa, tenutasi il 1 e 2 novembre 1831 ad Hiram in Ohio, fu deciso di procedere con la compilazione e la pubblicazione delle rivelazioni fino ad allora ricevute. In tale occasione, il Signore approv\u00f2 tale risoluzione con una rivelazione che funse da prefazione al libro, contenuta nella \"Sezione 1\" di Dottrina e Alleanze.\nIl compito di portare le rivelazioni per la stampa ad Indipendence, nel Missouri, fu affidato ad Oliver Cowdery e John Withmer. L\u00e0 si trovava un altro dei primi membri della chiesa, William W. Phelps, che di mestiere faceva il tipografo. Per l'estate del 1833 diverse copie del \"Libro dei comandamenti\", (questo fu il primo titolo dato alla raccolta), furono completate, allora il libro constava di sessantacinque sezioni. Oggi di quella prima pubblicazione rimangano solo una trentina di copie complete, ci\u00f2 a causa dell'assalto che sub\u00ec la tipografia da parte di facinorosi, che per motivazioni in parte politiche in parte religiose, misero a fuoco quasi tutti i volumi appena stampati distruggendo anche la macchina da stampa.\nL'edizione del 1835: la prima vera pubblicazione di Dottrina e Alleanze.\nQuell'episodio di intolleranza non ferm\u00f2 il progetto di pubblicazione del libro che venne portato a termine con una edizione nel 1835, con il definitivo titolo di \"Dottrina e Alleanze\" e un numero di sezioni pari a 102. L'anno precedente un comitato composto dalla Presidenza della Chiesa e da altre persone fu incaricato di selezionare le rivelazioni da presentare alla Conferenza Generale della Chiesa. Il giorno 17 agosto 1835 la Chiesa riunita in Conferenza Generale vot\u00f2 unanimemente per l'approvazione delle rivelazioni proposte dal comitato; prima votarano i Quorum del sacerdozio, successivamente l'intera congregazione.\nIn seguito, durante la medesima assemblea, fu deciso di includere altre opere nella pubblicazione di Dottrina e Alleanze, ma di non considerarle opere canoniche, pur avendo il pregio didattico di essere da ausilio per la comprensione di alcune dottrine della Chiesa (\"Dottrine di Salvezza\" 3:161-163); si trattava di:\nQuando si svolse la Conferenza Generale in questione il Presidente Joseph Smith e il suo primo consigliere Frederick G. Williams si trovavano in missione in Canada, al loro rientro avvenuto una settimana dopo (domenica 23 agosto 1835) il Presidente Joseph Smith informato della decisione di includere questi due articoli sul matrimonio e sui governi, ne prese atto e diede il proprio consenso. \nL'edizione attuale.\nL'ultima versione di Dottrina e Alleanze in lingua inglese risale al 1981 in occasione di un esteso lavoro sulle note a pi\u00e8 di pagina di tutti e quattro i testi canonici della Chiesa di Ges\u00f9 dei Santi degli Ultimi Giorni. In questa nuova edizione furono aggiunte due nuove rivelazioni che erano state precedente canonizzate durante la Conferenza Generale della Chiesa nell'aprile del 1976 su proposta del Presidente Spencer W. Kimball. Fu, nonch\u00e9, inserito una terza rivelazione ricevuta dallo stesso Presidente Kimball il 1\u00ba giugno 1978 e sostenuta come rivelazione durante la conferenza generale dell'ottobre del 1978.Ci si sta riferendo alla:\nStruttura.\nIl libro \u00e8 in tal guisa organizzato:"}
{"id": "1252877", "revid": "287204", "url": "https://it.wikipedia.org/wiki?curid=1252877", "title": "Unione Sportiva Lecce 1947-1948", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1947-1948."}
{"id": "1252878", "revid": "183694", "url": "https://it.wikipedia.org/wiki?curid=1252878", "title": "Johann Baptist Metz", "text": "Ha compiuto gli studi di filosofia e teologia a Bamberga, Innsbruck e Monaco di Baviera.\nBiografia.\nConsegue il dottorato in filosofia nel 1952 e in teologia nel 1961. Discepolo di Karl Rahner, dalla cui impostazione trascendentale si \u00e8 poi allontanato sensibilmente, \u00e8 annoverato fra i fondatori e i massimi rappresentanti di quella \"nuova\" teologia politica che avr\u00e0 vasta eco nel mondo accademico e si esprimer\u00e0, fra l'altro, nelle teologie della liberazione, le quali troveranno il loro terreno di elezione naturale non solo in America latina ma, pi\u00f9 ampiamente, nei paesi del terzo mondo.\nDal 1963 al 1993 \u00e8 stato docente di teologia fondamentale all'Universit\u00e0 di M\u00fcnster. Successivamente ha insegnato \"Christliche Weltanschauung\" (\"la visione cristiana del mondo\") all'Universit\u00e0 di Vienna, come docente invitato. Membro consultivo di diverse istituzioni ecclesiastiche, scientifiche e culturali, \u00e8 pure da annoverarsi tra i fondatori della rivista internazionale di teologia \"Concilium\"."}
{"id": "1252879", "revid": "287204", "url": "https://it.wikipedia.org/wiki?curid=1252879", "title": "Unione Sportiva Lecce 1946-1947", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1946-1947."}
{"id": "1252880", "revid": "834", "url": "https://it.wikipedia.org/wiki?curid=1252880", "title": "Il Giallo Mondadori dal 2301 al 2400", "text": ""}
{"id": "1252881", "revid": "14480", "url": "https://it.wikipedia.org/wiki?curid=1252881", "title": "PROCFS", "text": ""}
{"id": "1252883", "revid": "15756", "url": "https://it.wikipedia.org/wiki?curid=1252883", "title": "Balestro del Girifalco", "text": "Il Balestro del Girifalco, \u00e8 una delle maggiori rievocazioni storiche medievali della Toscana, che si svolge a Massa Marittima.\nConsiste in una gara di tiro al bersaglio (detto \"Corniolo\" o \"Tasso\" e fissato su un grande ritratto del Girifalco) con la Balestra antica all'italiana.\nSalvo edizioni straordinarie, in occasione di fatti ed eventi di grande risonanza nazionale e/o mondiale, il Balestro del Girifalco si svolge nella piazza del paese due volte all'anno: la quarta domenica del mese di maggio e la seconda domenica d'Agosto.\nOgni gara si svolge tra i balestrieri in rappresentanza dei 3 \"Terzieri\" in cui \u00e8 divisa la citt\u00e0, fin dai tempi del libero comune.\nLa rievocazione storica, conta la presenza di circa 150 figuranti, abbigliati con preziosi costumi medievali in velluto, tra i quali spiccano le rappresentanze del Libero Comune e delle antiche istituzioni massetane, quelli dei tre Terzieri e gli sbandieratori della \"Compagnia Sbandieratori e Musici Massetani\", che si esibiscono prima dell'inizio della competizione, che si svolge nella stupenda cornice della duecentesca Piazza Garibaldi, di fronte al celeberrimo Duomo di Massa Marittima.\nI tre terzieri sono: Cittanuova (con i colori bianco, rosso e verde), Cittavecchia (con i colori bianco, nero e giallo) e Borgo (con i colori giallo oro, blu e rosso). Ogni Terziere \u00e8 rappresentato da 8 balestrieri, cosicch\u00e9 alla sfida partecipano ben 24 balestrieri.\nLa Sfida.\nIl Balestro prevede due momenti fondamentali: il primo il sabato precedente la domenica in cui si tiene la sfida e il secondo la domenica della competizione vera e propria.\nIl sabato si svolge \"lo sorteggio\". Nel Palazzo Comunale, infatti, in presenza delle Autorit\u00e0 del Comune, della Societ\u00e0 dei Terzieri e dei Terzieri stessi, viene sorteggiato l'ordine di tiro. Solitamente, il Terziere che ha la fortuna di tirare per primo, detiene un notevole vantaggio, dovuto al fatto che il bersaglio (\"corniolo\") al primo tiro \u00e8 completamente libero. L'ordine di tiro viene presentato con l'esposizione delle bandiere dei tre Terzieri sulla facciata del Palazzo Comunale, nell'ordine di sorteggio.\nLa domenica successiva, giorno della sfida, si svolge la parte principale di tutto il Balestro. Si inizia con la sfilata storica che si snoda lungo le stradine medioevali della cittadina. Il corteo parte dalla sede della Societ\u00e0 dei Terzieri, da cui si muovono i figuranti del Libero Comune, col Vessillo e il Palio che andr\u00e0 al Terziere vincitore. Man mano che avanza, il corteo arriva a toccare le varie sedi dei Terzieri, dove, di volta in volta, al suono delle chiarine e al rullo dei tamburini, le rappresentanze degli stessi si uniscono alla sfilata. Il percorso si conclude con l'ingresso nella piazza, dove tutti i figuranti prendono posto sotto gli occhi del pubblico, in attesa che gli sbandieratori si esibiscano con i loro esercizi di maestria con le bandiere.\nConcluso lo spettacolo delle bandiere, le chiarine e i tamburini annunziano l'intervento dell\"'Araldo\", il quale d\u00e0 lettura del bando e dichiara l'apertura della \"tenzone\".\nOgni balestriere gareggia con la propria balestra (del tipo antica all'italiana, come d'uso nel XV secolo). La balestra \u00e8 quasi sempre personale e calibrata appositamente per il suo balestriere. \u00c8 composta da un fusto in legno detto \"teniere\" al quale \u00e8 fissato l'arco d'acciaio. La corda \u00e8 di fibra naturale. Il caricamento dell'arma si effettua con il \"girello\" uno speciale martinetto. La corda tesa si arresta su un cilindro rotante comandato dalla leva di scatto.\nPer eseguire il tiro, il balestriere carica la sua arma, pone la freccia pronta al tiro e, dopo essersi sistemato sulla postazione di tiro e presa la mira, scaglia la freccia contro il corniolo, che si trova a 36 metri di distanza.\nIl corniolo ha forma tronco-conica ed ha circa 13 centimetri di diametro e sporgente per 42\u00a0cm da una base circolare anch'essa in legno e del diametro di 50\u00a0cm. \u00c8 di colore nero, salva la parte costituente il bersaglio vero e proprio, che \u00e8 di colore bianco. Il centro del bersaglio prende il nome di \"pallino\" ed \u00e8 colorato di nero.\nIl tiratore che pi\u00f9 di tutti si avvicina al pallino, porta la vittoria al proprio terziere al quale andr\u00e0 il \"Palio\" (o \"Drappellone\") di seta dipinto ogni volta da un artista diverso. Il balestriere vincitore ottiene in premio una freccia d'oro simbolica. Quando un Terziere riesce a vincere occupando le prime tre posizioni, si dice che ha fatto \"cappotto\".\nStoria.\nIl Balestro affonda le sue radici fin nell'inizio del XIV secolo, quando, secondo notizie storiche ben documentate, nel Libero Comune si praticava con particolare cura l'uso della balestra e si svolgevano gare tra tiratori muniti di balestra.\nIl \"Costitutum Civitatis Massae\" degli inizi del '300, parla del \"Magister Balistrarum\" (\"Maestro delle Balestre\") e del \"Camerario\", custode delle balestre e delle altre armi della Citt\u00e0. Un'altra testimonianza \u00e8 costituita da una pergamena del 2 agosto 1497. Ma, sicuramente, ben pi\u00f9 importante \u00e8 la delibera del Consiglio Maggiore del 1476 (Statutorum Mag. Civitatis Massae, pars IIa, Distintio IIa, Anno Domini 1476 die X, Augusti) che recita: \"In Consilio Generale cum adiuncta Communis et Populi Civitatis Massae, servatis solemnitatis opportunis. In presentia cum dignissimum Potestatem et Capitanum Civitatis Massae STATUIMUS, Rub. Che si balestri un balestro ogni tre mesi. Che si dia alli giovani qualche esercizio laudevole, provveduto sia che quattro volte annue si facci balestrare di tre mesi in tre mesi, balestrandosi ogni volta tre volte, ci\u00f2 \u00e8 in tre d\u00ec festivi comandati, e qualunque in quelli tre d\u00ec aver\u00e0 pi\u00f9 colpi a lui sia donato un balestro d'acciaio col girello essendo massetano et abitante in Massa e non ad altri e di questa balestra due ne paghi il Comune di Massa e gli altri due il Potest\u00e0, cio\u00e8 ogni Potest\u00e0 uno e in questo modo si diviaranno i giovani dalla caccia e inviarannosi al laudevole esercizio del balestro, da poter essere utili nelli casi et tempi occorrenti\".\nNel 1959 a Massa Marittima, per volont\u00e0 di alcuni cittadini massetani, desiderosi di rievocare gli antichi fasti del Libero Comune, nacque la \"Societ\u00e0 dei Terzieri Massetani\" (attualmente avente sede nella medievale \"Palazzina della Zecca\"), con lo scopo di rievocare e di mantenere vivo l'antico esercizio dell'arte della balestra.\nLa societ\u00e0 decise che si svolgessero due competizioni ogni anno (salvo edizioni straordinarie in occasione di eventi particolari): la prima nella quarta domenica del mese di maggio (il 20 maggio \u00e8 il giorno di San Bernardino) e la seconda nella seconda domenica d'Agosto, salvo essere spostata per la concomitanza con altre manifestazione alla prima giornata festiva successiva, come da Statuto della societ\u00e0 dei terzieri.\nLa gara di maggio \u00e8 in onore di San Bernardino degli Albizzeschi meglio noto come San Bernardino da Siena (compatrono di Massa Marittima che gli diede i natali), mentre quella di agosto ricorda la costituzione del Libero Comune avvenuta il 31/7/1225.\nLa Societ\u00e0, nel 1965, ader\u00ec alla Federazione Italiana Balestrieri (F.I.B.).\nCon il Balestro del 25 maggio 2008 si \u00e8 giunti alla 100\u00aa edizione.\nLa Federazione Nazionale Italiana Balestrieri.\nIl Balestro del Girifalco, \u00e8 una delle maggiori rievocazioni storiche di tiro con la balestra all'italiana che si svolgono sul territorio italiano. Altre si svolgono a Lucca.\nIl 13 febbraio 1966, ad Arezzo, le delegazioni delle antiche citt\u00e0 di Massa Marittima, Sansepolcro, Gubbio e San Marino, si incontrarono per costituire la Federazione Nazionale Italiana Balestrieri, con lo scopo di conservare e salvaguardare le antiche tradizioni del tiro con la balestra antica all'italiana, praticato dalle rispettive Citt\u00e0. La citt\u00e0 di Lucca venne ammessa a far parte della Federazione il 9 aprile del 1972.\nNell'anno 2010 la Societ\u00e0 Balestrieri di Sansepolcro e la Societ\u00e0 Balestrieri di Gubbio sono uscite dalla Federazione.\nOgni anno la Federazione tiene un torneo nazionale tra le tre citt\u00e0 federate a rotazione in ognuna di esse.\nCuriosit\u00e0.\nMassa Marittima ha diritto ad una rappresentanza nel corteo storico del Palio di Siena, ove, ad ogni Palio, invia quattro rappresentanti: uno per il Comune (il Capitano del Popolo), ed uno per ogni Terziere (tre balestrieri con la Balestra in spalla)."}
{"id": "1252886", "revid": "287204", "url": "https://it.wikipedia.org/wiki?curid=1252886", "title": "Unione Sportiva Lecce 1945-1946", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1945-1946."}
{"id": "1252887", "revid": "339392", "url": "https://it.wikipedia.org/wiki?curid=1252887", "title": "Accademia di Santa Cecilia", "text": ""}
{"id": "1252890", "revid": "110157", "url": "https://it.wikipedia.org/wiki?curid=1252890", "title": "Governador Valadares", "text": "Governador Valadares \u00e8 un comune del Brasile nello Stato del Minas Gerais, parte della mesoregione della Vale do Rio Doce e della microregione di Governador Valadares.\nFondata nel 1937, sorge sulla sponda sinistra del Rio Doce. \u00c8 un importante centro di commercio ed industriale. Di particolare rilievo il suo mercato di pietre preziose (ametiste, topazi, quarzi, ecc.) legato all'attivit\u00e0 mineraria delle zone circostanti.\nFamosa anche per essere sede di campionati di volo libero e parapendio, che si tengono lanciandosi dal picco di Ibituruna (1123 m s.l.m.)"}
{"id": "1252891", "revid": "767487", "url": "https://it.wikipedia.org/wiki?curid=1252891", "title": "Ernst Fuchs (teologo)", "text": "Ha studiato giurisprudenza, filosofia e teologia all'universit\u00e0 di Tubinga. Si laurea in teologia a Marburgo nel 1931. Inizia la carriera di insegnante ma il regime nazista lo boicotta. Svolge attivit\u00e0 pastorale fino al 1947 quando riprende l'insegnamento che sospender\u00e0 solo nel 1970.\nAllievo di Bultmann, proprio da quest'ultimo apprende che sia l'ermeneutica sia la critica storica sono fondamentali alla teologia. Si differenzia da Bultmann perch\u00e9 mette in risalto la grandezza di Dio, si riavvicina alla persona storica di Cristo ed evidenzia l'origine dell'uomo dal Verbo.\nAssieme a Gerard Ebeling ha impresso alla teologia contemporanea una svolta ermeneutica.\nFortemente influenzati dalla lezione heideggeriana sul linguaggio, attraverso questi autori la teologia cessa di essere il \"discorso su Dio\" per divenire il \"discorso di Dio su Dio attraverso il linguaggio umano\".\nFuchs insiste sulla funzione dell'ascolto, poich\u00e9 il credente pi\u00f9 che interprete risulta essere interpretato dalla Parola di Dio. Ed il linguaggio trascende la sua funzione di comunicazione per assurgere a quella di rivelazione.\nLe sue opere principali sono:"}
{"id": "1252892", "revid": "1632387", "url": "https://it.wikipedia.org/wiki?curid=1252892", "title": "Fiction (Dark Tranquillity)", "text": "Fiction \u00e8 l'ottavo LP del gruppo melodic death metal svedese Dark Tranquillity, pubblicato nel 2007.\nIl disco.\nLe canzoni \"Misery's Crown\" e \"The Mundane and the Magic\" marcano il ritorno dopo \"Haven\" dell'uso della voce pulita del cantante Mikael Stanne. Inoltre, \"The Mundane and the Magic\" \u00e8 la prima canzone dopo \"UnDo Control\" dell'album \"Projector\" che ospita una voce femminile, Nell Sigland dei Theatre of Tragedy.\nTracce.\nBonus tracks"}
{"id": "1252893", "revid": "363629", "url": "https://it.wikipedia.org/wiki?curid=1252893", "title": "Unione Sportiva Lecce 1942-1943", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1942-1943.\nRosa.\n "}
{"id": "1252894", "revid": "297059", "url": "https://it.wikipedia.org/wiki?curid=1252894", "title": "Gerhard Ebeling", "text": "Assieme a Ernst Fuchs ha impresso alla teologia contemporanea una svolta ermeneutica.\nFortemente influenzati dalla lezione heideggeriana sul linguaggio, attraverso questi autori la teologia cessa di essere il \"discorso su Dio\" per divenire il \"discorso di Dio su Dio attraverso il linguaggio umano\". In particolare, la loro teologia ermeneutica trae spunto dalle intuizioni di Gadamer, allievo di Heidegger, sul cosiddetto \"circolo ermeneutico\" che definisce una relazione non univoca tra il testo e il lettore. Se \u00e8 vero che nell'interpretare un testo il lettore lo interroga per comprenderne il significato, \u00e8 anche vero che il lettore \u00e8 a sua volta interrogato dal testo che richiede al lettore un superamento della sua comprensione precedente. Quest'ultima \u00e8 definita dai filosofi ermeneutici di scuola heideggeriana \"precomprensione\". Il circolo tra precomprensione del lettore e comprensione di un testo \u00e8 quindi il \"circolo ermeneutico\". In sintesi, non \u00e8 possibile separare il significato di un testo dalla collocazione temporale del suo lettore."}
{"id": "1252903", "revid": "842", "url": "https://it.wikipedia.org/wiki?curid=1252903", "title": "Pax augusta", "text": ""}
{"id": "1252905", "revid": "78273", "url": "https://it.wikipedia.org/wiki?curid=1252905", "title": "Pax Augusta", "text": ""}
{"id": "1252910", "revid": "72396", "url": "https://it.wikipedia.org/wiki?curid=1252910", "title": "Marie Pujmanov\u00e1", "text": "\u00c8 considerata una delle pi\u00f9 grandi narratrici realiste ceche e nutr\u00ec grande interesse per i problemi sociali dell'epoca.\nTali indicazioni si notano nelle sue opere pi\u00f9 conosciute come \"Uomini al bivio\" del 1937 dove si sviluppa il contrasto tra una famiglia borghese e una operaia, come \"Scherzo col fuoco\" del 1948 e \"Vita contro la morte\" del 1952 che rivivono il periodo compreso tra l'ascesa al potere di Adolf Hitler e la liberazione della Cecoslovacchia (vedi anche \"Storia della Cecoslovacchia\").\nNel 1953 lo Stato le confer\u00ec il titolo di Artista nazionale.\nMarie Pujmanov\u00e1 \u00e8 ricordata anche per alcune opere di poesia quali \"Versi di madre\" del 1940, \"Dichiarazione d'amore\" del 1949 e \"Praga\" del 1954."}
{"id": "1252913", "revid": "339392", "url": "https://it.wikipedia.org/wiki?curid=1252913", "title": "Gospodar", "text": ""}
{"id": "1252916", "revid": "287204", "url": "https://it.wikipedia.org/wiki?curid=1252916", "title": "Marie Pujmanova", "text": ""}
{"id": "1252923", "revid": "1005847", "url": "https://it.wikipedia.org/wiki?curid=1252923", "title": "Senato del Regno", "text": ""}
{"id": "1252926", "revid": "767487", "url": "https://it.wikipedia.org/wiki?curid=1252926", "title": "Per gioco e... per amore", "text": "Per gioco e... per amore (\"For Keeps?\") \u00e8 un film del 1988 diretto da John G. Avildsen.\nTrama.\nUna coppia di giovani fidanzati, Darcy Elliot e Stan Bobrulz, hanno degli importanti e ambiziosi progetti per il futuro. Lei scrivere per il giornale dell'universit\u00e0, lui sta per ottenere una borsa di studio per una prestigiosa facolt\u00e0 di architettura, quando i loro piani vengono messi in dubbio dal fatto che lei rimane incinta.\nI genitori di lui, ferventi cattolici, insistono per l'adozione, mentre la madre di lei insiste per l'aborto. Inizialmente sembrano protendere per l'aborto, ma poi, contro tutto e tutti decidono di tenere il bambino. \nCos\u00ec Stan e Darcy scappano e si sposano, arrangiandosi con i mille problemi quotidiani, lui accetta qualsiasi lavoro, lei tenta il lavoro in un fast food, ma la gravidanza avanzata la ostacola nei movimenti. Dopo il parto Darcy cade in una depressione post partum rifiutandosi di occuparsi della bambina fino a quando, sospettando un furto si aggrappa alla bambina finalmente legando con lei.\nStan, per non abbandonare la moglie e la figlia, rifiuta la borsa di studio, ma quando lo viene a sapere Darcy decide di divorziare per permettergli di proseguire la sua carriera, ma grazie alla fortuna tutto si sistemer\u00e0 per il meglio."}
{"id": "1252934", "revid": "42524", "url": "https://it.wikipedia.org/wiki?curid=1252934", "title": "Ritchey-Cr\u00e9tien", "text": ""}
{"id": "1252938", "revid": "1793900", "url": "https://it.wikipedia.org/wiki?curid=1252938", "title": "Wynn Resorts Limited", "text": "La Wynn Resorts Limited \u00e8 stata fondata il 25 ottobre, 2002 dal presidente della Mirage Resorts, Stephen A. Wynn. La compagnia ha sede a Las Vegas, in Nevada (patria del gioco d'azzardo) ed \u00e8 attiva proprio nella gestione di importanti e famosi hotel-casin\u00f2.\nStoria.\nIl 25 ottobre la societ\u00e0 venne fondata e venne annunciata l'offerta pubblica iniziale, inizi\u00f2 praticamente subito la costruzione del suo primo \"resort\" , Mentre ci si avviava al completamento della prima struttura la \"Wynn Resorts\" inaugur\u00f2 la costruzione del Wynn Macao il 28 giugno 2004, il Wynn Las Vegas venne aperto al pubblico il 28 aprile 2005 e la struttura a Macao apr\u00ec i battenti il 5 settembre 2006.\nAd un anno dall'inaugurazione del Wynn Las Vegas Steve Wynn decise di ampliarlo con una nuova struttura denominata \"Encore\", inoltre annunci\u00f2 la costruzione di un golf club chiamato Wynn Golf and Country Club, Wynn ha inoltre annunciato che prender\u00e0 parte al progetto Cotai Strip a Macao."}
{"id": "1252941", "revid": "287204", "url": "https://it.wikipedia.org/wiki?curid=1252941", "title": "Steve Wynn", "text": "Steve Wynn \u00e8 un nome che pu\u00f2 riferirsi a due persone:"}
{"id": "1252943", "revid": "767487", "url": "https://it.wikipedia.org/wiki?curid=1252943", "title": "Vampiresas 1930", "text": "Vampiresas 1930 \u00e8 un film del 1962 diretto da Jes\u00fas Franco.\nSi tratta di un musical il cui titolo di lavorazione era \"Volando hacia la fama\" (\"Volando verso la fama\"). Quello della versione distribuita in Francia \u00e8 Certains les pr\u00e9f\u00e8rent noires, talvolta citato come \"Certains l'aiment noire\".\nEdizioni in DVD.\nIl film \u00e8 uscito in Spagna per la Divisa edici\u00f3nes. Il raffronto con la precedente VHS della EBC mostra un'immagine spesso tagliata non solo ai lati, ma anche in alto e in basso. A ci\u00f2 si aggiungano una definizione dell'immagine da VHS e un audio imperfetto."}
{"id": "1252944", "revid": "118642950", "url": "https://it.wikipedia.org/wiki?curid=1252944", "title": "Steve Wynn (imprenditore)", "text": "\u00c8 considerato uno dei maggiori autori (insieme a Kirk Kerkorian e Sheldon Adelson) della grandissima espansione della Las Vegas Strip a Las Vegas, in Nevada, nel corso degli anni '90.\nBiografia.\nPrimi anni.\nWynn si diplom\u00f2 nel 1959 alla The Manlius School, una scuola privata per soli ragazzi situata a New York, suo padre era proprietario di una catena di locali in cui si giocava a Bingo. Si laure\u00f2 nel 1963 e poco tempo dopo perse il padre per problemi cardiaci.\nSteve prese il posto del padre nella direzione delle sale da bingo di famiglia in Maryland, grazie a questo riusc\u00ec a mettere da parte il capitale necessario per acquistare una piccola parte del New Frontier Hotel and Casino a Las Vegas, e nel 1967 si spost\u00f2 insieme alla moglie per andare a vivere nella citt\u00e0 delle luci ad occuparsi di questi affari.\nWynn si occup\u00f2 di diversi affari nel corso dei suoi primi anni a Las Vegas, nei primi anni '70 possedeva diverse propriet\u00e0 immobiliari e quote di partecipazione delle attivit\u00e0 di Las Vegas di Howard Hughes e del Caesars Palace, inoltre divenne principale proprietario del Golden Nugget Las Vegas.\nIl The Mirage e il Bellagio.\nWynn aveva grandi progetti in mente, infatti fu cos\u00ec che decise di edificare una coppia di colossali \"resort\" su quella che in pochi anni sarebbe diventata la Las Vegas Strip, il primo fu il The Mirage, per l'apertura del The Mirage Wynn dovette far ricorso a notevoli prestiti e finanziamenti che tuttavia riusc\u00ec a trovare senza grossi problemi. Fece ricorso ad un'emissione particolarmente rischiosa di Junk-bonds in grandi quantit\u00e0 per coprire il costo astronomico (pi\u00f9 di 600 milioni di USD, un record per l'epoca) della costruzione. I pi\u00f9 scettici erano convinti che il Mirage sarebbe presto fallito, dato che solo per stare aperto aveva bisogno di incassare 1 milione di dollari al giorno,ma dopo le prime 3 ore dall'apertura il casino' aveva gi\u00e0 incassato oltre 400.000 dollari. Il Mirage a tutt'oggi \u00e8 considerato come esempio della trasformazione di Las Vegas come era stata pensata da Steve Wynn: fu il primo hotel ad aprire a Las Vegas dopo ben 15 anni di mercato stagnante e al suo interno oltre che al casino' ospitava piscine tropicali,spettacoli con delfini,numerosi ristoranti di lusso,teatri e lounges. Di fatto,durante un soggiorno al Mirage non c'era pi\u00f9 alcun motivo di uscire dal casino' per andare a cercare i divertimenti che erano tutti sotto lo stesso tetto. Con il Mirage ebbe inizio una nuova epoca per Las Vegas caratterizzata dalla costruzione dei cosiddetti \"Megaresort\" integrati.\nAl grande successo del The Mirage fece seguito pochi anni dopo il Treasure Island, un resort integrato e dedicato alle famiglie, e successivamente il Bellagio, anche questo edificio era caratterizzato dal grandissimo lusso, negozi alla moda, ristoranti di chefs stellati e perfino una galleria d'arte.\nEstromissione della Mirage Resorts e creazione della Wynn Resorts Limited.\nI sogni di grandezza di Steve Wynn non si fermarono a Las Vegas. Mirage Resort due anni dopo l'apertura del Bellagio era impegnata nella costruzione del Beau Rivage Hotel a Biloxi, Mississippi. Il casino' tuttavia si rivelo' troppo sfarzoso per il mercato della zona e Mirage Resort comincio' a perdere incassi per le troppe spese sostenute durante l'apertura e un ritorno di incassi debolissimo, mentre a Las Vegas il Bellagio stava cannibalizzando la clientela degli altri due resort della Mirage. Incurante dei problemi, Steve Wynn volle continuare a realizzare le sue idee ritenute a questo punto troppo costose e azzardate dagli azionisti, con la conseguente pressione da parte degli stessi di considerare una estromissione di Steve Wynn da amministratore delegato ed una fusione con MGM Inc. Nel 2000 Mirage Resort venne quindi assorbita da MGM e il tutto diede vita ad un nuovo colosso nel settore del gioco d'azzardo: la MGM Mirage del multimiliardario Kirk Kerkorian.\nNell'affare Wynn guadagn\u00f2 molto denaro che provvide a re-investire nella costruzione di un nuovo \"resort\" poco lontano da quelli che aveva appena venduto: il Wynn Las Vegas sul luogo in cui un tempo giaceva il leggendario Desert Inn. La nuova struttura venne aperta il 28 aprile 2005, uno degli ospiti del casin\u00f2 per l'inaugurazione fu Joe Esposito, il migliore amico di Elvis Presley. Per amministrare al meglio le sue nuove attivit\u00e0 ha creato e quotato in borsa la Wynn Resorts Limited.\nAttraverso la sua societ\u00e0 Wynn ha fatto richiesta e ha ottenuto una delle tre concessioni per il gioco d'azzardo a Macao, uno dei principali centri mondiali del gioco d'azzardo, forte di questa licenza ha costruito il Wynn Macao, che ha aperto i battenti il 5 settembre 2006.\nDettagli personali.\nSoffre da molti anni di retinite pigmentosa, una malattia che colpisce gli occhi e che limita enormemente il campo visivo di chi ne \u00e8 affetto. Chi \u00e8 affetto da retinite pigmentosa al buio di fatto \u00e8 totalmente cieco, motivo per cui gli hotel di Steve Wynn sono costruiti con abbondanza di l'illuminazione, sia naturale che artificiale. \nNel 1993 la figlia Kevyn venne rapita e Steve Wynn dovette pagare un riscatto di 1.450.000 USD per riaverla, i rapitori vennero in seguito arrestati mentre erano intenti a comprare una Ferrari a Newport Beach pagandola in contanti. Questo episodio \u00e8 ironicamente riprodotto nel film Ocean's Eleven in cui il gestore di casin\u00f2 Terry Benedict (Andy Garc\u00eda) nella scena in cui gli viene comunicato che sta per essere rapinato dice a Rusty (Brad Pitt) di scappare e di nascondersi e di stare attento a non farsi beccare mentre compra una Ferrari a Newport Beach.\nNel 2010 gli \u00e8 stata conferita la cittadinanza monegasca.\n\u00c8 famoso per essere un collezionista e mercante d'arte, attivit\u00e0 a cui adesso si dedica a tempo pieno. La sua collezione personale annovera quadri di Monet, Cezanne, Renoir e Picasso, nonch\u00e9 sculture di Botero e Jeff Koons, tutte opere che vengono esposte a rotazione nei suoi alberghi.\nNel 2006, mentre lo stava mostrando agli amici dopo averne annunciato la vendita per 135 milion di dollari, danneggi\u00f2 con una gomitata il quadro di Picasso \"La Reve\". L'acquirente si ritiro' dall'acquisto, e dopo essere stato riparato (al costo di 1 milione di dollari) il quadro \u00e8 stato venduto nel 2013 da Wynn per 155 milioni di dollari.\nTrascorre diversi mesi dell'anno sul suo yacht di 92 metri, l'Aquarius.\nDimissioni in seguito agli scandali sessuali.\nL'8 febbraio 2018 Steve Wynn \u00e8 costretto a rassegnare le dimissioni dalla sua posizione di CEO della Wynn Resort e da tesoriere dei Partito Repubblicano in seguito alla scoperta di svariati episodi di molestie sessuali che sarebbero stati perpetrati dallo stesso Wynn nei confronti dello staff di sesso femminile dei suoi alberghi. I casi di molestie risalirebbero addirittura agli anni '70 quando Steve Wynn acquis\u00ec il Golden Nugget a Downtown Las Vegas. Dopo tali episodi, al fine di mantenere la licenza di operatore di casin\u00f2, Wynn Resorts \u00e8 stata multata di 20 milioni di dollari dalla commissione del gioco d'azzardo del Nevada e di 35 milioni dalla commissione del Massachusetts, dove Wynn Resort apre nel giugno 2019 un nuovo Wynn hotel situato nella periferia di Boston. La data di apertura del nuovo hotel rimane confermata, ma il nome verr\u00e0 variato da Wynn a Encore.\nLa poltrona da CEO della Wynn Resort \u00e8 occupata da Matthew Maddox, ex braccio destro di Steve Wynn. Matthew Maddox \u00e8 stato riconosciuto colpevole di aver taciuto sugli atti di violenza sessuale del suo ex boss e pertanto \u00e8 stato multato di 500.000 dollari dalla commissione del gioco d'azzardo del Nevada. Il suo lavoro e posizione da CEO della Wynn verranno inoltre monitorati attivamente dagli agenti della Commissione gioco d'azzardo del Nevada ."}
{"id": "1252945", "revid": "1534511", "url": "https://it.wikipedia.org/wiki?curid=1252945", "title": "Ipertetraedro", "text": "In geometria quadridimensionale, l'ipertetraedro (detto anche 5-cella, pentacoro o 4-simplesso) \u00e8 uno dei sei policori regolari. \u00c8 il policoro regolare pi\u00f9 semplice, la naturale estensione in dimensione 4 del triangolo (bidimensionale) e del tetraedro (tridimensionale).\nL'ipertetraedro regolare \u00e8 delimitato da tetraedri regolari, ed \u00e8 uno dei sei politopi regolari, rappresentato dal simbolo di Schl\u00e4fli {3,3,3}.\nDescrizione.\nDa un punto di vista matematico, un ipertetraedro \u00e8 l'inviluppo convesso di 5 punti nello spazio euclideo 4-dimensionale formula_1 che siano in posizione generale (cio\u00e8 che non siano contenuti in un sottospazio affine). Ad esempio, si possono prendere i punti\nL'inviluppo convesso \u00e8 quindi l'insieme seguente:\nFacce.\nCome tutti i politopi, l'ipertetraedro ha un certo numero di vertici, spigoli, facce...\nOgni vertice \u00e8 collegato a 4 spigoli, 6 facce e 4 facce tridimensionali. La cuspide di un vertice \u00e8 un tetraedro (sferico).\nProiezioni.\nUn poliedro 3-dimensionale pu\u00f2 essere disegnato sul piano (bidimensionale): il disegno che ne risulta \u00e8 generalmente l'immagine di una proiezione del poliedro sul piano. Analogamente, ogni policoro 4-dimensionale pu\u00f2 essere proiettato nello spazio 3-dimensionale. L'immagine di questa proiezione dipende dal modo in cui il policoro \u00e8 posizionato nello spazio euclideo 4-dimensionale (che in matematica \u00e8 indicato con il simbolo formula_1).\nUna proiezione non pu\u00f2 descrivere completamente la geometria di un ipertetraedro; sono per\u00f2 visibili alcuni aspetti combinatori, come le incidenze fra vertici, spigoli e facce. Nella proiezione spigoli, facce e/o celle distinte possono intersecarsi, bench\u00e9 siano disgiunte nel poliedro quadridimensionale.\nSviluppo.\nLo sviluppo dell'ipertetraedro \u00e8 composto da 5 tetraedri regolari uniti in modo da avere, a due a due, una sola faccia in comune.\nDualit\u00e0.\nL'ipertetraedro \u00e8 autoduale, come tutti i simplessi.\nRelazione di Eulero.\nPer questo politopo vale la relazione (4-dimensionale) di Eulero, dove V \u00e8 il numero di vertici, F \u00e8 il numero di facce, S \u00e8 il numero di spigoli e C \u00e8 il numero di celle: \nIn questo caso 5 + 10 = 10 + 5.\nModello.\nPer la costruzione del modello del policoro in contesto, sia nella \"versione implosa\" (in cui l'involucro \u00e8 costituito dal poliedro di composizione: il tetraedro regolare), che nella \"versione esplosa\" (in cui l'involucro \u00e8 costituito dal doppio del poliedro di composizione), i materiali pi\u00f9 indicati sono quelli trasparenti (plexiglas, ecc.), ma con il filo metallico (\"scheletro essenziale\", cio\u00e8 vertici e spigoli) \u00e8 pi\u00f9 facile da costruire, nell'una o nell'altra versione."}
{"id": "1252946", "revid": "17654", "url": "https://it.wikipedia.org/wiki?curid=1252946", "title": "Certains les pr\u00e9f\u00e8rent noires", "text": ""}
{"id": "1252947", "revid": "17654", "url": "https://it.wikipedia.org/wiki?curid=1252947", "title": "Certains l'aiment noire", "text": ""}
{"id": "1252950", "revid": "1534511", "url": "https://it.wikipedia.org/wiki?curid=1252950", "title": "Esadecacoro", "text": "In geometria quadridimensionale, l'esadecacoro (detto anche 16-cella o 4-ortoplesso) \u00e8 uno dei sei policori regolari. \u00c8 una naturale estensione in dimensione 4 dell'ottaedro. \nCome l'ottaedro \u00e8 il poliedro duale del cubo, l'iperottaedro \u00e8 il politopo duale dell'ipercubo.\nDescrizione.\nDa un punto di vista matematico, una 16-cella \u00e8 l'inviluppo convesso di 8 punti nello spazio euclideo 4-dimensionale formula_1, ad esempio:\nOgni coppia di vertici, eccetto i vertici opposti, \u00e8 collegata da uno spigolo.\nFacce.\nCome tutti i politopi, l'esadecacoro ha un certo numero di vertici, spigoli, facce...\nOgni vertice \u00e8 collegato a 6 spigoli, 12 facce e 8 facce tridimensionali. La cuspide di un vertice \u00e8 un tetraedro (sferico).\nProiezioni.\nUn poliedro 3-dimensionale pu\u00f2 essere disegnato sul piano (bidimensionale): il disegno che ne risulta \u00e8 generalmente l'immagine di una proiezione del poliedro sul piano. Analogamente, ogni policoro 4-dimensionale pu\u00f2 essere proiettato nello spazio 3-dimensionale. L'immagine di questa proiezione dipende dal modo in cui il policoro \u00e8 posizionato nello spazio euclideo 4-dimensionale (che in matematica \u00e8 indicato con il simbolo formula_1).\nUna proiezione non pu\u00f2 descrivere completamente la geometria di un iperottaedro; sono per\u00f2 visibili alcuni aspetti combinatori, come le incidenze fra vertici, spigoli e facce. Nella proiezione spigoli, facce e/o celle distinte possono intersecarsi, bench\u00e9 siano disgiunte nel poliedro quadridimensionale.\nSviluppo.\nLo sviluppo dell'ipertetraedro \u00e8 composto da 16 tetraedri regolari uniti in modo da avere, a due a due, una sola faccia in comune.\nDualit\u00e0.\nL'iperottaedro \u00e8 duale del tesseratto.\nRelazione di Eulero.\nPer questo politopo vale la relazione (4-dimensionale!) di Eulero, dove V \u00e8 il numero di vertici, F \u00e8 il numero di facce, S \u00e8 il numero di spigoli e C \u00e8 il numero di celle: \nIn questo caso 8 + 32 = 24 + 16.\nModello.\nPer la costruzione del modello del policoro in contesto, sia nella \"versione implosa\" (in cui l'involucro \u00e8 costituito dal poliedro di composizione: il tetraedro regolare), che nella \"versione esplosa\" (in cui l'involucro \u00e8 costituito dal doppio del poliedro di composizione), i materiali pi\u00f9 indicati sono quelli trasparenti (plexiglas, ecc.), ma con il filo metallico (\"scheletro essenziale\", cio\u00e8 vertici e spigoli) \u00e8 pi\u00f9 facile da costruire, nell'una o nell'altra versione."}
{"id": "1252951", "revid": "547034", "url": "https://it.wikipedia.org/wiki?curid=1252951", "title": "600-celle", "text": "In geometria quadridimensionale, la 600-cella (detta anche tetraplesso, da \"complesso di tetraedri\", esacosicoro o politetraedro) \u00e8 uno dei sei policori regolari. \u00c8 considerato la naturale estensione in dimensione 4 dell'icosaedro. \nDescrizione.\nUna 600-cella \u00e8 l'inviluppo convesso di 120 punti nello spazio euclideo 4-dimensionale formula_1. Sia\nI punti sono i seguenti:\nI primi 16 punti sono i vertici di un ipercubo, gli 8 seguenti sono quelli di un esadecacoro, e i 24 punti insieme formano i vertici di un 24-celle.\nI 120 punti formano un sottogruppo dei quaternioni.\nProiezioni.\nUn poliedro 3-dimensionale pu\u00f2 essere disegnato sul piano (bidimensionale): il disegno che ne risulta \u00e8 generalmente l'immagine di una proiezione del poliedro sul piano. Analogamente, ogni policoro 4-dimensionale pu\u00f2 essere proiettato nello spazio 3-dimensionale. L'immagine di questa proiezione dipende dal modo in cui il policoro \u00e8 posizionato nello spazio euclideo 4-dimensionale (che in matematica \u00e8 indicato con il simbolo formula_1).\nProiezioni sul piano bidimensionale.\nConfronto animato a fotogrammi sincronizzati della 600-cella usando la proiezione ortogonale isometrica (a sinistra) e in prospettiva (a destra).\nSviluppo.\nLo sviluppo dell'esacosicoro \u00e8 composto da 600 tetraedri regolari uniti in modo da avere, a due a due, una sola faccia in comune.\nDualit\u00e0.\nLa 600-cella \u00e8 duale dell'iperdodecaedro o 120-cella, come l'icosaedro \u00e8 duale del dodecaedro.\nRelazione di Eulero.\nPer questo policoro vale la relazione (4-dimensionale!) di Eulero, dove V \u00e8 il numero di vertici, F \u00e8 il numero di facce, S \u00e8 il numero di spigoli e C \u00e8 il numero di celle: \nIn questo caso 120 + 1200 = 720 + 600, cio\u00e8 1320 = 1320."}
{"id": "1252952", "revid": "547034", "url": "https://it.wikipedia.org/wiki?curid=1252952", "title": "24-celle", "text": "In geometria quadridimensionale il 24\u2013celle, \u00e8 uno dei sei politopi regolari ordinari.\nDescrizione.\nUn 24-celle \u00e8 l'inviluppo convesso di 24 punti nello spazio euclideo 4-dimensionale formula_1. I punti sono i seguenti:\nI primi 8 sono i vertici di un esadecacoro, mentre gli ultimi 16 sono i vertici di un ipercubo. Un insieme analogo di vertici in dimensione 3 determina il dodecaedro rombico, che non \u00e8 per\u00f2 regolare.\nDualit\u00e0.\nIl 24-celle \u00e8 autoduale. Gli unici politopi regolari autoduali (in ogni dimensione) sono il simplesso (che esiste in ogni dimensione: triangolo equilatero, tetraedro, ipertetraedro, etc.) e il 24-celle, che esiste solo in dimensione 4.\nRelazione di Eulero.\nPer questo politopo vale la relazione (4-dimensionale) di Eulero, dove V \u00e8 il numero di vertici, F \u00e8 il numero di facce, S \u00e8 il numero di spigoli e C \u00e8 il numero di celle:\nIn questo caso 24 + 96 = 96 + 24."}
{"id": "1252953", "revid": "547034", "url": "https://it.wikipedia.org/wiki?curid=1252953", "title": "120-celle", "text": "In geometria quadridimensionale (cio\u00e8 dello spazio a 4 dimensioni), il 120-celle (detto anche iperdodecaedro) \u00e8 uno dei sei politopi regolari ordinari, considerato l'analogo quadridimensionale del dodecaedro.\nElementi costitutivi.\nLe sue celle sono 120 dodecaedri e le sue facce bidimensionali 720 pentagoni regolari; possiede inoltre 1200 spigoli e 600 vertici. In ogni vertice si incontrano quattro dodecaedri, 6 pentagoni e 4 spigoli.\nLe sue cuspidi sono tetraedri, e il suo duale \u00e8 il 600-celle.\nCoordinate dei vertici.\nPosto formula_1 (la sezione aurea), le coordinate cartesiane dei vertici di un 120-celle sono:"}
{"id": "1252954", "revid": "226458", "url": "https://it.wikipedia.org/wiki?curid=1252954", "title": "Vangelo di Basilide", "text": " \nIl Vangelo di Basilide \u00e8 un vangelo apocrifo andato perduto. L'autore \u00e8 lo gnostico Basilide (II secolo).\nDi esso ci sono giunte solo frammentarie testimonianze indirette tramite citazioni di alcuni Padri della Chiesa: Origene, \"Omelia su Luca\"; Girolamo, prologo al \"Commentario su San Matteo\".\nProbabilmente l'opera va identificata con un commentario evangelico di Basilide andato perduto, chiamato \"Exegetica\" da Clemente Alessandrino (Stromata 4,12-81) e \"Tractatus\" in Acta Archelai et Manetis (60)."}
{"id": "1252955", "revid": "123547369", "url": "https://it.wikipedia.org/wiki?curid=1252955", "title": "Richard Neutra", "text": "Si trasfer\u00ec negli Stati Uniti dove collabor\u00f2 con Frank Lloyd Wright, Rudolf Schindler e Martin Roche.\n\u00c8 considerato uno dei maggiori architetti dell'International style.\nBiografia.\nNato a Vienna, frequent\u00f2 la Technische Hochschule dal 1911 al 1917 e, contemporaneamente, la Scuola di Architettura di Adolf Loos.\nNei primi tempi del dopoguerra lavor\u00f2 come architetto di giardini a Zurigo. Dal 1921 divenne impiegato presso l'ufficio delle costruzioni municipali di Luckenwalde, dove conobbe Erich Mendelsohn. Neutra si trasfer\u00ec con questi a Berlino dove lavor\u00f2 come assistente nel nuovo studio di Mendelsohn. I due progettarono un centro commerciale a Haifa.\nNel 1923 si trasfer\u00ec negli Stati Uniti (vi ottenne la naturalizzazione solo nel 1929) e lavor\u00f2 dapprima con William Holabird e Martin Roche e poi con Frank Lloyd Wright.\nA Los Angeles collabor\u00f2 con Rudolf Schindler a rilevanti progetti. Entr\u00f2 anche in contatto con giovani architetti di successo come Gregory Ain, Harwell Hamilton Harris, e Raphael Soriano. Successivamente apr\u00ec un proprio studio e una delle prime commissioni riguard\u00f2 il progetto del \"Complesso residenziale Jardinette\", una struttura in calcestruzzo armato del 1928, Hollywood, California. Disegn\u00f2 anche case prefabbricate ed elabor\u00f2 un progetto di Citt\u00e0 del futuro.\nTra il 1927 ed il 1929 progett\u00f2 e costru\u00ec, su commissione di Philip Lovell, Casa Lovell. Lo scheletro in carpenteria metallica dell'abitazione pot\u00e9 essere eretto in circa quaranta ore.\nL'anno successivo fond\u00f2 l'Academy of Modern Art a Los Angeles e per tutti gli anni trenta continu\u00f2 a dedicarsi alla ricerca di nuovi materiali e nuove tecniche costruttive.\nEbbe una grande celebrit\u00e0 soprattutto per la geometria rigorosa e per le strutture ariose delle residenze che progettava nella West Coast. Mise sempre grande attenzione nel definire le reali esigenze dei propri clienti (utilizzando anche questionari dettagliati per scoprirne le necessit\u00e0), indipendentemente dalle dimensioni del progetto ed in contrasto con altri architetti desiderosi invece di imporre la loro visione artistica su un cliente. Nella progettazione dei suoi edifici consider\u00f2 sempre l'acqua come un elemento di grande importanza. La sua architettura interna \u00e8 stata una miscela di arte, di paesaggio e di comodit\u00e0 pratica.\nDurante la Seconda guerra mondiale si limit\u00f2 a progettare edifici in legno di sequoia, mattoni e vetro. Dalla fine degli anni quaranta fino alla fine della sua vita continu\u00f2 a ricercare nuove tecniche di progettazione collaborando al progetto delle Case Study Houses.\nMor\u00ec in Germania nel 1970.\nScritti principali.\nIn questo saggio Neutra espone dei principi di progettazione che risultano oggi assai attuali per il forte richiamo a concezioni naturali, a tecniche di bio-architettura e di progettazione sostenibile ante litteram. Pubblicato in un periodo in cui a tali temi si dava assai poca importanza, il testo \u00e8 stato presto dimenticato.\nAntologia fotografica delle opere di Neutra, nella cui parte scritta si riprendono i temi del testo precedente."}
{"id": "1252956", "revid": "132266", "url": "https://it.wikipedia.org/wiki?curid=1252956", "title": "Episodi di NCIS - Unit\u00e0 anticrimine (prima stagione)", "text": "La prima stagione della serie televisiva NCIS - Unit\u00e0 anticrimine \u00e8 stata trasmessa in prima visione negli Stati Uniti d'America da CBS dal 23 settembre 2003 al 25 maggio 2004. In Italia \u00e8 stata trasmessa in prima visione da Rai 2 dal 10 gennaio al 21 marzo 2005.\nI due episodi pilota \"La regina di ghiaccio\" e \"Catastrofe annunciata\" sono in realt\u00e0 gli episodi 20 e 21 dell'ottava stagione della serie televisiva \"JAG - Avvocati in divisa\", serie dalla quale \"NCIS\" \u00e8 nata come spin-off.\nAir Force One.\nTrama.\nUn ufficiale della marina addetto alla custodia della nuclear football muore a bordo dell'Air Force One dopo aver pranzato con il presidente, apparentemente per un ictus cerebrale. Il coroner impedisce la rimozione del cadavere fino all'analisi del medico legale, mentre l'agente dei servizi segreti Kate Todd (in servizio di sicurezza sull'aereo) e l'agente FBI Tobias Fornell litigano sulla competenza del caso. Arriva quindi il dottor Mallard, con Gibbs e DiNozzo che si fingono suoi assistenti. Fatti scendere gli agenti FBI dall'aereo, Kate scopre che i tre non sono della polizia locale ma Gibbs la convince a collaborare con l'NCIS e lei fa partire il velivolo verso Washington. In volo iniziano le indagini, senza successo. L'autopsia e le analisi che seguono non rilevano tossine e la morte sembra un ictus naturale. Gibbs non \u00e8 convinto e chiede a Kate di farlo imbarcare per il proseguimento del volo presidenziale, che durante le indagini continua sul velivolo di riserva. La scoperta della morte con gli stessi sintomi di un altro ufficiale al momento in malattia, anch'egli addetto alla valigetta e che aveva una storia con Kate, spinge ad analisi speciali che rilevano una tossina che provoca l'ictus. Gibbs intuisce che l'omicidio potesse essere parte di un attentato, costringendo a spostare il presidente sul velivolo di riserva, nel quale \u00e8 pi\u00f9 facile accedere all'armeria. Mentre un'altra emergenza medica crea confusione a bordo, Gibbs ferma un giornalista che ha preso un'arma e cerca di avvicinarsi allo studio del presidente. Al termine della missione, Kate si dimette dai servizi segreti per avere violato la regola che impedisce relazioni sul lavoro, e viene invitata da Gibbs a entrare nell'NCIS.\nParola d'ordine.\nTrama.\nDurante un'esercitazione di lancio, il paracadute di un marine non si apre e l'uomo si schianta sul tettuccio della macchina parcheggiata di due adolescenti che si erano appartati in un luogo tranquillo in cerca di intimit\u00e0. Il team NCIS raggiunge la scena del crimine per determinare se la morte del marine sia stata accidentale o se si sia trattato di un omicidio. Alla squadra si aggiunge l'agente Todd.\nLupo di mare.\nTrama.\nIl corpo di un comandante della marina viene portato a riva dalle onde, insieme a quelli di due trafficanti di droga. Ma l'agente speciale Gibbs si rifiuta di credere che l'ufficiale ucciso sia implicato in qualcosa di sporco.\nGuest star: Joe Spano, William R. Moses, Gregory Itzin, Joe Torry, Benny Nieves, Elena Lyons, Merle Dandridge, Dempsey Pappion, Sam Sarpong, Mark Holton, Chris Olivero, Pancho Demmings, Emilie De Ravin, Jodi Bianca Wise, Homie Doroodian\nSpecial Guest: Alan Dale (N.C.I.S. Director Tom Morrow) \nGli immortali.\nTitolo originale: \"The Immortals\"\nTrama.\nIl team NCIS viene chiamato a investigare sul ritrovamento sul fondo dell'oceano di un giovane marinaio in alta uniforme, con tanto di spada cerimoniale. Presto scoprono che il giovane era fissato con un gioco di ruolo in stile \u201cWizards and Warriors\u201d e cos\u00ec devono capire quanto avanti si spingeva la sua ossessione con li gioco e fino a dove sarebbe stato disposto ad arrivare per vendicarsi del suo arcinemico, un altro marinaio suo collega.\nGuest star: Mark Sivertsen, Kieran Mulroney, Julian Bailey, Brooks Almy, Elizabeth Morehead, David Andriole Corrigan, Yvonne Delarosa\nLa maledizione.\nTrama.\nL'NCIS viene chiamata a investigare su un corpo mummificato trovato all'interno di un aereo. Ben presto scoprono che il marinaio era addetto ai pagamenti di una nave e che questi aveva rubato.\nGuest star: David Ramsey, Melora Hardin, Jim Pirri, Lauren Bowles, Robert Pine, Tommy Hinkley \nSotto pressione.\nTrama.\nDue militari della marina della stessa nave vanno in overdose da metanfetamine, a dispetto del fatto che affermino di non aver mai fatto uso di droghe.\nSalvate le balene.\nTrama.\nGibbs e Todd indagano sulla possibilit\u00e0 che ci sia un impostore a bordo di un sottomarino nucleare. In questo episodio compare per la prima volta l'agente Timothy McGee, appena assunto dall'NCIS.\nMinima sicurezza.\nTrama.\nUna morte misteriosa conduce Gibbs a Guantanamo Bay, Cuba, dove la squadra fa conoscenza con l'Agente speciale Paula Cassidy.\nLa telefonata.\nTrama.\nUn marine, dato per morto in combattimento, si mette in contatto con la sua presunta vedova.\nSepolta viva.\nTrama.\nUna donna riemersa dalla tomba dopo essere stata sepolta viva, attira l'attenzione di Gibbs e della sua squadra quando, pur soffrendo di amnesia, dice di ricordare qualcosa in merito a una bomba nascosta su una nave militare.\nIl grande occhio.\nTrama.\nUn operatore della CIA assiste involontariamente all'omicidio di un ufficiale, mentre utilizza un satellite per spiare una donna nuda che prende il sole in una base della marina. Il giovane segnala anonimamente il fatto, ma con l'aiuto di McGee la squadra di Gibbs lo individua e convince la CIA a fornire i dettagli per evitare lo scandalo, in quanto l'agenzia non \u00e8 autorizzata ad operare in suolo statunitense. La vittima stava collaudando l'unico prototipo esistente di un nuovo sonar manuale e si ritiene che il fabbricante possa essere coinvolto, in quanto il prototipo non era perfetto e la sua scomparsa avrebbe fornito un pretesto per guadagnare tempo senza far saltare il contratto con la marina. Gli indizi portano per\u00f2 Gibbs a sospettare della moglie della vittima e con l'aiuto di un satellite spia, manovrato da un amico di Abby che lavora alla NASA, la squadra la segue fino al nascondiglio dove essa aveva occultato le prove dell'omicidio.\nLa rosa di Kate.\nTrama.\nIn un paesino della West Virginia viene ritrovata la gamba di un marine, che agli atti risulterebbe per\u00f2 essere morto due anni prima. La dottoressa del paese l'aveva visto morire d'infarto ed essendo medico legale, non aveva ritenuto necessaria l'autopsia e aveva consentito la cremazione del cadavere, che era stato inoltre identificato dalla sorellastra della vittima. La scoperta della scomparsa di un commilitone della vittima, due anni prima, e dell'esistenza di un'assicurazione sulla vita a carico del marine fanno per\u00f2 sospettare una truffa. Durante la perquisizione dell'abitazione la dottoressa viene trovata in casa della sorellastra della vittima, e quest'ultima confessa: il medico era in realt\u00e0 sua madre e aveva organizzato la truffa assicurativa, uccidendo e facendo cremare il commilitone due anni prima, e uccidendo di recente il figliastro. Quasi tutte le parti restanti del cadavere vengono rinvenute tra i rifiuti nei paesi vicini.\nIl cecchino.\nTrama.\nUn cecchino sta uccidendo i reclutatori dei marines. Gibbs come reclutatore e Kate come capitano, si travestono da marines per fare da esca, sperando che avrebbe tentato di uccidere Gibbs e catturarlo. La trappola funziona. il cecchino si scopre essere un uomo che tempo prima era stato rifiutato dai marines e ora uccideva i reclutatori per vendetta personale.\nIl buon samaritano.\nTrama.\nI corpi nudi e legati di giovani ufficiali della marina vengono scoperti nei pressi della strada che porta a Norfolk. La Squadra deve indagare assieme allo sceriffo locale, i primi sospetti portano alla moglie della seconda vittima che per\u00f2 ha un alibi, le indagini proseguono e scoprono che la prima vittima ha sporto un reclamo contro una collega per molestie sessuali. La dottoressa in questione \u00e8 anche il medico della prima sospettata e quando si scoprono ulteriori indizi e prove si arriva ad una sorprendente verit\u00e0.\nEnigma.\nTrama.\nL'ex ufficiale comandante di Gibbs, assente senza permesso dall'Iraq, ottiene il suo aiuto per svelare un pericoloso complotto.\nBestia nera.\nTrama.\nUn terrorista sconosciuto entra nella sala autopsia dell'NCIS in un sacco per cadaveri e, senza farsi notare, prende in ostaggio Ducky e l'assistente Gerald. Il terrorista obbliga Ducky a far credere che la sala autopsie sia isolata per rischio infezione e chiede di farsi consegnare le prove sequestrate dalla squadra dopo la morte di un altro terrorista, ucciso da Gibbs. Kate su richiesta del dottore porta i reperti in sala autopsia e viene anch'essa rapita, inoltre l'infiltrato spara a Gerald nella spalla per obbligare i suoi ostaggi a collaborare. Gibbs intuisce la presenza di problemi e, individuato l'intruso, richiede l'intervento della squadra HRT. Il misterioso terrorista invita Gibbs in sala autopsie e provoca uno scontro a fuoco nel quale ferisce l'agente e viene colpito due volte al petto. Riesce per\u00f2 a salvarsi grazie ad un giubbotto antiproiettile e fugge nella confusione seguente l'irruzione della squadra speciale, grazie anche alla complicit\u00e0 di alcuni membri dell'HRT.\nVerit\u00e0 nascoste.\nTrama.\nIl corpo senza vita di un giovane ufficiale viene ritrovato nei bagni di una festa rave clandestina, e si scopre che il giovane \u00e8 stato investito nel parcheggio antistante. Gibbs trova una somma di contanti sproporzionata nell'appartamento della vittima, che era stato perquisito infruttuosamente da ignoti prima dell'arrivo degli agenti. I commilitoni che erano con lui alla festa raccontano di averlo visto andare via con una donna, ma l'indagine stagna e Gibbs porta la squadra a riesaminare con pi\u00f9 accuratezza lo spazio circostante il parcheggio del locale dove si \u00e8 tenuto il rave. Si scopre che la vittima era mascherata mentre \u00e8 stata investita, e stava facendo uno scherzo ad uno dei commilitoni, con la complicit\u00e0 degli altri. Mentre l'obiettivo dello scherzo era appartato in auto con una squillo loro complice, la vittima si \u00e8 avvicinata all'auto mascherata da alieno e il giovane in macchina, in preda al panico, ha tentato di fuggire investendolo. Sembrerebbe un incidente, ma Gibbs scopre che l'omicida sapeva della cifra in possesso del morto e che aveva in realt\u00e0 architettato lo scherzo verso s\u00e9 stesso, per avere un'occasione di uccidere il commilitone e impadronirsi dei soldi, una eredit\u00e0 che la vittima aveva da poco ricevuto.\nBraccato.\nTrama.\nUn ex Navy SEAL, condannato per aver ucciso sua moglie e un antennista che era in casa con lei, evade da Leavenworth. La squadra di Gibbs, con l'aggiunta di McGee, mette sotto sorveglianza la casa dei genitori, con i quali si trova il figlio dell'evaso, ma questi di notte riesce a sorprendere e immobilizzare Kate, senza farsi notare da McGee all'esterno, per passare del tempo con il figlio. Quando McGee lancia l'allarme e libera Kate, i due riescono a ferire il fuggitivo, ma non a catturarlo. Kate \u00e8 convinta che il ricercato sia innocente, e indagando sul passato di sua moglie capiscono che il motivo dell'omicidio sia il tradimento di quest'ultima non con l'antennista, ma con la moglie del comandante di suo marito, e che l'omicidio sia stato commesso proprio dal comandante. La squadra tende una trappola al fuggitivo, con Kate che impersona la moglie del comandante e fa da esca, fermando l'evaso prima che possa ucciderla per vendicarsi.\nUn bacio speciale.\nTrama.\nIl cadavere dell'agente speciale dell'NCIS Christopher Pacci viene ritrovato nell'ascensore di un palazzo, ucciso da un colpo di pistola al collo e poi sventrato. Pacci aveva chiesto in precedenza l'aiuto di Gibbs su un vecchio caso, ma questi era troppo impegnato per aiutarlo: si scopre che l'agente aveva chiesto a McGee il fascicolo sul capitano di corvetta Hamilton Voss, il quale aveva sottratto alcuni milioni alla marina ma risultava essere morto prima del processo. L'indagine rivela che Pacci, quando \u00e8 stato ucciso, stava pedinando una donna di nome Amanda Reed, le cui foto erano in una scheda SD rinvenuta nel suo esofago. La squadra mette sotto osservazione la casa della donna e Dinozzo la avvicina, flirtando con lei per avere informazioni. Le analisi di Abby rivelano che lei e il tenente Voss (il quale evidentemente non era morto) sono la stessa persona: DiNozzo viene avvisato mentre si trova con l'uomo travestito da donna in un pub e tenta di fermarla dopo averlo baciato, ma di fronte alla pistola gli avventori del locale immobilizzano sia lui che McGee, mentre cerca di soccorrere Tony. Amanda/Voss estrae la pistola dalla borsa e cerca di dileguarsi, all'ingresso viene bloccata da Gibbs che le sbuca innanzi puntandole la pistola alla testa, dicendole il nome dell'agente che aveva brutalmente ucciso e il fatto che fosse un suo amico. Al suo tentativo di reazione, Gibbs per legittima difesa le spara in testa a bruciapelo uccidendola. Alla fine dell'episodio Kate prende in giro Dinozzo per aver baciato un uomo.\nScomparso.\nTrama.\nIndagando sulla scomparsa di un marine artificiere esperto anche di bombe nucleari, si scopre che negli anni precedenti sono scomparsi quasi tutti i membri della squadra nella quale operava quando era alle Filippine, molti anni prima, ma i casi sono stati tutti archiviati come diserzione e mai collegati fra loro. Un membro della squadra congedato dai marine \u00e8 stato trovato dalla polizia alcuni anni prima nelle fognature, morto e incatenato. L'unico ancora vivo \u00e8 l'attuale superiore dello scomparso, che si sospetta sia l'assassino. Mentre Tony lo pedina, viene anch'egli rapito e portato insieme allo scomparso, che \u00e8 incatenato nelle fognature in compagnia di un cadavere in avanzato stato di decomposizione. Il superiore scende nella fognatura e viene raggiunto dall'NCIS, ma si scopre che non \u00e8 il colpevole ed \u00e8 l\u00ec solo per cercarli e salvare il marine. Viene colpito davanti a Tony dalla vera assassina, una donna in cerca di vendetta: era infatti l'unica superstite di un gruppo di donne fidanzate dei soldati scomparsi, imbarcate clandestinamente in un container da questi ultimi al tempo dell'abbandono dell'arcipelago e morte di inedia durante il viaggio a causa della negligenza dei militari.\nSegreti.\nTrama.\nUn marine viene ritrovato ucciso da un'arma anticarro e le indagini conducono l'NCIS ad un gruppo di milizia territoriale.\nL'incidente.\nTrama.\nUn Navy SEAL cade da una scarpata a causa della rottura di un moschettone sostituito con uno debole. Un omicidio, alla vigilia di una missione top secret di primaria importanza. L'NCIS ha meno di due giorni per trovare il colpevole e capire se la missione \u00e8 stata sabotata nel cui caso deve essere annullata.\nDoppia identit\u00e0.\nTrama.\nLa determinazione di Gibbs nel rintracciare il terrorista che aveva sequestrato Ducky, Kate e Gerald (ferendo quest'ultimo) diventa l'ossessione dell'intera squadra. Grazie ai dettagli notati dal dottor Mallard mentre era tenuto in ostaggio (parlata inglese, conoscenze mediche), McGee affina le ricerche e riesce ad individuarlo in un database di laureati in medicina in Inghilterra: \u00e8 un israelo-palestinese di nome Ari Haswari. Questi intanto si trova a Washington con un gruppo terroristico, che progetta di costringere ad un atterraggio di emergenza il Marine One per sequestrare il presidente degli Stati Uniti. Allo scopo Ari fa rapire Kate, le cui conoscenze sulla sicurezza presidenziale serviranno a distinguere l'elicottero presidenziale dagli altri due identici velivoli del HMX-1 che lo accompagnano. Mentre i due si trovano insieme nella base del gruppo e i complici sono partiti, Ari uccide l'unica terrorista rimasta con loro e rivela a Kate di essere un agente infiltrato del Mossad. Il gruppo terroristico viene fermato e Ari, prima di tornare in Medio Oriente, accetta l'invito di Gibbs per un incontro faccia a faccia nella sala autopsie dell'NCIS dove, dopo un breve confronto, l'ex marine desideroso di vendetta gli spara ad una spalla, sostenendo che render\u00e0 la sua copertura pi\u00f9 credibile quando torner\u00e0 da Al-Qaida."}
{"id": "1252957", "revid": "1632387", "url": "https://it.wikipedia.org/wiki?curid=1252957", "title": "Picidae", "text": "I picidi (Picidae ) sono una famiglia di uccelli dell'ordine dei Piciformi, comprendente oltre duecento specie.\nBiologia.\nI picidi sono ben conosciuti per la loro tecnica di martellare con il becco il tronco degli alberi, sia per alimentarsi con larve di insetti che per creare cavit\u00e0 dove nidificare. Il martellamento ha anche una funzione territoriale, per segnalare la propria presenza a possibili rivali. Caratteristica particolare del picchio \u00e8 la lunghezza dell'osso ioide, che si avvolge attorno al cranio, passa dietro la testa dividendosi in due parti e poi si ricongiunge in mezzo agli occhi.i\nTassonomia.\nLa famiglia comprende i seguenti generi e specie:"}
{"id": "1252959", "revid": "6923", "url": "https://it.wikipedia.org/wiki?curid=1252959", "title": "Montefibre", "text": "La Montefibre S.p.A., abbreviazione di Montedison Fibre, \u00e8 stata per anni una delle maggiori aziende italiane.\nStoria.\nOrigini.\nL'azienda nacque nel 1972 nell'ambito della razionalizzazione delle aziende della Montedison, che riun\u00ec tutte le attivit\u00e0 del gruppo in tema di tecnofibre. La fusione che ne segu\u00ec incorpor\u00f2 diverse aziende:\nI settori produttivi della nuova societ\u00e0 erano quindi cos\u00ec strutturati:\nIl settore delle fibre polipropileniche vide nel 1973 lo scorporo della produzione del film plastico polipropilenico, che venne razionalizzata nella nuova societ\u00e0 denominata Moplefan. Nella trasformazione tessile erano attive unit\u00e0 a Rho e a Busto Arsizio; nella confezione vi erano le controllate Abital e La Castellana. Nella distribuzione la Drop; all'estero le unit\u00e0 di Miranda de Ebro, Remiremont e a Malta.\nLa crisi degli anni '70.\nNella met\u00e0 degli anni settanta la crisi globale del settore chimico colp\u00ec pesantemente il mercato italiano. La Montedison decise perci\u00f2, nel 1975, di scorporare dalla Montefibre le attivit\u00e0 del settore delle plastiche poliammidiche (settore \"Nailonplast\") e dell'acetato di cellulosa, che vennero conferite ad una nuova societ\u00e0 chiamata Taban, le cui unit\u00e0 produttive erano inserite negli stabilimenti di Pallanza e di Vercelli; venne inoltre conferita alla Taban l'intera attivit\u00e0 immobiliare di questi due siti produttivi. Nel 1977 lo scorporo tocc\u00f2 nuovamente il settore delle fibre polipropileniche: la produzione del fiocco polipropilenico per la realizzazione di maglieria intima venne razionalizzata nella nuova societ\u00e0 denominata Merak. Sempre nello stesso anno venne fermata la produzione di fibre poliviniliche per scarsa competitivit\u00e0 sul mercato.\nLa riorganizzazione produttiva degli anni '80.\nLa crisi per\u00f2 peggior\u00f2; alla fine del 1981 la Montefibre decise di ristrutturarsi divenendo una sorta di \"holding\" e creando una serie di societ\u00e0 \"figlie\" monoprodotto che facevano capo alle precedenti divisioni operative:\nRimanevano inoltre nell'ambito della Montefibre, sempre a fine 1981, aziende quali Merak, Neofil, Sicrem, Linoleum Due Palme, Pettinatura di Ivrea, Industria Tessile di Vercelli e altre consociate estere.\nIl disinteresse per il settore delle poliammidi.\nIl successivo disimpegno della societ\u00e0 (1983-1985), che cedette la sua esclusiva nel settore delle fibre poliammidiche tessili, delle fibre all'acetato e delle fibre alla viscosa, port\u00f2 alla liquidazione della Societ\u00e0 italiana nailon e della Ch\u00e2tillon. Questa decisione compromise anche la competitivit\u00e0 delle produzioni della Taban tanto che, nello stesso anno, venne deciso il blocco delle linee produttive e la conseguente liquidazione della societ\u00e0 (1984).\nLa Montefibre ricevette quindi, come contropartita, una quota maggiore nella produzione delle fibre acriliche e delle fibre poliestere, che port\u00f2 al potenziamento degli impianti di Porto Marghera (acrilico) e Acerra (poliestere), che aveva sostituito il pi\u00f9 vecchio impianto di Casoria. Nacque quindi un nuovo piano di razionalizzazione che coinvolse anche l'altro grande gruppo italiano del settore, la Snia Viscosa.\nIl confluimento in Enimont.\nNel 1988, la Montedison confer\u00ec le attivit\u00e0 della controllata Montefibre alla neonata societ\u00e0 Enimont, \"joint-venture\" tra ENI e Montedison. In seguito allo scandalo e al fallimento di quest'ultima nel 1991, le attivit\u00e0 passarono interamente sotto il controllo dell'EniChem, che confer\u00ec poi le attivit\u00e0 alla controllata EniChem Fibre.\nL'ultima Montefibre.\nNel 1996, l'EniChem cedette la societ\u00e0 alla Orlandi S.p.A. L'azienda ritorn\u00f2 al nome di Montefibre S.p.A., che aveva durante l'era Montedison. Montefibre all'epoca possedeva in Italia tre stabilimenti pi\u00f9 la sede a Milano; gli stabilimenti erano siti ad Ottana (ceduto dall'EniChem Fibre), Porto Marghera, che produceva acrilico, ed Acerra, che produceva poliestere. All'estero invece aveva stabilimenti a Miranda de Ebro (acrilico), e una centrale elettrica attigua, \"Genfibre S.A.\", di cui possedeva il 50% del capitale.\nDurante gli anni duemila la Montefibre trasform\u00f2 e differenzi\u00f2 le sue attivit\u00e0. Lo stabilimento di Ottana fu chiuso nel 2003, mentre ad Acerra nacque prima una centrale elettrica di cui la Montefibre era partecipante e, con il perdurare dell'incertezza nel mercato del poliestere, nel 2005 la societ\u00e0 si accord\u00f2 con la spagnola \"La Seda de Barcelona\" in base al quale i rispettivi impianti produttivi delle fibre poliestere, situati ad Acerra e a El Prat de Llobregat, furono conferiti nella Fibras European de Poliester S.L. di cui Montefibre possedeva il 40%, e \"La Seda de Barcelona\" il restante 60%.\nNel biennio 2006-2008 Montefibre cerc\u00f2 di diversificarsi, entrando al 50% nel capitale della cinese Jilin Jimont Fiber Co. Ltd. per poi cederne il 10,6% alla Simest S.p.A., societ\u00e0 pubblica, con l'impegno di riacquistare questa quota. Il nuovo piano industriale prevedeva che a Porto Marghera Montefibre inizi\u00f2 a sperimentare una nuova produzione di fibra, chiamata \"precursore al carbonio\", la base per la fibra di carbonio. Tuttavia, nel 2008 Montefibre rinunci\u00f2 al piano di industrializzazione del \"precursore al carbonio\", il terreno ove sorgeva lo stabilimento venne ceduto alla Autorit\u00e0 Portuale di Venezia (APV), e l'impianto di Porto Marghera interruppe la produzione il 22 dicembre 2008.\nLa produzione si ferm\u00f2 nel 2013 anche nello stabilimento spagnolo di Miranda de Ebro.\nNel 2018 ne \u00e8 stato decretato il fallimento."}
{"id": "1252963", "revid": "77358", "url": "https://it.wikipedia.org/wiki?curid=1252963", "title": "Enichimica Secondaria", "text": ""}
{"id": "1252965", "revid": "1543377", "url": "https://it.wikipedia.org/wiki?curid=1252965", "title": "Francesco Leone", "text": "Fu anche militante delle Guardie Rosse, comandante partigiano, sindacalista nel settore risiero e fra i promotori della \"centuria Gastone Sozzi\" aggregata al V Reggimento, conosciuto anche come il \"Reggimento di ferro\", organizzato da Vittorio Vidali a difesa della repubblica nella guerra di Spagna.\nNote biografiche.\nI genitori Antonio e Caterina Molino erano braccianti provenienti da Asigliano Vercellese. Nel periodo attorno agli anni ottanta dell'Ottocento, vi erano inverni climaticamente assai duri nel Vercellese e nelle zone limitrofe, malsane per l'umidit\u00e0 e nebbia gelata e stagnante per la presenza dell'acquitrino dovuto alla coltivazione del riso durante l'inverno ed altrettanto malsane per le zanzare durante il periodo caldo. In zona stazionavano agenti per l'emigrazione per reclutare braccia soprattutto per il Brasile, nel periodo considerato vi fu quindi una forte emigrazione verso il paese sudamericano. La famiglia, dopo essere emigrata, torn\u00f2 in Italia e Francesco Leone riusc\u00ec a portare a compimento gli studi presso la scuola tecnica di Vercelli e presso quella professionale di Biella, pur nella sostanziale povert\u00e0 in cui visse la famiglia.\nNel 1916 ader\u00ec ai giovani socialisti ed al relativo fascio locale, portando avanti posizioni antimilitariste.\nL'anno successivo, a causa del ritrovamento alla Camera del Lavoro di volantini ritenuti sediziosi, fu arrestato assieme ad altri compagni con l'accusa di \"voler perseguire la mutazione violenta della costituzione dello Stato\": .\nEssendo di leva 1900, dal 20 aprile del 1918 al 1\u00ba marzo del 1919 prest\u00f2 servizio militare presso il .\nRitornato alla politica attiva, partecip\u00f2 agli scioperi e alle manifestazioni di appoggio al proletariato rivoluzionario russo ed ungherese e fu coinvolto negli scontri con i cavalleggeri; in una di tali occasioni conosce Paolo Robotti con cui prosegu\u00ec la lunghissima militanza prima nel Partito Comunista d'Italia e poi nel Partito Comunista Italiano, fino ad essere inserito - dopo la morte dell'altro - nella lista dei \"padri costituenti\", facenti capo al gruppo comunista.\nIl primo periodo di lotta antifascista.\nLeone si schiera immediatamente all'interno del partito socialista con l'ala ordinovista, grazie anche alla sua amicizia e frequentazione con Paolo Robotti.\nNel 1920 si tiene lo sciopero pi\u00f9 lungo, 51 giorni, del settore risiero, e sempre con Robotti \u00e8 fra gli organizzatori ed agitatori, assumendo l'aspetto di un \"rivoluzionario di professione\". In base a questa esperienza, alla quasi contemporanea occupazione delle fabbriche, ai fermenti a livello nazionale con le rivolte militari in cui i militari solidarizzano con la popolazione, alla controversa seppur ricca di spinte innovativo-rivoluzionarie impresa di Fiume, alla situazione internazionale con la Rivoluzione di Ottobre, che sia possibile indirizzare lo stato insurrezionale verso una rivoluzione socialista.\n\u00c8 comunque incerto sulla necessit\u00e0 di scissioni minoritarie a sinistra nel partito socialista e non partecipa quindi alla votazione al Congresso di Livorno, in perfetto accordo con le critiche di Lenin per la scissione in un momento non consono, ovvero l'inizio del deflusso della marea rivoluzionaria proletaria e il pericolo fascista.\nAi primi di febbraio del 1921 entra comunque nella Federazione Giovanile Comunista Italiana e sulla \"Risaia\" \u00e8 redattore per l'ultima volta della rubrica \"Uomini e cose\" (con lo pseudonimo di \"Don Biagio Bolscevico\"), ormai in dura polemica con gli esponenti del partito socialista.\n\u00c8 questo il periodo della lotta antifascista degli Arditi del Popolo, assieme ad anarchici (e comunisti) e ad ex combattenti della prima guerra mondiale. Negli Arditi del Popolo convergono le formazioni di difesa proletaria \"Figli di nessuno\", presenti a Genova e Vercelli e di ideologia anarchica; \u00e8 il momento in cui il Partito Comunista d'Italia rifiuta, in contrasto con l'Internazionale Comunista, di far convergere le squadre comuniste di autodifesa negli Arditi del Popolo, problema che Leone affronta diffusamente nella sua intervista allo storico Cesare Birmani. Gli scontri con i fascisti nel \"Triangolo Rosso\" (Genova, Torino, Vercelli) sono durissimi, con morti da entrambe le parti.\nNel 1922 viene arrestato per una sparatoria avvenuta nei pressi di Vercelli contro il treno Trieste-Bordeaux; in effetti coinvolto e/o responsabile della sparatoria era un gruppo di anarchici, ma Leone viene tenuto in carcere per un mese. Nel contempo inizia una intensa attivit\u00e0 giornalistica, avendo fatto tesoro dell'esperienza precedente presso il giornale socialista \"La risaia\"; collabora con il \"Bolscevico\", organo della Federazione comunista provinciale di Novara, occupandosi de \"I dialoghi della settimana\", usa diversi pseudonimi quali \"Bicciolano Strafottente\" (Bicciolano \u00e8 la maschera del Carnevale di Vercelli ed anche un dolce tipico del luogo), oppure \"L'occhio di Mosca nella ditta Aclastite\". Nel maggio del 1922 viene processato per frasi dette in un comizio relativo al 1\u00ba maggio, e nello stesso periodo partecipa agli scontri con i fascisti, che avevano occupato il comune di Novara, nel suo ruolo di caposquadra degli Arditi del Popolo.\nIl periodo della lotta clandestina.\nCondannato a 8 mesi di carcere, espatria clandestinamente, ma ritorna fruendo di un'amnistia nel 1923, riprendendo per quanto \u00e8 possibile, visto il periodo, la \"regolare\" attivit\u00e0 di militante nel Partito Comunista d'Italia; la sua casa viene per\u00f2 perquisita e, essendo stato trovato materiale sovversivo, deve riparare ancora all'estero.\nDalla Francia, rifugio preferito per vicinanza e relativa libert\u00e0 di azione da tanti sovversivi, (\"fuoriusciti\"), nel 1925 viene mandato a Leningrado per poter aver addestramento militare presso l'accademia Tolmaceva, con addestramento specifico per commissario di reggimento, addestramento che gli verr\u00e0 utilissimo quando andr\u00e0 in Spagna con la centuria (o \"colonna\") Gastone Sozzi.\nNel 1925 ritorna in Italia ed \u00e8 segretario interregionale per Lombardia ed Emilia-Romagna; nel contempo partecipa al III Congresso del Partito Comunista d'Italia ed alla fase preparatoria Fu l'ultimo congresso con Antonio Gramsci libero, che presenter\u00e0 dure critiche alla direzione precedente del partito, compreso la questione delle formazioni di difesa proletaria.\nDi l\u00ec a breve Gramsci verr\u00e0 incarcerato e il congresso avr\u00e0 luogo a Lione nel gennaio successivo.\nA Parigi Leone, nel 1926, oltre ad essere fra i dirigenti dei gruppi comunisti rifugiati, collabora all'\"Humanit\u00e0\" e da note poliziesche risulta dirigere la \"Riscossa\" utilizzando lo pseudonimo \"Marini\", gi\u00e0 utilizzato per il foglio il \"Lavoratore Italiano\".\nAccusato di essere responsabile dell'uccisione di un fascista nel 1922 durante gli scontri di Novara, viene dichiarato dalla Corte d'appello di Torino, nel 1927, il non doversi procedere per insufficienza di prove. Quindi nel 1928 torna in Italia per il lavoro illegale di partito, ma viene trovato in possesso di pacchi di copie dello \"Stato Operaio\", stampato a Parigi, e con bozze di un articolo che aveva intenzione di scrivere per l'\"Unit\u00e0\" clandestina.\nTrascorre 15 mesi a San Vittore e a Regina Coeli e il Tribunale speciale lo condanna a 7 anni e 7 mesi di reclusione per vari capi di imputazione, compresa l'appartenenza al \"disciolto partito comunista\". Dopo le trasmigrazioni in diversi istituti di pena, spesso punito per comportamento contrario al regime carcerario, finalmente nel 1933 nel carcere di Civitavecchia viene raggiunto da un provvedimento di amnistia e ritorna a Vercelli.\nRiesce ad espatriare in Brasile, dove era nato, ottenendo con facilit\u00e0 un passaporto e partecipa nel 1935 al tentativo insurrezionale di Luis Carlos Prestes, appoggiato e progettato dal Comintern. Il tentativo viene represso in modo sanguinoso dal dittatore Get\u00falio Vargas; Francesco Leone riesce di nuovo a riparare in Francia, dove riprende il lavoro di partito.\nIl partito comunista un anno dopo lancia un appello alla riconciliazione verso i fascisti, che Leone sottoscrive, ma tale appello non sortisce esito: il fascismo \u00e8 affermato ed ha ottenuto anche un certo appoggio popolare e l'ipotesi di Antonio Gramsci di cercare il proselitismo verso i fascisti in \"buona fede\" e coerenti con le istanze del \"primo fascismo\", se aveva un senso nel periodo degli anni venti, quando molti fascisti passarono, comprese frange militari ritenute fasciste, all'antifascismo militante, non pu\u00f2 sortire effetti nel periodo in questione. Occorre rimarcare che l'intuizione di Gramsci fu osteggiata al tempo all'interno del partito comunista d'Italia stesso, contravvenendo alla tattica generale indicata dall'Internazionale per il teatro italiano.\nDopo diversi tentennamenti, il Comintern decide l'intervento nella guerra di Spagna, non fu solo a causa dell'antifascismo ma anche per impedire che comunisti di osservanza non moscovita, comunisti libertari e frange liberal socialiste come gli azionisti potessero prendere la direzione della difesa della repubblica che poteva sfociare in una nuova rivoluzione proletaria non controllabile da Stalin, inoltre anche forti frange di comunisti di osservanza moscovita andavano in Spagna per combattere i fascisti anche senza indicazioni del Comintern per cui la situazione doveva rientrare sotto il controllo di Stalin: le dure repressione da parte di frange comuniste ed agenti di Mosca verso i combattenti antifascisti non di osservanza moscovita nel seguito lo dimostreranno. Il livello tecnico organizzativo comunque delle truppe antifasciste sorrette dal Comintern \u00e8 chiaramente superiore a quello delle altre forze antifasciste in campo ed una serie di vittorie nette sui franchisti ne son testimonianza.\nFrancesco Leone, commissario politico della centuria \"Gastone Sozzi\", antecedentemente partecipa anche alla sua strutturazione presso la caserma Karl Marx. La centuria \u00e8 inquadrata nella \"Libertad\" del Partito socialista unificato catalano. Dopo i durissimi scontri sul fronte di Madrid la centuria viene disciolta e confluisce nella XII Brigata internazionale dove Leone dimostra le sue capacit\u00e0 di combattente e capo militare fino al suo ferimento, in modo grave, mentre guida un assalto durante la difesa di Madrid e viene quindi portato in un ospedale di Barcellona. Pur essendo capitano delle brigate internazionali ed inserito nello stato maggiore del battaglione Garibaldi inizia il suo scontro con gli emissari di Mosca, per cui viene allontanato ed \u00e8 inviato a far conferenze presso gli studenti moscoviti durante la convalescenza passata a Mosca: \u00e8 l'occasione per allontanarlo e viene definitivamente mandato in Francia.\nA Parigi \u00e8 redattore de \"La voce degli italiani\" e membro del segretariato centrale dell'Unione popolare italiana, di cui presiede il congresso dell'11 giugno 1938.\nNel contempo viene firmato il patto di non aggressione fra nazisti e sovietici e successivamente inizia il secondo conflitto mondiale. Leone viene arrestato e recluso per due anni a Vernet d'Ari\u00e8ge vicino ai Pirenei; dal campo di Vernet d'Ari\u00e8ge viene trasferito in quello di Les Milles, vicino a Aix-en-Provence (tale campo era stato fatto per i prigionieri che desideravano andare negli USA). Nel 1941 per\u00f2 Leone evade ed essendo stata invasa la Francia dalle truppe naziste prende contatto con la Resistenza, ma viene preso a Tolone dai collaborazionisti nel 1943 e consegnato ad agenti dell'OVRA; dopo essere stato sottoposto ad interrogatori dato che la questura di Vercelli lo aveva segnalato come comunista pericoloso ben conosciuto e propagandista preparato in URSS per la eversione, nonch\u00e9 gi\u00e0 appartenente agli Arditi del Popolo ed alle Guardie Rosse, \u00e8 ovvio sia inserito insertito nella lista dei sovversivi da arrestare nella \"Rubrica di frontiera\".\nVerso la met\u00e0 di agosto del 1943 viene ancora mandato nel carcere di Breil in attesa di giudizio da parte di tribunale militare, ma si sta avvicinando l'8 settembre del 1943 e dopo gli scioperi operai del marzo il fascismo mussoliniano \u00e8 alle corde infatti viene rilasciato ed inizia la sua attivit\u00e0 di comandante ed organizzatore nella Resistenza.\nIl periodo della Resistenza ed il dopoguerra.\nImmediatamente dopo il rilascio in concomitanza dell'8 settembre 1943 \"Sandrelli\" nome di battaglia assunto da Leone inizia a svolgere una intensa attivit\u00e0 di organizzazione delle brigate d'assalto Garibaldi e nei ruoli di gestione dei comandi unificati dell'Italia del Nord in qualit\u00e0 di rappresentante del Partito Comunista Italiano, di cui le brigate d'assalto Garibaldi sono state emanazione pur combattendo nel suo interno, anche nei ruoli di massimo comando, elementi non del partito comunista quali Aldo Gastaldi ed Emilio Canzi, popolar-monarchico il primo, anarchico il secondo, ma l'organizzazione del partito comunista nel settore militare era tale da attirare personalit\u00e0 di spicco di ideologia diversa ma che trovavano nelle brigate Garibaldi la possibilit\u00e0 di combattere il fascismo efficacemente: il nome di Francesco Leone \u00e8 riportato quindi tra i componenti del Comando generale del Corpo volontari della libert\u00e0.\nNell'inverno del 1943 diventa responsabile dell'attivit\u00e0 militare del partito comunista per la zona piemontese e nella primavera del '44, essendo membro del locale triumvirato insurrezionale va in Toscana, dove \u00e8 fra i promotori dell'insurrezione di Firenze e guida un gruppo di partigiani delle brigate d'assalto Garibaldi infiltratisi in citt\u00e0 in stato di completa occupazione da parte delle truppe germaniche.\nDi seguito passa a coordinare assieme a Giuseppe Massola e Aldo Lampredi, in rappresentanza del Partito Comunista Italiano ed in qualit\u00e0 di ispettore generale delle brigate d'assalto Garibaldi il coordinamento in azione fra partigiani italiani e jugoslavi che si concretizzano in un documento firmato da tutte e due le parti in causa nell'aprile del 1944 a Chepovan (Chiapovano), Slovenia.\nLo ritroviamo viceresponsabile dell'attivit\u00e0 di stampa e propaganda del partito a Roma, subito dopo la Liberazione. Nuovamente nell'agosto del 1945 pu\u00f2 ritornare alla sua Vercelli come primo segretario della Federazione comunista locale, con incarico di riorganizzare il partito nel quadro postfascista. Tale ruolo lo ricoprir\u00e0 nuovamente negli anni cinquanta, nel frattempo riprende la riorganizzazione del lavoro sindacale e di emancipazione nel settore del proletariato risiero che lui ben conosce.\nLa sua indole di uomo d'azione ed agitatore non lo porta a lasciar tracce particolari nei lavori di discussione in sede di Costituente; di lui son ricordate solo due interrogazioni di un certo peso, una relativa alla formalizzazione di una sessione straordinaria di esami riservata a partigiani, reduci ed ex detenuti politici, l'altra relativa alla posizione dei militari reduci ed ex internati in Germania affetti da tubercolosi.\nNel 1953 nella tornata elettorale per il senato viene sconfitto dal candidato democristiano e viene eletto alla Camera dei deputati nella terza legislatura per la circoscrizione Torino-Novara-Vercelli. Comunque si astiene dal partecipare alla campagna elettorale del 1963 presentando ufficialmente come motivazione la possibilit\u00e0 di ingresso di forze giovani e nuove nei ranghi di direzione del partito, anche se tempo prima aveva affermato che il rinnovamento del partito comunista non \u00e8 questione anagrafica.\nLeone chiude la sua vita politica nel 1970 con la sua presenza nel consiglio comunale di Vercelli, ivi presente per 24 anni con un esorbitante numero di preferenze, rimane membro del consiglio federale del partito. Leone non tralascia la sua passione per il giornalismo in senso lato e continua a collaborare con l'\"Amico del popolo\", periodico della Federazione provinciale fondato proprio da lui nel 1945, si firma \"Asianotu\" da Asigliano, che gli diede i natali.\nLeone muore a Vercelli il 23 maggio 1984. Giancarlo Pajetta tiene l'orazione funebre.\nBibliografia.\nSi vedano, in particolare, il nutrito* fascicolo personale in Archivio Centrale dello Stato (Acs), Casellario politico centrale e, sempre ad nomen, Ministero di Grazia e Giustizia, *Istituti di prevenzione e pena, \"Detenuti politici\", b. 9, f. 182;\nNotizie sulla sua attivit\u00e0 politica e la sua vicenda umana si trovano \"ad indicem\" in:\nPer i contributi giornalistici si vedano in particolare:\nLeone ha anche lasciato alcune tracce di memorialistica:\nattivit\u00e0 alla Costituente\nApprofondimento.\nVercellesi, biellesi e valsesiani volontari antifascisti in Spagna (1936-1939) di Pietro Ambrosio"}
{"id": "1252969", "revid": "1318658", "url": "https://it.wikipedia.org/wiki?curid=1252969", "title": "Hebei", "text": "Lo Hebei, (; in cinese: \u6cb3\u5317; romanizzazione pinyin: H\u00e9b\u011bi; ) \u00e8 una provincia del nord della Repubblica Popolare Cinese. L'abbreviazione del nome \u00e8 \"\u5180\" (pinyin: j\u00ec), nome che deriva dalla provincia di Ji (\u5180\u5dde J\u00ec Zh\u014du), una provincia della Dinastia Han che incluse l'Hopei del sud. Hopei significa \u201cal nord del fiume (giallo)\".\nIl nome dello Hebei prima del 1928 era \"Zhili\" (cinese tradizionale: \u76f4\u96b8; cinese semplificato: \u76f4\u96b6; hanyu pinyin: Zh\u00edl\u00ec; Wade-Giles: il Chih-Li), che significava \u201cdirettamente governato (dalla corte imperiale)\".\nLo Hebei circonda completamente le municipalit\u00e0 di Tientsin e di Pechino (che tra l'altro confinano l'una con l'altra). Confina con il Liaoning a nordest, con la Mongolia Interna a nordovest, con lo Shanxi ad ovest, con lo Henan al sud e con lo Shandong a sudest. La baia di Bohai del Mar Giallo si trova ad est. Una piccola parte dello Hebei, un'exclave disgiunto dal resto della provincia, \u00e8 incuneata fra le municipalit\u00e0 di Pechino e Tientsin.\nUn nome comune dell'Hebei \u00e8 Y\u0101nzh\u00e0o (\u71d5\u8d75), derivante dai due stati (lo Stato di Yan e lo Stato di Zhao) che esisterono nel periodo dei regni combattenti\nStoria.\nNelle pianure dello Hebei viveva l'Uomo di Pechino, una variante di Homo erectus che visse nella zona tra 700.000 e 200.000 anni fa.\nDurante il Periodo delle primavere e degli autunni (722 a.C. - 476 d.C.), l'Hebei era diviso tra i regni di Yan (\u71d5) a nord e di Jin (\u6649) nel sud. Inoltre durante questo periodo, una popolazione nomade conosciuta col nome di D\u00ed (\u72c4), invase le pianure della Cina del Nord e vi stabil\u00ec lo Stato di Zhongshan (\u4e2d\u5c71) nello Hebei centrale. Durante il periodo dei regni combattenti (453 a.C. - 221 d.C.), lo Stato di Jin fu diviso e buona parte del territorio dello Hebei cadde sotto il controllo dello Stato di Zhao (\u8d75).\nLa Dinastia Qin unific\u00f2 la Cina nel 221 a.C. La Dinastia Han (206 a.C.- 220 d.C.) regn\u00f2 sulla zona che al tempo era divisa in due province: la Provincia di Youzhou (\u5e7d\u5dde) nel nord e la Provincia di Jizhou (\u5180\u5dde) nel sud. Alla fine della Dinastia Han, la maggior parte dello Hebei cadde sotto il controllo degli egemoni locali: Gongsun Zan nel nord e Yuan Shao nel sud. Yuan Shao prevalse su Gongsun Zan, ma fu presto sconfitto dal rivale C\u00e1o C\u0101o (le cui basi erano nell'odierno Henan) nella Battaglia di Guandu nel 200. L'Hebei pass\u00f2 allora sotto la dominazione del Regno Wei (uno dei tre regni), fondato da uno dei discendenti di Cao Cao.\nDopo le invasioni delle popolazioni nomadi del nord, verso la fine della Dinastia Jin occidentale, segu\u00ec un periodo di caos: il Periodo dei sedici regni e delle Dinastie del nord. Lo Hopei pass\u00f2 da dominazione a dominazione trovandosi controllato di volta in volta dai Zhao posteriori, dagli Yan anteriori, dai Qin anteriori e dagli Yan posteriori. I Wei Settentrionali riunificarono la Cina del Nord nel 440. Con la divisione in due del regno nel 534, lo Hebei si ritrov\u00f2 nella met\u00e0 orientale (prima Wei orientale, poi Qi del nord), e aveva come capitale Ye (\u9134), vicino all'odierno Linzhang, Hebei. La Dinastia Sui ristabil\u00ec l'unit\u00e0 della Cina nel 589.\nDurante la Dinastia Tang (618 - 907) la zona fu indicata formalmente, per la prima volta, col nome di \"Hebei\" (a nord del Fiume Giallo). Durante la prima parte del Periodo delle Cinque dinastie e dieci regni, lo Hebei fu diviso in pi\u00f9 regni, finch\u00e9 poi fu unificato da Li Cunxu, che regn\u00f2 durante il periodo della Tarda Dinastia Tang (923 - 936). La dinastia seguente, quella dei Tardi Jin (sotto Shi Jingtang), successivamente noto come l'Imperatore Gaozu dei Jin posteriori, cedette gran parte dell'odierno Hebei del nord alla Dinastia di Khitan Liao nel nord. Questo territorio, denominato le sedici prefetture di Yanyun, si trasform\u00f2 in un gran problema per la difesa della Cina contro i Kitai nel secolo successivo in quanto, in questa zona si trovava la Grande Muraglia.\nDurante la Dinastia dei Sung Settentrionali (960 - 1127), le sedici prefetture cedute continuarono ad essere una zona di conflitto tra la Cina dei Sung e la Dinastia Liao. La Dinastia Sung abbandon\u00f2, nel 1127, tutta la Cina del nord, compreso lo Hebei, alla Dinastia J\u012bn (1115-1234).\nLa Dinastia Yuan divise la Cina in varie province ma lo Hebei non fu considerato tale. La Dinastia Ming chiam\u00f2 lo Hebei col nome \"Beizhili\" (\u5317\u76f4\u96b8, pinyin: B\u011bizh\u00edl\u00ec), che significa \u201cil nord governato direttamente (dalla corte imperiale)\", poich\u00e9 la zona comprendeva la capitale imperiale, Pechino, dalla quale era governata direttamente. Nel nome era specificato in modo chiaro il termine \"nord\" per differenziare la regione dalla controparte del sud che si trovava approssimativamente nelle attuali province del Jiangsu e dello Anhui. Quando la Dinastia Qing and\u00f2 al potere nel 1644, la controparte dello Hebei nel sud venne eliminata, cos\u00ec lo Hopei da allora venne chiamato semplicemente \"Zhili\" (governato direttamente). Durante la Dinastia Qing, i confini nord di Zhili si estero in profondit\u00e0 nella Mongolia interna e la sua giurisdizione si sovrappose a quella delle leghe della Mongolia interna.\nLa Dinastia Qing cadde nel 1912 e fu sostituita dalla Repubblica di Cina. In alcuni anni, la Cina sprofond\u00f2 nella guerra civile, con i signori della guerra locali che si battevano per il potere. Data la vicinanza della Cricca di Zhili alla capitale Pechino (Beijing), era luogo di frequenti guerre, compresa la Guerra di Zhiwan, la Prima guerra di Zhifeng e la Seconda guerra di Zhifeng. Con il successo della Spedizione del Nord, una campagna vittoriosa del Kuomintang per porre fine al dominio dei signori della guerra, la capitale fu spostata da Pechino (Beijing) a Nanchino (\"Nanjing\"). Di conseguenza, il nome di Zhili fu cambiato in Hebei per riflettere che la regione ora aveva ora uno status normale e che la capitale era stata spostata altrove.\nDopo la fondazione della Repubblica Popolare Cinese l'Hebei ha conosciuto grandi cambiamenti: la regione intorno a Chengde, precedentemente parte della Provincia di Rehe (parte storicamente appartenuta alla Manciuria) e la regione intorno a Zhangjiakou, precedentemente parte della Provincia di Chahar (zona storicamente appartenuta alla Mongolia interna), sono state fuse nello Hebei, che ha esteso cos\u00ec i suoi confini verso il nord oltre la Grande Muraglia. La capitale della regione inoltre \u00e8 stata spostata da Baoding verso la citt\u00e0 di Shijiazhuang e, per un breve periodo, a Tientsin.\nIl 28 luglio 1976, Tangshan \u00e8 stata colpito da un fortissimo, il Terremoto di Tangshan(\u5510\u5c71\u5730\u9707), che ha provocato 240.000 vittime. Una serie di pi\u00f9 piccoli terremoti ha colpito la citt\u00e0 durante il decennio seguente.\nNel 2005, gli archeologi cinesi hanno scoperto la cosiddetta Pompei cinese. Il ritrovamento in questione, compiuto nei pressi del villaggio di Liumengchun (\u67f3\u5b5f\u6625\u6751) nella Contea di Cang nell'Hebei centro-orientale, \u00e8 un insediamento distrutto probabilmente da un terremoto di vaste dimensioni, e sepolto per circa 700 anni. Il sito sembra essere stato un grande centro commerciale durante la dinastia Sung.\nGeografia fisica.\nLa maggior parte dello Hebei centrale e del sud si trova all'interno della Pianura del Nord della Cina. La parte occidentale dell'Hebei sale verso il Monte Taihang (\"Taihangshan\"), mentre il Monte Yan (\"Yanshan\") attraversa il nord dell'Hebei oltre il quale si estendono i pascoli della Mongolia interna. La Grande Muraglia Cinese taglia da est a ovest la provincia, entrando per un tratto nella municipalit\u00e0 di Pechino, e terminando sul litorale di Shanhaiguan nel nordest dell'Hebei. La montagna pi\u00f9 alta \u00e8 Xiaowutai nell'Hebei nordoccidentale, con un'altezza di 2882 m.\nL'Hebei fiancheggia il Mare di Bohai sull'est. Il bacino del fiume Hai He (\"Haihe\") copre gran parte della zona centrale e meridionale della provincia, mentre il bacino del fiume Luan interessa soprattutto il nordest. Il pi\u00f9 grande lago dello Hebei \u00e8 Baiyangdian, situato principalmente nella Contea di Anxin.\nLo Hebei ha un clima continentale monsonico, con le temperature che vanno da -16\u00a0\u00b0C - -3\u00a0\u00b0C in gennaio a 20\u00a0\u00b0C - 27\u00a0\u00b0C in luglio e con precipitazioni annue pari a 400 - 800 millimetri (concentrate soprattutto nella stagione estiva).\nGeografia antropica.\nSuddivisioni amministrative.\nL'Hebei \u00e8 diviso in 11 citt\u00e0 con status di prefettura:\nFonte: World Gazetteer\nMappa della suddivisione amministrativa della provincia di Hopei\nQueste si suddividono a loro volta in 172 contee (22 citt\u00e0 con status di contea, 108 contee, 6 contee autonome e 36 distretti). Questi sono, a loro volta, divisi in 2207 citt\u00e0 e comuni (1 ufficio pubblico del distretto, 937 citt\u00e0, 979 comuni, 55 comuni etnici e 235 sottodistretti).\nEconomia.\nNel 2004, il PIL dell'Hebei era di 883,69 miliardi di yuan (109,6 miliardi di dollari) in aumento del 12,9% rispetto all'anno precedente, il che lo rendeva la sesta regione pi\u00f9 produttiva della RPC. Il PIL pro capite ha raggiunto 13.017 Renminbi. Il reddito disponibile pro capite nelle aree urbane era di 7951 RMB, mentre il reddito pro capite nelle aree rurali era 3171 RMB. Il settore primario, secondario e terziario dell'industria hanno prodotto rispettivamente 137,04 miliardi, 470,34 miliardi e 276,32 miliardi di RMB. Il tasso di disoccupazione registrato era del 4%.\nI prodotti agricoli principali dell'Hebei sono i cereali (compreso frumento), mais, miglio e sorgo. Sono anche coltivati prodotti agricoli per l'esportazione come cotone, arachidi, soia e sesamo.\nKailuan, con una storia in 100 anni, \u00e8 una delle prime miniere di carbone moderne della Cina e rimane una miniera importante con una produzione annuale di oltre 20 milioni di tonnellate. Gran parte dei giacimenti di petrolio del nord della Cina si trovano in Hebei e ci sono inoltre importanti miniere di ferro a Handan e a Qian'an.\nNello Hebei sono presenti l'industria tessile, del carbone, dell'acciaio, del ferro, ingegneristica, chimica, petrolifera, l'industria alimentare e della ceramica.\nTurismo.\nL'estremit\u00e0 orientale della Grande Muraglia dei Ming \u00e8 situata sul litorale a Shanhaiguan (Passo dei Mari e dei Monti), vicino a Qinhuangdao. Noto comunemente col nome di \"Primo passo del mondo\" (\u5929\u4e0b\u7b2c\u4e00\u95dc), Shanhaiguan era il posto in cui Ming Wu Sangui, generale Ming, nel 1644 consent\u00ec il passaggio delle forze Mancesi, evento che segn\u00f2 l'inizio di circa 300 anni di dominazione Mancese. Il passo Shanhai, inoltre, rappresenta il punto di accesso alla Manciuria, tanto che per secoli la Manciuria \u00e8 stata conosciuta come \"al di fuori del passaggio\" o \"ad est del passaggio\". Beidaihe, situata vicino a Shanhaiguan, \u00e8 una localit\u00e0 balneare molto popolare e ben nota. Fino a pochissimi anni fa, era il luogo in cui si recavano in vacanza gli alti funzionari del Partito Comunista Cinese, dando luogo a riunioni informali.\nLa Grande Muraglia attraversa la parte settentrionale dello Hebei.\nLa localit\u00e0 montana di Chengde e i suoi templi sono un considerati patrimonio dell'umanit\u00e0 dall'UNESCO. Questo luogo, conosciuto anche come \"Palazzo di Rehe\", era la residenza estiva degli imperatori della Dinastia Qing che si trasferivano qui per sfuggire al caldo estivo della capitale. La residenza di Chengde \u00e8 stata sviluppata fra il 1703 e il 1792 e consiste di un complesso di palazzi, un grande parco che comprende laghetti, padiglioni, passaggi sopraelevati, ponticelli e di un certo numero di templi buddhisti tibetani e templi Han.\nLe tombe imperiali della Dinastia Qing si trovano a Zunhua (tombe orientali Qing) e a Yixian (tombe occidentali Qing). Le tombe orientali sono il luogo di sepoltura di 161 membri della famiglia imperiale Qing, mentre le tombe occidentali comprendono 76 sepolture. Anche queste sono incluse nella lista dei Patrimoni dell'Umanit\u00e0 dell'Unesco.\nIl ponte di Anji nella contea di Zhao, costruito da Li Chun durante la Dinastia Sui, \u00e8 il pi\u00f9 antico ponte in pietra con struttura ad arco della Cina ed \u00e8 uno degli esempi pi\u00f9 significativi dell'ingegneria civile cinese pre-moderna.\nBaoding, la vecchia capitale provinciale, comprende la residenza del governatore dello Zhili.\nXibaipo, un paese circa 90 chilometri da Shijiazhuang, era la sede principale del Comitato Centrale del Partito Comunista e dell'Esercito Popolare di Liberazione durante le fasi decisive della guerra civile cinese fra il 26 maggio 1948 ed il 23 marzo 1949. Oggi, nella zona vi \u00e8 un monumento commemorativo.\nSociet\u00e0.\nEvoluzione demografica.\nLa popolazione \u00e8 principalmente cinese Han con le minoranze mongole, Mancesi e Hui.\nQueste statistiche escludono i membri dell'Esercito Popolare di Liberazione in servizio attivo.\nNel 2004, il tasso di natalit\u00e0 della popolazione era 11,98/1000, mentre il tasso di mortalit\u00e0 della popolazione era 6,19/1000. Il rapporto tra i sessi era 104,52 uomini/100 donne.\nCultura.\nVari dialetti sono parlati in tutta la provincia e la maggior parte sono classificati come facenti parte del mandarino di Ji Lu. Nelle regioni lungo il confine occidentale con lo Shanxi, tuttavia, vi sono dialetti abbastanza distinti, considerati dai linguisti come appartenenti alla componente jin, un'altra lingua sinitica, piuttosto che al mandarino. Generalmente, i dialetti dello Hebei sono abbastanza simili al dialetto di Pechino e prontamente comprensibili da chi parla il dialetto di Pechino (\u5317\u4eac\u8bdd), che costituisce la base per il mandarino standard, la lingua ufficiale della nazione. Tuttavia, ci sono alcune chiare differenze, quali quelle nella pronuncia di determinate parole, soprattutto per ci\u00f2 che riguarda il tono entrante.\nLe forme tradizionali dell'Opera Cinese nell'Hebei includono Pingju, Hebei Bangzi e Cangzhou Kuaiban Dagu. Pingju \u00e8 soprattutto una forma popolare di opera: tende ad essere familiare nella lingua e quindi facile da comprendere per il pubblico. Provenendo dal nordest dello Hopei, Pingju \u00e8 stato influenzato da altre forme dell'opera cinese come l'Opera di Pechino (\u4eac\u5267). Pingju fa tradizionalmente uso di uno xiaosheng (un giovane ragazzo - personaggio principale), di una xiaodan (giovane ragazza - personaggio principale) e di uno xiaohualian (un personaggio comico e giovane), ma esistono anche altre varianti e altri ruoli.\nLa Contea di Quyang, in Hebei centrale, \u00e8 famosa per la Porcellana di Dingzhou, che include vario vasellame quali ciotole, piastre, i vasi e le tazze. La porcellana di Dingzhou \u00e8 solitamente color bianco panna.\nLa cucina nell'Hebei \u00e8 basata tipicamente su frumento, montone e fagioli.\nPersone famose nate in Hebei:\nComunicazioni.\nL'Hebei circonda l'area di Pechino, cos\u00ec, tante linee ferroviarie importanti che si irradiano dalla capitale attraversano la regione. La ferrovia di Jingguang (Beijing-Guangzhou) \u00e8 una delle pi\u00f9 importanti: attraversa molte citt\u00e0 come Baoding, Shijiazhuang, Xingtai e Handan passando da nord a sud dell'Hopei. Altre ferrovie importanti includono la ferrovia di Jingjiu (Beijing-Kowloon), la ferrovia di Jinghu (Beijing-Shanghai), la ferrovia di Jingha (Beijing-Harbin) e la ferrovia di Jingbao (Beijing-Baotou). \u00c8 in costruzione anche una ferrovia ad alta velocit\u00e0 che collegher\u00e0 Zhangjiakou con Pechino. \nIl recente boom di superstrade in Cina non ha certo escluso lo Hebei. Ci sono superstrade in molte citt\u00e0 con lo status di prefettura (tranne che a Chengde) per un totale di circa 2.000 chilometri. La lunghezza totale delle strade principali all'interno dell'Hopei \u00e8 di circa 40.000 chilometri.\nLungo la costa del mare di Bohai ci sono un certo numero di porti, compreso Qinhuangdao (il secondo per volume di traffico in Cina con una capacit\u00e0 di oltre 100 milioni di tonnellate di merce), Huanghua e Jingtang. L'aeroporto di Zhengding a Shijiazhuang \u00e8 il centro del trasporto aereo della provincia, con voli nazionali ed internazionali. Parte della regione sar\u00e0 servita anche dal nuovo Aeroporto Internazionale di Pechino-Daxing la cui apertura \u00e8 prevista per il 2019."}
{"id": "1252975", "revid": "88740", "url": "https://it.wikipedia.org/wiki?curid=1252975", "title": "David Sedaris", "text": "In molti dei suoi libri autoironizza sulla propria vita, raccontandosi in maniera goliardica ed esagerata, tanto che i suoi libri, pur autobiografici, sono stati definiti romanzi (fiction).\nBiografia.\nNasce a Binghamton (NY), in una famiglia numerosa (\u00e8 il secondo di sei figli); il padre \u00e8 greco, di religione ortodossa, la madre anglo-americana di religione protestante. Dopo un'infanzia vissuta in un sobborgo di Raleigh (Carolina del Nord), si iscrive alla Kent State University, ma poi la lascia, per passare all'istituto d'arte di Chicago dove si diploma nel 1987. \nMentre per vivere svolge lavori spesso umili, viene notato dal conduttore radiofonico di Chicago Ira Glass, che lo invita come ospite nella sua trasmissione \"The Wild Room\". Da l\u00ec inizia la sua carriera radiofonica: il 23 dicembre 1992 debutta alla National Public Radio dove inizia a narrare i suoi \"SantaLand Diaries\" (\"I diari del paese di Babbo Natale\"), prendendo spunto dalla propria vita: nel suo passato aveva infatti anche lavorato sotto Natale nei grandi magazzini Macy's come elfo. Nel 1994 pubblica il suo primo libro \"Barrel Fever\" (raccolta di saggi) , che lo impone al pubblico come \"umorista umano\" e feroce allo stesso tempo. Nel 1997 ha pubblicato un'altra raccolta di saggi \"Naked\" che ha vinto il Randy Shilts Award nel 1998. \nNel dicembre 2008, Sedaris ha ricevuto un dottorato onorario dalla Binghamton University. \nSi divide tra la radio e i libri, con qualche puntata nel campo teatrale: ha infatti scritto alcuni pezzi insieme alla sorella Amy Sedaris, attrice, con il nome \"The Talent Family\". \nNel 2014 ha partecipato al film documento di David Thorpe sugli stereotipi dei modelli di discorsi degli uomini gay.\nVita personale.\n\u00c8 fratello della comica e attrice Amy Sedaris, sua frequente collaboratrice, con la quale ha infatti scritto molti spettacoli teatrali.\nDavid Sedaris ha vissuto per un certo periodo a Parigi, \"per poter fumare in santa pace\", dopo essere fuggito da New York a causa del divieto di fumo in vigore negli Stati Uniti. Si definisce un anti-proibizionista.\nA partire dal 2019 , Sedaris vive a Rackham , nel West Sussex, in Inghilterra, con il suo partner di lunga data, pittore e scenografo \"Hugh Hamrick\", che spesso menziona nelle sue storie."}
{"id": "1252986", "revid": "767487", "url": "https://it.wikipedia.org/wiki?curid=1252986", "title": "Balmenhorn", "text": "Il Balmenhorn \u00e8 un'elevazione quotata 4.167\u00a0m e appartenente al massiccio del Monte Rosa nelle Alpi Pennine.\n\u00c8 particolarmente conosciuta perch\u00e9 sulla sua sommit\u00e0 si trovano il bivacco Felice Giordano e la maestosa statua del Cristo delle Vette.\nLa si vede percorrendo la via che dalla Capanna Giovanni Gnifetti conduce alla Capanna Regina Margherita.\nComunemente non viene elencata tra le Vette alpine superiori a 4000 metri perch\u00e9 non risponde a tutti i criteri per essere considerata una vetta a s\u00e9 stante. Per le sue caratteristiche peculiari, viene comunque inserita in un elenco sussidiario."}
{"id": "1252987", "revid": "125685140", "url": "https://it.wikipedia.org/wiki?curid=1252987", "title": "Sportsklubben Brann", "text": "Lo Sportsklubben Brann (pi\u00f9 spesso abbreviato in SK Brann o Brann) \u00e8 una societ\u00e0 calcistica norvegese con sede nella citt\u00e0 di Bergen. Il Brann gioca le sue partite in casa nel Brann Stadion, il quale ha una capienza massima di 17.840 spettatori.\nStoria.\nIl Brann \u00e8 storicamente una delle pi\u00f9 grandi squadre norvegesi in termini di tifosi e interesse popolare. Da ci\u00f2 derivano le notevoli aspettative per il club ogni stagione, aspettative che sono state soddisfatte poche volte. Il Brann vinse il suo primo campionato nella stagione 1961-1962 e biss\u00f2 la vittoria nella stagione 1963, ma negli anni successivi fu tra le pretendenti per il titolo solo nelle stagioni 1974, 1975, 1976, 1990 e 2006.\nCiononostante il Brann non ha mai perso l'interesse dei media norvegesi e la passione per il calcio continua a essere diffusa tra gli abitanti di Bergen. I tifosi sono stati ripagati dal successo in campionato nella stagione 2007, quando il Brann ha preceduto in classifica lo Stab\u00e6k di 6 punti, mettendo in bacheca l'agognato titolo nazionale dopo molti anni.\nLa squadra \u00e8 stata pi\u00f9 volte vincitore e finalista della Coppa di Norvegia e ha raggiunto i quarti di finale della Coppa delle Coppe nella stagione 1996/1997, dove per\u00f2 venne battuto dal . Nel 2007 - 2008 fu eliminata ai sedicesimi di finale di Coppa Uefa dall'Everton.\nAllenatori e presidenti.\nL'elenco dei presidenti del Brann \u00e8 ricavato dal sito ufficiale, cos\u00ec come quello degli allenatori (dal 1946 ad oggi).\nOrganico.\n\"Rosa aggiornata al 1\u00ba luglio 2020.\"\nStatistiche e record.\nPrimatisti di presenze e gol in partite ufficiali.\n\"Aggiornato il 7 gennaio 2011.\""}
{"id": "1252990", "revid": "226458", "url": "https://it.wikipedia.org/wiki?curid=1252990", "title": "Normativa tecnica", "text": "L'uso del termine \u201cnormativa tecnica\u201d identifica una categoria di pubblicazioni, un genere letterario editoriale, un gruppo di opere; utilizzato da editori tradizionali ed elettronici.\nAccezione comune largamente usata per indicare (singolare per il plurale) l'insieme delle norme applicabili nel settore tecnico (norme tecniche per le costruzioni, regolamenti, leggi, decreti, ordinanze, delibere)."}
{"id": "1252995", "revid": "80339", "url": "https://it.wikipedia.org/wiki?curid=1252995", "title": "Eldikan", "text": ""}
{"id": "1253000", "revid": "4320", "url": "https://it.wikipedia.org/wiki?curid=1253000", "title": "Leggende urbane", "text": ""}
{"id": "1253005", "revid": "98077", "url": "https://it.wikipedia.org/wiki?curid=1253005", "title": "Chiesa metropolitana", "text": ""}
{"id": "1253006", "revid": "98077", "url": "https://it.wikipedia.org/wiki?curid=1253006", "title": "Arcivescovo metropolita", "text": ""}
{"id": "1253009", "revid": "71155", "url": "https://it.wikipedia.org/wiki?curid=1253009", "title": "Daniele Trambusti", "text": "Biografia.\nBatterista, compositore e tecnico di registrazione. Insegnante e titolare dell'omonimo Corso di Batteria presso il Laboratorio Musicale di Firenze fin dal 1988. In et\u00e0 giovanile si dedica soprattutto al jazz formando vari gruppi con questa impostazione ed arrivando a firmare un contratto per la Cramps con il gruppo Bella Band. Suona con gli Avida, un progetto multimediale di dance-cabaret e con i Domestic Exile di Steve Piccolo.\nEntra a far parte dello staff dello studio di registrazione Global Art System, presso il quale incideranno presto i gruppi dell'underground fiorentino come i Diaframma, i Violet Eves, i Litfiba e molti altri. La sua collaborazione con i gruppi dell'underground prosegue con la veste di turnista per Moda, David Riondino, Massimo Altomare, Hypnodance, Roberto Terzani ed Ernesto De Pascale.\nNel 1989 partecipa al Laboratorio Musicale Periferico di Firenze come insegnante di batteria, per poi entrare nei Litfiba per il \"Pirata Tour\" e suonando in alcune tracce dei singoli dell'album \"Pirata\". La nuova avventura con il gruppo di Piero Pel\u00f9 e Ghigo Renzulli continuer\u00e0 fino al 1992 facendo parte della formazione degli album \"El diablo\" e \"Sogno ribelle\".\nLascia i Litfiba per collaborare alla realizzazione di musiche per il teatro, per attori come Paolo Hendel. Questa attivit\u00e0 sar\u00e0 ripresa nel 1996, quando con lo pseudonimo di Daniel Caos si dedicher\u00e0 intensamente all'attivit\u00e0 di compositore di colonne sonore. Parallelamente collabora come produttore/musicista con il compositore e cantante francese Jean Paul Poletti, il gruppo folk corso dei Canta U Populu Corsu e altri artisti corsi.\nSuccessivamente nei Diaframma con cui collaborer\u00e0 fino al 2003. Contribuisce inoltre alla produzione e al missaggio dei primi due album da solista di Piero Pel\u00f9. Dopo l'uscita dai Diaframma entra a far parte dei Killer Queen, cover band ufficiale dei Queen con i quali suona tuttora.\nDal 2008 collabora inoltre con le Luciferme, in qualit\u00e0 di produttore e batterista, firmando tra l'altro l'ultimo singolo del gruppo \"Baciami\" (2009)."}
{"id": "1253017", "revid": "93556", "url": "https://it.wikipedia.org/wiki?curid=1253017", "title": "Giuliano Prini (S 523)", "text": "Il \"Giuliano Prini\" (S 523) \u00e8 un sommergibile della Marina Militare appartenente alla 3\u00aa serie della classe \"Sauro\". Costruito nei cantieri di Monfalcone, impostato il 30 luglio 1987 e varato il 12 dicembre dello stesso anno, \u00e8 stato consegnato alla Marina il 17 maggio 1989.\nIl battello, in servizio di base a Taranto, tra il 2001 e il 2004 \u00e8 stato sottoposto a radicali lavori che hanno interessato la piattaforma e il sistema di combattimento.\nL'unit\u00e0 prende il nome dal tenente di vascello Giuliano Prini, decorato durante la seconda guerra mondiale di medaglia d'oro al valor militare. Giuliano Prini comandante del sommergibile \"Malaspina\" prestando servizio nella base di \"Betasom\" a Bordeaux, comp\u00ec numerose fruttifere missioni in Atlantico, venendo affondato nel settembre 1941, in situazione imprecisata."}
{"id": "1253025", "revid": "1499773", "url": "https://it.wikipedia.org/wiki?curid=1253025", "title": "Bruno Carmeni", "text": "Biografia.\nNato in Libano da genitori italiani. All'et\u00e0 di quindici anni (1955) degli amici gli proposero di iniziare la pratica del judo. Inizi\u00f2 la pratica presso la Fiamma Yamato in via Corvieri a Roma, con cui fu tesserato fino al 1966. Ebbe diversi maestri tra i quali si ricordano Vittorio Porceddu, Elio Paci, Vinicio Volpi e infine Noritomo Ken Otani. Quest'ultimo insegnante lo introduce ad una forma di judo pi\u00f9 vicina a quella originale giapponese. La capacit\u00e0 di questo insegnante giapponese gli apre la strada per comprendere il termine D\u014d, la via che gli permette di raggiungere vari traguardi. \nNel 1960 gi\u00e0 si mette in luce conquistando la medaglia d'argento ai campionati italiani per cinture blu e marrone; questo gli apre le porte delle selezioni per la nazionale. Nello stesso anno consegue il 1\u00ba dan (cintura nera). Si afferma in molti trofei nazionali e regionali, e viene osservato dal Direttore Tecnico Federale che lo convoca in molti raduni della nazionale. Nel 1961 si arruola come volontario presso il Centro Sportivo Fiamme Oro (Polizia di Stato) ed \u00e8 inviato al Centro Sportivo di Nettuno, fino al 1962. Qui la sua tecnica viene ulteriormente affinata, sempre dal maestro Otani, e questo gli permette di vincere il primo titolo italiano nei kg. 68 a Perugia. Nel pomeriggio della stessa giornata e sede di gara conquista la medaglia d'argento nella categoria assoluti, cio\u00e8 senza distinzione di peso corporeo. Seguono altri sei titoli nazionali.\nVeste per 21 volte la maglia azzurra e partecipa a 8 Campionati Europei. Nel 1963 vince la medaglia d'argento agli Europei di Ginevra (Svizzera) diventando il primo peso leggero nella storia del judo italiano a raggiungere questo traguardo. \nIl CONI lo inserisce nell'elenco dei \"Probabili Olimpici\" per le Olimpiadi di Tokyo 1964. Partecipa cos\u00ec a questa prima apparizione del judo ai Giochi Olimpici, insieme a Nicola Tempesta (unici italiani a prendere parte alle gare di judo). Terminate le gare viene inserito nella formazione \"Resto del Mondo\" che effettua una tourn\u00e9e contro formazioni \"Giapponesi\". Gareggia a Tokyo, Tenri, Nagoya, Yokohama, Fukuoka (in quest'ultima citt\u00e0 si classifica al primo posto). Su interessamento del maestro Ken Otani gli viene offerta una borsa di studio per frequentare l'universit\u00e0 di Tenri (Nara). Rimane in Giappone per due anni studiando la lingua giapponese (di cui consegue il diploma) ed il judo. Nel periodo orientale ha avuto maestri di massimo spicco tra cui si ricordano Ken Noritomo Otani (9\u00ba dan), Kotani (10\u00ba dan), Ebii (9\u00ba dan), Matsumoto (9\u00ba dan), daigo (9\u00ba dan), Osawa (8\u00ba dan) e Hashimoto (8\u00ba dan).\nRientra in Italia nel 1966 dove vince altri titoli nazionali e diverse medaglie d'argento e di bronzo; in totale partecipa a 44 campionati nazionali.\nLascia l'agonismo nel 1970 e diviene inizialmente allenatore della Nazionale Juniores, quindi della Nazionale Seniores, della Nazionale Universitaria e per ultimo allenatore della Nazionale della Federazione Ciechi Sportivi (FICS), nel tempo denominata Federazione Italiana Sport Disabili (FISD) della quale riveste anche l'incarico di Direttore Tecnico Nazionale settore Judo. Nel 1971 viene fondata l'Accademia Nazionale Italiana Judo di cui \u00e8 il primo docente. Viene eletto nel Consiglio dell'Ordine degli Insegnanti Tecnici della Federazione e successivamente fa parte di diverse Commissioni Tecniche Nazionali per provvedere alla stesura dei programmi tecnici di avanzamento di grado e qualifica, nonch\u00e9 alla stesura di programmi d'insegnamento.\nNel 1987 \u00e8 nominato Presidente del Settore Judo nell'ambito dell'International Blind Sport Association (IBSA), incarico che gli viene confermato per cinque quadrienni Olimpici. Diviene anche membro del Comitato Paralimpico Internazionale. Gira il mondo per tenere delle conferenze, corsi di aggiornamento tecnico e pedagogico. Tiene contatti con la Federazione Internazionale Judo e con le Unioni Continentali Judo nell'ambito delle quali perora la causa dei privi della vista e ne tutela l'immagine al motto de \"la disabilit\u00e0 come massima abilit\u00e0\".\n\u00c8 tecnico delegato alle Paralimpiadi di Seoul (1988), Barcellona (1992), Atlanta (1996), Sidney (2000), Atene (2004) e Pechino (2008). \u00c8 dirigente a 11 campionati mondiali, 13 europei, a due giochi asiatici. \nScrive molti testi tecnici che trattano della pedagogia d'insegnamento ai bambini, programma di avanzamento di grado, la pedagogia e psicologia del judo, la cultura del judo, dei \"kata\", i disabili sensoriali e la loro integrazione tramite la pratica di questa disciplina. I suoi testi sono tradotti in inglese e italiano e citati in tutto il mondo.\nNel 2007 viene nominato consulente tecnico della Nazionale cinese non vedenti di judo alle Olimpiadi di Beijing 2008.\nAi campionati mondiali per veterani tenutisi a San Paolo (Brasile) nel mese di giugno 2007 ha conquistato due medaglie d'argento (di categoria e open).\nSvolge la sua opera di insegnante e direttore sportivo dell'AS Dilettantistica Judo Conegliano, in provincia di Treviso. Dal 2009 \u00e8 presidente della Commissione tecnica nazionale judo del Centro Nazionale Sportivo Fiamma, che lascia nel 2015 per aderire al Centro Sportivo Libertas.\nNel 2018 il presidente della FIJLKAM gli conferisce il 9\u00ba dan, uno dei massimi riconoscimenti sia nazionali che internazionali. Inoltre viene premiato dall'Associazione Polizia Nazionale sezione di Treviso e dal CONCILIO DE MAESTROS DE LAS ARTES MARCIALES a Cartegena Spagna.\nRiconoscimenti.\nRiceve molti riconoscimenti italiani ed internazionali tra cui spiccano: cavaliere dell'Ordine al merito della Repubblica italiana, stella al merito sportivo del CONI, stella d'oro del Comitato Olimpico della Confederazione Russa (primo straniero a ricevere tale riconoscimento), ambasciatore del judo USA (primo straniero a ricevere tale riconoscimento), riconoscimenti dai comitati olimpici algerino, cinese e libico, riceve il \"Premio cultura e sport International Lions Club, medaglia di bronzo della Federazione Internazionale Judo e medaglia d'onore della Federazione Nazionale Judo (FIJLKAM). Arbitro internazionale e benemerito, maestro benemerito. Riceve una mozione speciale dall'universit\u00e0 degli sport da combattimento coreana, Yong In University. \nIn riconoscimento dell'eccezionale capacit\u00e0 di addestramento svolta a favore dei membri della Polizia americana, viene nominato membro d'onore della Polizia del New Jersey (USA)."}
{"id": "1253030", "revid": "1149807", "url": "https://it.wikipedia.org/wiki?curid=1253030", "title": "Il nido del drago", "text": "Il nido del drago (\"Dragon's Nest\") \u00e8 un romanzo fantasy per ragazzi della scrittrice australiana Jennifer Rowe. Come per altre opere per ragazzi di Rowe, il libro \u00e8 stato pubblicato dalla scrittrice sotto lo pseudonimo di Emily Rodda, \u00e8 il primo numero della serie \"Il segreto di Deltora\" (\"Deltora Quest 3\"). Le illustrazioni sono fatte da Michelangelo Miani.\nTrama.\nDopo molte avventure contro il male, Lief divenuto Re di Deltora e i suoi amici, ora hanno un nuovo compito, quello di trovare e sconfiggere quattro sorelle malvagie che sono nascoste dal Signore dell'ombra nel Regno di Deltora. Il loro compito in questo primo libro \u00e8 quello di sconfiggere la cattiva sorella di Levante grazie all'aiuto del Drago del rubino. A questo punto Lief e i suoi amici partono, grazie all'aiuto di una mappa, alla ricerca del nido del Drago per risvegliarlo dal suo lungo sonno durato secoli. Un'avventura mozzafiato tra le distese foreste di un regno incantato sta per incominciare. Ora a Lief non resta che trovare il drago e distruggere la perfida strega di Levante."}
{"id": "1253035", "revid": "47767", "url": "https://it.wikipedia.org/wiki?curid=1253035", "title": "Lordaeron", "text": ""}
{"id": "1253036", "revid": "1494169", "url": "https://it.wikipedia.org/wiki?curid=1253036", "title": "Oggetti non stellari nella costellazione dell'Altare", "text": "Principali oggetti non stellari presenti nella costellazione dell'Altare."}
{"id": "1253048", "revid": "1305887", "url": "https://it.wikipedia.org/wiki?curid=1253048", "title": "Impianto d'aspirazione", "text": "Con impianto d'aspirazione s'intende un'apparecchiatura o un impianto composto da condotti e alimentato da uno o pi\u00f9 ventilatori che aspira gas o altri elementi, in modo da poter garantire un efficace ricambio di aria in locali chiusi.\nL'aspiratore in generale.\nL'aspiratore \u00e8 una ventola, mossa da un motore, per il trasporto d'aria da un ambiente verso un altro. Abitualmente viene utilizzato negli ambienti per esercitare un ricambio d'aria (ad esempio la modifica della temperatura-umidit\u00e0 o anche l'eliminazione dei cattivi odori). Pu\u00f2 avere diverse installazioni: sui muri, sui vetri delle finestre e cos\u00ec via.\nTipi di aspiratore.\nElettrici.\nEsistono vari tipi di aspiratore:\nPer le pulizie esistono tre tipi di aspiratore:\nIn campo medico esistono due tipi di aspiratore:\nEolici.\nIn quelli eolici l'elica viene azionata per effetto del vento:\nI condotti di aspirazione.\nQuesti condotti che discendono dal soffitto vengono generalmente posizionati negli ambienti di lavoro.\nVengono collocati o utilizzati in quei casi dove ci siano generazioni di gas o altri odori che potrebbero creare problemi alla salute umana velocizzando cos\u00ec un ricambio d'aria e migliorando le condizioni di vita e quelle lavorative."}
{"id": "1253051", "revid": "729019", "url": "https://it.wikipedia.org/wiki?curid=1253051", "title": "Stazione di Vico Equense", "text": "La stazione di Vico Equense \u00e8 ubicata sulla linea ferroviaria Torre Annunziata \u2013 Sorrento della ex Circumvesuviana.\nInaugurata il 6 gennaio 1948, la stazione si trova in pieno centro cittadino del comune di Vico Equense.\nLa stazione \u00e8 composta da tre binari passanti, anche se il terzo \u00e8 inutilizzato (utilizzato solo per la manutenzione dei treni), ed \u00e8 posta tra due gallerie. Vi fermano tutti i treni sia per Napoli Porta Nolana che per Sorrento: il traffico viaggiatori risulta essere di ottimi livelli visto non solo l'utilizzo da parte di pendolari ma anche di turisti.\nDal piazzale antistante partono numerosi autobus, gestiti dalla EAV Bus (della societ\u00e0 EAV che comprende anche la Circumvesuviana), per diverse localit\u00e0.\nServizi.\nLa stazione dispone di:\nCollegamenti esterni.\nLe stazioni di Vico Equense"}
{"id": "1253055", "revid": "106456", "url": "https://it.wikipedia.org/wiki?curid=1253055", "title": "Ciar\u00e1n di Saighir", "text": "Biografia.\nDi sangue reale, nacque in un luogo noto oggi come St. Kieran's Strand, vicino a Clear Island, all'estremo meridionale dell'Irlanda. \u00c8 annoverato tra i Dodici apostoli d'Irlanda che studiarono alla scuola di San Finnian di Clonard, bench\u00e9 la cronologia non sia coerente. Dopo avere studiato anche a Tours e a Roma, fu ordinato sacerdote e vescovo e inviato a evangelizzare l'Irlanda. Una leggenda narra che San Patrizio gli avesse regalato una campana e gli avesse chiesto di fondare un monastero nel punto dove la campana avesse suonato la prima volta. Stabil\u00ec il suo eremo tra le Slieve Bloom Mountains, dove gli unici suoi compagni erano gli animali selvatici: un cinghiale lo aiut\u00f2 a costruire il suo primo rifugio.\nLa leggenda.\nUna leggenda racconta che vedendo un uccellino preda di un falco, preg\u00f2 che il predatore glielo consegnasse. Il falco lo deposit\u00f2 ai suoi piedi sanguinante e l'uccellino guar\u00ec miracolosamente. Con il passare del tempo Ciar\u00e1n raccolse dei seguaci con i quali fond\u00f2 il monastero di Seir-Kieran (Saighir), vicino a Ossory, nella contea di Offaly, che divenne anche il luogo di sepoltura dei re di Ossory. Vicino al suo monastero, sua madre Liadan costru\u00ec un altro convento. Tra i suoi miracoli si ricorda la resurrezione di sette suonatori d'arpa, uccisi da dei briganti, che per riconoscenza si unirono al monastero. Durante un contrasto con il re Ailill, per punizione lo rese muto per una settimana. San Ciar\u00e1n di Saighir viene spesso confuso con san Pirano di Cornovaglia. Nella cattedrale anglicana di San Canizio, a Kilkenny, \u00e8 conservato un seggio di pietra detto \"il trono di San Kieran\".\nCulto.\n\u00c8 venerato come santo dalla Chiesa cattolica, che lo commemora il 5 marzo."}
{"id": "1253057", "revid": "767487", "url": "https://it.wikipedia.org/wiki?curid=1253057", "title": "28 giorni", "text": "28 giorni \u00e8 un film del 2000 diretto da Betty Thomas.\nIl film affronta il tema della tossicodipendenza e dell'alcolismo ed ha come protagonista Sandra Bullock che, reduce da successi soprattutto in commedie, qui interpreta un ruolo pienamente drammatico.\nTrama.\nLa giovane reporter Gwen Cummings ed il fidanzato Jasper conducono una vita di eccessi a base di alcol e sostanze stupefacenti. Questa attitudine di Gwen culmina il giorno del matrimonio di sua sorella Lily, quando in preda ai fumi dell'alcol non soltanto rovina l'intero ricevimento, ma provoca un incidente e distrugge la limousine noleggiata per l'occasione. Durante il processo che ne consegue Gwen viene condannata a passare ventotto giorni presso un centro di riabilitazione. Gwen \u00e8 particolarmente riluttante nell'accettare l'idea, e rifiuta tutti i trattamenti a cui dovrebbe sottoporsi in clinica, rifiutando di ammettere di essere una alcolista.\nDopo aver conosciuto alcuni degli altri ospiti della clinica, Gwen gradualmente inizia a riesaminare la propria vita, realizzando finalmente di avere un problema serio. Gli altri pazienti della clinica infatti si dimostreranno particolarmente disponibili nei confronti della giovane, che stringer\u00e0 amicizia con Andrea, una diciassettenne tossicodipendente ed autolesionista. Il percorso di guarigione di Gwen si dimostrer\u00e0 pi\u00f9 complicato del previsto, anche per via delle complicazioni sorte con il fidanzato Jasper che non vuole abbandonare il suo stile di vita.\nProduzione.\nSandra Bullock trascorse qualche tempo in una clinica di riabilitazione per prepararsi per il suo ruolo in questo film. Durante le riprese a New York, Sandra Bullock ha soggiornato nell'appartamento di Dennis Hopper.\nSandra Bullock beveva un caff\u00e8 triplo prima di ogni scena in cui il suo personaggio era molto nervoso.\nColonna sonora.\nIl cantautore Loudon Wainwright III, che interpreta uno dei pazienti del centro, ha contribuito con quattro brani alla colonna sonora.\nIncassi.\nNella sua prima settimana, \"28 giorni\" \u00e8 stato proiettato in 2523 cinema; ha incassato 10,310,672 dollari ed \u00e8 stato il secondo film pi\u00f9 visto della settimana negli Stati Uniti dietro soltanto a \"Regole d'onore\", che era alla sua seconda settimana consecutiva in vetta alla classifica dei film pi\u00f9 visti. Alla fine il film ha incassato circa 37,035,515 dollari negli Stati Uniti e 62,198,945 in tutto il mondo."}
{"id": "1253058", "revid": "131358", "url": "https://it.wikipedia.org/wiki?curid=1253058", "title": "Cherno More", "text": ""}
{"id": "1253059", "revid": "3115", "url": "https://it.wikipedia.org/wiki?curid=1253059", "title": "Inerruttore deviatore", "text": ""}
{"id": "1253060", "revid": "289247", "url": "https://it.wikipedia.org/wiki?curid=1253060", "title": "San Kieran di Saighir", "text": ""}
{"id": "1253062", "revid": "6923", "url": "https://it.wikipedia.org/wiki?curid=1253062", "title": "Orchestra Baobab", "text": "L'Orchestra Baobab \u00e8 un gruppo musicale senegalese formatosi nel 1970, scioltosi nel 1987 e nuovamente in attivit\u00e0 dal 2001. La loro musica \u00e8 una commistione di generi afro-cubani, con la particolare influenza della tradizione wolof, del son e della pachanga.\nStoria.\nL'Orchestra Baobab fu creata nel 1970 per inaugurare il \"Baobab Club\" di Dakar. Diversi fra i suoi membri originali furono scelti fra le file della Star Band, il gruppo di un altro locale di Dakar, il \"Miami Club\".\nGuidati dal sassofonista Baro N'Diaye, i membri originali erano i cantanti Balla Sidibe e Rudy Gomis, provenienti dal Casamance, il cantante Wolof Laye Mboup, i chitarristi Barthelemy Attisso, uno studente di legge dal Togo, e Latfi Benjeloum, di origini marocchine, il bassista Charlie N'Diaye, anche lui dal Casamance, il sassofonista Issa Cissokho e il batterista Mountaga Koite, entrambi di lingua maninka ma provenienti rispettivamente dal Mali e dal Senegal orientale.\nAlla morte di Laye Mboup, avvenuta nel 1974 in un incidente automobilistico, prese il suo posto Ndiouga Dieng. Frequentemente furono chiamati a cantare anche Medoune Diallo e Thione Seck, che abbandoner\u00e0 poi il gruppo nel 1979 per dedicarsi alla carriera solista e verr\u00e0 sostituito dal fratello Mapenda Seck.\nIl gruppo si differenzia dagli altri artisti senegalesi per aver amalgamato musica africana e cubana e per l'influenza che le diverse origini dei musicisti hanno avuto sullo stile musicale del gruppo; nei loro brani si riconoscono infatti armonie Casamance, melodie dal Togo e dal Marocco, influenze Wolof dal nord del Senegal e le percussioni tipiche del sud del paese.\nSono inoltre considerati caratteristici del gruppo gli assoli di Barthelemy Attisso, chitarrista interamente autodidatta e che ha formato il proprio stile musicale ascoltando il chitarrista congolese Docteur Nico, i pianisti cubani, Django Reinhardt, B.B. King, Wes Montgomery e Carlos Santana.\nFra gli anni settanta e ottanta l'Orchestra Baobab divenne il gruppo di maggior successo di tutto il Senegal. Nel 1979 il \"Baobab Club\" chiuse ma la band continu\u00f2 a suonare in altri locali e a pubblicare diversi album. Negli anni a venire per\u00f2, la competizione con il mbalax, nuovo genere musicale in voga verso la met\u00e0 degli anni ottanta, travolse la band. Nonostante l'introduzione nel 1985 di due voci femminili, il gruppo si sciolse nel 1987. Alcuni membri continuarono la carriera in altre formazioni, altri abbandonarono la musica. Il chitarrista Barthelemy Attisso torn\u00f2 nel Togo per riprendere la sua carriera di avvocato e non suon\u00f2 pi\u00f9 la chitarra per i successivi tredici anni.\nIl loro album pi\u00f9 celebre e di maggior successo di critica, \"Pirates Choice\", registrato nel 1982 ma pubblicato solo nel 1989, fu riproposto nel 2001 dall'etichetta World Circuit Records in un doppio CD con sei brani inediti, provenienti dalla stessa sessione di registrazione.\nLa ripubblicazione ha portato a un nuovo immediato successo e alla ricostituzione del gruppo.\nL'Orchestra Baobab incominci\u00f2 una serie di \"tourn\u00e9e\" e si dedic\u00f2 a nuove registrazioni prodotte da Youssou N'Dour e pubblicate dalla World Circuit nel 2002 col titolo \"Specialist in All Styles\". Nell'album alla formazione originale si sono affiancati, oltre a Youssou N'Dour, il cantante cubano Ibrahim Ferrer, a cui \u00e8 anche dedicata una canzone, il sassofonista Cherno Koite, fratello del batterista Mountaga, e il cantante Assane Mboup, la cui voce e i cui testi in lingua Wolof prendono idealmente il posto di Laye Mboup.\nNel 2003 ai \"BBC Radio 3 Awards for World Music\" con quest'album l'Orchestra Baobab si aggiudica il premio della critica per l'album dell'anno e il premio per i migliori artisti africani.\nI musicisti Trey Anastasio e Dave Matthews hanno realizzato un documentario sulla musica africana e sull'Orchestra Baobab, intitolato \"Inside Out: Trey and Dave go to Africa\" e trasmesso per la prima volta l'8 maggio 2004 sul canale televisivo VH1.\nIl 2 luglio 2005 l'Orchestra Baobab si \u00e8 esibita al Live 8 a Johannesburg.\nIl 15 ottobre 2007 la World Circuit Records ha pubblicato il loro nuovo album in studio, dal titolo \"Made in Dakar\"."}
{"id": "1253063", "revid": "339392", "url": "https://it.wikipedia.org/wiki?curid=1253063", "title": "Maradona, La mano de dios", "text": ""}
{"id": "1253070", "revid": "87909", "url": "https://it.wikipedia.org/wiki?curid=1253070", "title": "Orchestre Baobab", "text": ""}
{"id": "1253071", "revid": "729019", "url": "https://it.wikipedia.org/wiki?curid=1253071", "title": "Stazione di Seiano", "text": "La stazione di Seiano \u00e8 ubicata sulla linea Torre Annunziata \u2013 Sorrento della ex Circumvesuviana.\nAperta al pubblico il 6 gennaio 1948, insieme alla tratta Castellammare di Stabia \u2013 Sorrento, la stazione serve la piccola frazione di Seiano, che fa parte del comune di Vico Equense.\n\u00c8 posta su un alto viadotto delimitato da due gallerie.\nServizi.\nLa stazione dispone di:\nCollegamenti esterni.\nLe stazioni di Vico Equense"}
{"id": "1253073", "revid": "339392", "url": "https://it.wikipedia.org/wiki?curid=1253073", "title": "Maradona, La mano de D10s", "text": ""}
{"id": "1253074", "revid": "729019", "url": "https://it.wikipedia.org/wiki?curid=1253074", "title": "Aeroporto di Ouagadougou", "text": "Laeroporto di Ouagadougou \u00e8 un aeroporto burkinab\u00e8 situato nel centro di Ouagadougou, la capitale, ed \u00e8 per numero di passeggeri il principale scalo aereo dello stato africano.\nLa struttura si estende su una superficie di circa 426 ha ed \u00e8 posta a un'altitudine di 316\u00a0m / 1\u00a0037\u00a0ft sul livello del mare, \u00e8 dotata di due piste d'atterraggio, la principale, con superficie in asfalto lunga e larga 45 m e orientamento 04L/22R, equipaggiata con impianto di illuminazione ad alta intensit\u00e0 (HIRL) e sistema di assistenza all'atterraggio PAPI, e la seconda con orientamento 04R/22L da 1\u00a0900 x 30\u00a0m con superficie in laterite."}
{"id": "1253075", "revid": "93556", "url": "https://it.wikipedia.org/wiki?curid=1253075", "title": "Primo Longobardo (S 524)", "text": "Il \"Primo Longobardo\" (S 524) \u00e8 un sottomarino della Marina Militare Italiana appartenente alla 4\u00aa serie della classe Sauro. Costruito nei cantieri di Monfalcone, impostato il 19 dicembre 1991 e varato il 20 giugno 1992, \u00e8 stato consegnato alla Marina Militare Italiana il 14 dicembre 1993.\nIl battello, in servizio di base a Taranto, tra il 1999 e il 2002 \u00e8 stato sottoposto a radicali lavori che hanno interessato la piattaforma e il sistema di combattimento.\nNome.\nL'unit\u00e0 prende il nome dal capitano di fregata Primo Longobardo, decorato durante la seconda guerra mondiale di medaglia d'oro al valor militare. Dopo aver comandato i sommergibili \"Sirena\", \"Galileo Galilei\", \"Galileo Ferraris\" e \"Calvi\", al comando del quale durante la guerra civile spagnola si guadagn\u00f2 nel 1937 una medaglia d'argento al valor militare, nonostante non fosse pi\u00f9 giovanissimo ed ormai destinato ad incarichi di responsabilit\u00e0 a terra, allo scoppio del conflitto chiese insistentemente ed ottenne il comando del sommergibile \"Torelli\", con il quale, in Atlantico, in una sola missione, nel gennaio 1941 affond\u00f2 quattro mercantili, per un totale di 18.000 tonnellate, guadagnandosi una seconda medaglia d'argento al valor militare. Destinato a comandare la Scuola sommergibili a Pola, sollecit\u00f2 nuovamente un imbarco in Atlantico e gli venne dato il comando del \"Calvi\". Il 15 luglio 1942, dopo uno strenuo combattimento in superficie contro una corvetta inglese, dopo aver ordinato l'autoaffondamento del battello ormai paralizzato, venne colpito a morte dalle mitragliere avversarie, scomparendo in mare e venendo successivamente insignito di medaglia d'oro al valor militare alla memoria.\nQuesta \u00e8 la seconda unit\u00e0 dedicata alla memoria di questo comandante. Nel dopoguerra un altro sommergibile aveva portato questo nome. Si trattava di un sommergibile oceanico statunitense, lo che costruito e varato nel 1944 \u00e8 stato consegnato alla MMI il 18 agosto 1972 ed \u00e8 stato in servizio fino al 31 gennaio 1980.\nOperativit\u00e0.\nIl battello, durante la sua vita operativa ha svolto varie attivit\u00e0 in ambito nazionale ed internazionale. Tra le prime figurano sia le classiche attivit\u00e0 istituzionali della forza armata come la sorveglianza nel Mediterraneo allargato nell'ambito della lotta al terrorismo marittimo, sia attivit\u00e0 collegate a compiti di polizia come la repressione del narcotraffico ed il controllo dell'immigrazione clandestina, che di tutela ambientale come il monitoraggio antinquinamento da idrocarburi. L'addestramento del personale viene effettuato anche con la partecipazione ad esercitazioni nazionali; con le forze aeronavali della Squadra Navale nei cicli Mare Aperto, Amphex, Tirnav e Tiraer-Tireli; in collaborazione col Gruppo Operativo Subacquei in addestramento soccorso a sottomarini sinistrati nei cicli Smerex; con il Gruppo Operativo Incursori e del Reggimento San Marco, ora brigata, nell'addestramento alle Operazioni Speciali.\nTra le attivit\u00e0 internazionali, figurano campagne in ambito NATO in Mediterraneo, Atlantico, Mar Rosso ed Oceano Indiano; in dettaglio ha partecipato ai cicli operativi Dog Fish, Destined Glory, Loyal Midas, Noble Manta, Noble Mariner, Proud Manta, Dynamic Guard.\nSebbene dotato inizialmente di 6 tubi Lanciasiluri per siluri filoguidati A184 Mod.3 ed in grado di lanciare mine, durante un aggiornamento \u00e8 stato predisposto all'uso di missili antinave.\nDurante il 2011, in collaborazione con il Nato Underwater Research Center (NURC), il battello ha sperimentato sensori acustici e magnetici di ultima generazione ed effettuato numerosi test con AUV dotati di sonar bistatico."}
{"id": "1253076", "revid": "72396", "url": "https://it.wikipedia.org/wiki?curid=1253076", "title": "Liceo Gioia", "text": ""}
{"id": "1253078", "revid": "2083832", "url": "https://it.wikipedia.org/wiki?curid=1253078", "title": "Colloqui con s\u00e9 stesso", "text": "I Colloqui con s\u00e9 stesso, conosciuti anche coi titoli Pensieri, Meditazioni, Ricordi o A s\u00e9 stesso (quest'ultimo traduzione letterale del titolo originale, ), sono una serie di riflessioni dell'imperatore romano e filosofo stoico Marco Aurelio. Scritti in XII libri in lingua greca, rappresentano un'opera letteraria unica nel suo genere, che sembra ripercorrere gli ultimi 12 anni della vita interiore dell'autore.\nContenuti.\nMolti autori moderni ritengono che il primo di questi libri, scritto sulla Granua (l'odierno fiume Hron, della Slovacchia), costituisca una specie di testamento interiore, dove Marco Aurelio ricordava tutte le persone importanti della sua vita in forma autobiografica, forse databile al 179 (poco prima della sua morte). Il libro II, scritto a Carnuntum, ritenuto anch'esso di pi\u00f9 tarda datazione, potrebbe essere stato scritto nel 178, e cosa pi\u00f9 importante, rappresentare la chiave di lettura per una possibile interpretazione cronologica dell'opera. In questo caso sarebbe troppo facile (anche se assolutamente possibile) ipotizzare una cronologia in cui il primo dei libri \u00e8 databile al 179 e l'ultimo, il XII, al 168, poco dopo la morte dell'amico fraterno, nonch\u00e9 suo insegnante Marco Cornelio Frontone.\nMarco sembra riprendere le posizioni stoiche, con un accento sul senso di impotenza dell'Uomo di fronte agli Dei e sulla superficialit\u00e0 delle rappresentazioni umane. Egli sembra adeguarsi alle ragioni supreme che governano il mondo, in quanto sapiente e filosofo, pur tendendo in questo suo scritto a fuggire dal mondo e dalla materialit\u00e0 della vita. Di fronte al \"non senso\" del mondo e delle sue realt\u00e0 caduche, l'unica via che rimane al saggio \u00e8 il ripiego su s\u00e9 stessi che d\u00e0 significato alla propria esistenza individuale.\nCome in Seneca, per Marco Aurelio l'anima \u00e8 distinta e separata dal corpo ma essa \u00e8 poi ulteriormente composta dall'anima vera e propria, intesa come spirito, pneuma, soffio vitale e l'intelletto, la sede dell'attivit\u00e0 spirituale.\nNel suo ruolo di imperatore, compie stoicamente il suo dovere per ci\u00f2 che attiene al suo ruolo politico, ma sente l'inutilit\u00e0 e il non senso di azioni che non cambieranno l'irrazionalit\u00e0 che travaglia il mondo umano: "}
{"id": "1253079", "revid": "474175", "url": "https://it.wikipedia.org/wiki?curid=1253079", "title": "Trigono (Grecia)", "text": "Trigono () \u00e8 un ex comune della Grecia nella periferia della Macedonia orientale e Tracia di 6.656 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Orestiada.\nLocalit\u00e0.\nTrigono \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1253080", "revid": "1305772", "url": "https://it.wikipedia.org/wiki?curid=1253080", "title": "Trophy Manager", "text": "Trophy Manager \u00e8 un gioco on-line gratuito di tipo manageriale ispirato al calcio.\nPubblicato nel 2006 e nato per hobby da alcuni ragazzi danesi, il gioco si \u00e8 evoluto nel tempo e al 2011 comprendeva pi\u00f9 di 150.000 squadre gestite da utenti provenienti da tutto il mondo. Nel settembre 2011 \u00e8 uscita la terza versione del gioco, con l'implementazione della possibilit\u00e0 di creare una seconda squadra a pagamento.\nModalit\u00e0 di gioco.\nLo scopo del gioco \u00e8 gestire al meglio la propria compagine, arrivando a vincere il proprio girone e ad essere promosso alla serie superiore. Ogni stagione dura esattamente 12 settimane, corrispondenti a circa tre mesi, per un totale di 34 giornate (suddivise in 3 giornate durante le prime 11 settimane e una sola giornata all'ultima settimana). Gli incontri di lega sono giocati mercoled\u00ec, venerd\u00ec e domenica, mentre quelli di coppa sono giocati il luned\u00ec e il gioved\u00ec.\nPer vincere \u00e8 necessario curare tanto l'aspetto tattico quanto quello economico.\nLe principali fonti di introiti di una squadra sono date dai diritti TV, dai biglietti dello stadio e dalla vendita dei propri giocatori. Si interagisce con gli altri utenti attraverso messaggi personali e attraverso il forum del gioco.\nCalciomercato.\nIl calciomercato \u00e8 costantemente aperto. \u00c8 possibile vendere i propri giocatori mettendoli nella lista trasferimenti.\nNon \u00e8 possibile vendere o acquistare un giocatore direttamente da un'altra squadra, ma si pu\u00f2 offrire per un giocatore, nel caso il venditore dovesse accettare, il giocatore andr\u00e0 all'asta regolarmente.\nL'asta \u00e8 pubblica e dura 5 giorni (ma la scadenza \u00e8 impostabile a piacimento se si possiede il pacchetto TM PRO) e chi offre di pi\u00f9 per il giocatore se lo aggiudica. Per stimolare la concorrenza nelle aste, il meccanismo prevede di allungare la durata delle aste di due minuti se si fanno offerte negli ultimi due minuti disponibili, in modo da permettere potenziali infiniti rilanci.\nSul calciomercato vigila un organo anti-cheating, composto da utenti pi\u00f9 esperti, che hanno il potere di controllare i trasferimenti di tutte le squadre, e di comminare multe e ban.\nTM PRO.\n\"Trophy Manager\" \u00e8 gratuito nella sua versione base, ma \u00e8 possibile acquistare a pagamento delle funzionalit\u00e0 aggiuntive, in due versioni del cosiddetto pacchetto \"TM PRO\":"}
{"id": "1253083", "revid": "176990", "url": "https://it.wikipedia.org/wiki?curid=1253083", "title": "Tychero", "text": "Tychero (, in turco \"B\u0131d\u0131kl\u0131\") \u00e8 un ex comune della Grecia nella periferia della Macedonia orientale e Tracia di 4.103 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Soufli.\nLocalit\u00e0.\nTychero \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1253084", "revid": "1776051", "url": "https://it.wikipedia.org/wiki?curid=1253084", "title": "Pain (Pain)", "text": "Pain \u00e8 il primo album pubblicato dalla omonima band svedese industrial metal nel 1997, per l'etichetta discografica tedesca Nuclear Blast.\nNel 2003 la Stockholm Records ha ripubblicato il disco con tre tracce bonus."}
{"id": "1253087", "revid": "110157", "url": "https://it.wikipedia.org/wiki?curid=1253087", "title": "Vyssa", "text": "Vyssa (, in bulgaro: \"Visa\", \"\u0412\u0438\u0441\u0430\") \u00e8 un ex comune della Grecia nella periferia della Macedonia orientale e Tracia di 8.184 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Orestiada."}
{"id": "1253091", "revid": "287204", "url": "https://it.wikipedia.org/wiki?curid=1253091", "title": "Stadio Nemesio Camacho", "text": "Lo stadio Nemesio Camacho (), noto comunemente come El Camp\u00edn, \u00e8 il principale impianto calcistico di Bogot\u00e0 (Colombia).\nStoria.\nL'edificazione dello stadio fu voluta nel 1934 dall'allora sindaco di Bogot\u00e0, Jorge Eli\u00e9cer Gait\u00e1n, sia per celebrare il quarto centenario della fondazione della citt\u00e0, sia per rimpiazzare il piccolo stadio La Merced, in vista dei Giochi Bolivariani in programma nella capitale colombiana per il 1938.\nL'idea piacque a buona parte della classe dirigente cittadina e Luis Camacho Matiz, figlio di Nemesio Camacho (l'ex-direttore della rete tramviaria di Bogot\u00e0), mise a disposizione per la costruzione dello stadio un terreno ricevuto in eredit\u00e0 dal padre nel sobborgo di Teusaquillo, in Calle Cundinamarca. L'area, un grande parco, era chiamata El Camp\u00edn, dall'inglese \"camping\" in quanto utilizzata proprio come campeggio. Di fatto El Camp\u00edn sarebbe rimasto il nome con cui comunemente gli sportivi colombiani avrebbero chiamato lo stadio.\nI lavori di costruzione partirono di l\u00ec a poco: il progetto dello stadio fu compiuto dall'ingegner Federico Leder M\u00fcller e i lavori assegnati allo stesso M\u00fcller, coadiuvato dai colleghi Rafael Arciniegas e Alberto Dupuy. Piogge torrenziali ritardarono notevolmente i lavori di edificazione, tanto \u00e8 che l'inaugurazione, prevista per il 6 agosto 1938 (data dei 400 anni dalla fondazione di Bogot\u00e0), dovette slittare al 10.\nQuel giorno scesero in campo Colombia ed Ecuador in una gara valevole per i Giochi Bolivariani: la vittoria arrise agli ospiti, che sconfissero i Cafeteros padroni di casa per 2-1.\nL'originaria capienza del Camp\u00edn ammontava ad appena 10.000 posti. Nel 1948, in occasione del primo campionato di calcio colombiano, El Camp\u00edn fu aumentato di oltre il doppio, a ben 23.500 posti.\nPrimo club a farne uso furono i Millonarios, squadra formidabile, in cui giocavano all'epoca campioni del calibro di Adolfo Pedernera e Alfredo Di St\u00e9fano. I Millonarios vinsero il loro primo titolo nel 1949, battendo per 3-2 il Deportivo Cali proprio al Camp\u00edn.\nPochi anni dopo l'Independiente Santa Fe, che aveva fino ad allora giocato le proprie gare interne nello stadio della citt\u00e0 universitaria (l'Estadio Alfonso Lopez), chiese ed ottenne di poter giocare al Camp\u00edn.\nNegli anni a seguire lo stadio sarebbe stato progressivamente aumentato di capienza. Nel 1952, in seguito ai lavori di ampliamento autorizzati due anni prima dal sindaco di Bogot\u00e0 Fernando Mazuera, El Camp\u00edn pass\u00f2 a ben 42.000 posti. Il rinnovamento della struttura fu celebrato con una doppia amichevole di lusso tra Millonarios e .\nNonostante l'aumento di posti, frequenti e preoccupanti furono i fenomeni di sovraffollamento (addirittura 60.000 persone in una gara di Copa Libertadores tra Millonarios e Botafogo nel 1962), tanto che nel 1968 l'amministrazione comunale approv\u00f2 il progetto di portare a 62.500 il numero di posti dello stadio.\nCon gli anni novanta fu fatta marcia indietro, decidendo di diminuire la capienza per motivi di sicurezza. Tra il 1994 e il 1996 El Camp\u00edn fu riportato a 56.000 posti e notevolmente ammodernato, mentre al suo esterno veniva realizzato un \"centro deportivo\", con campi da tennis (\"\"Centro de Tenis El Camp\u00edn\"), un impianto coperto (\"Coliseo Cubierto El Camp\u00edn\") e uno stadio da allenamento (\"Mini-Estadio El Campincito\"\").\nDa ultima, nel 2000 fu effettuata un'ulteriore riduzione di capienza, al fine da rendere lo stadio pi\u00f9 sicuro per gli spettatori e per evitare fenomeni di sovraffollamento in occasione della Copa Am\u00e9rica 2001, in programma proprio in Colombia. Lo stadio fu cos\u00ec portato a 46.018 posti, capienza attuale dell'impianto.\nNel 2007 si \u00e8 avuta l'ultima ristrutturazione del Camp\u00edn, notevolmente ammodernato: la struttura (rigorosamente antisismica, indispensabile in un Paese con frequenti terremoti come la Colombia) fu rafforzata, le tribune rimodellate e un nuovo impianto di illuminazione fu apportato all'impianto.\nEl Camp\u00edn \u00e8 oggi uno dei pi\u00f9 moderni stadi sudamericani, disponendo di ben 5 spogliatoi, 2 ascensori nella tribuna ovest, 6 scale antincendio, numerose squadre di pronto intervento e perfino un servizio gratuito di internet Wi-Fi.\nGrandi eventi ospitati.\nOltre ai citati \"Giochi Bolivariani\" del 1938, El Camp\u00edn fu teatro anche dei \"Giochi Panamericani\" del 1971 e dei campionati preolimpici in vista dei tornei olimpici di calcio di Citt\u00e0 del Messico 1968, Monaco di Baviera 1972 e Mosca 1980.\nUtilizzato come stadio abituale delle gare interne della nazionale colombiana (unitamente all'Estadio Metropolitano di Barranquilla) fin dalle qualificazioni ai mondiali di Svezia '58, ospit\u00f2 per la prima volta partite di Copa Am\u00e9rica durante l'edizione senza sede fissa del 1975. Quell'anno la forte nazionale colombiana giunse fino alla finale e il Camp\u00edn fu teatro delle vittorie dei \"Cafeteros\" al primo turno contro (il 20 luglio, vittoria della Colombia per 1-0) ed (il 7 agosto, successo dei padroni di casa per 2-0). Il 21 settembre la Colombia sconfisse al Camp\u00edn 3-0 il quotatissimo e, dopo l'indolore sconfitta al Centenario di Montevideo per 0-1, vol\u00f2 in finale. Il 16 ottobre El Camp\u00edn fu sede della finale di andata, dove la Colombia super\u00f2 1-0 il con goal di Ponciano Castro al 54'. Ma i \"Blanquirrojos\" ribaltarono il punteggio (0-2) nel ritorno al Nacional di Lima e vinsero il titolo nello spareggio disputato il 28 ottobre nel campo neutro dell'Estadio Ol\u00edmpico de la Ciudad Universitaria di Caracas.\nEl Camp\u00edn torn\u00f2 ad ospitare le gare interne della Copa Am\u00e9rica nelle edizioni del 1979 e del 1983, ma in ambedue i casi i \"Cafeteros\" non superarono il primo turno.\nFinalmente nel 2001 la Colombia fu scelta come Paese organizzatore della Copa Am\u00e9rica. Anche per dare la possibilit\u00e0 alle altre citt\u00e0 colombiane di ospitare partite del torneo continentale, il Camp\u00edn fu designato quale sede di due sole partite, la finale per il 3\u00ba posto e la finalissima.\nLa prima si disput\u00f2 il 28 luglio e il sorprendente Honduras super\u00f2 ai rigori l'Uruguay.\nL'indomani, nella finalissima della XL edizione della Copa Am\u00e9rica, la Colombia padrona di casa super\u00f2 1-0 il Messico, con rete del capitano Iv\u00e1n Ramiro C\u00f3rdoba. Nel tripudio generale, proprio il calciatore interista pot\u00e9 alzare al cielo la prima Copa Am\u00e9rica vinta dai \"Cafeteros\" e il Camp\u00edn fu finalmente sede di un grande successo della nazionale colombiana.\nConcerti:\nControversie sull'altitudine.\nI 2640 m s.l.m. a cui sorge Bogot\u00e0 hanno generato, da parte di molti club e nazionali di Paesi stranieri, proteste legate a presunti vantaggi che l'altitudine recherebbe ai giocatori colombiani scegliendo il Camp\u00edn. Proteste del genere, che hanno riguardato anche l'Ecuador (a proposito dell'Estadio Ol\u00edmpico Atahualpa di Quito, posto a 2850\u00a0m s.l.m.) e soprattutto la Bolivia (riguardo all'Estadio Hernando Siles di La Paz, a oltre 3600\u00a0m s.l.m.), hanno indotto la FIFA, nel maggio del 2007, a vietare la disputa di gare ufficiali ad oltre 2500 metri.\nIl 27 giugno, tuttavia, il massimo organo calcistico mondiale \u00e8 tornato sulla propria decisione, aumentando a 3000 il limite massimo e permettendo cos\u00ec alla Colombia di continuare a giocare le proprie partite interne al Camp\u00edn.\nLa FIFA in data 15 dicembre 2007 ha ulteriormente modificato i criteri, portando il limite a 2750 metri, salvo che non sia possibile per i calciatori un periodo di acclimatamento all'alta quota."}
{"id": "1253092", "revid": "709565", "url": "https://it.wikipedia.org/wiki?curid=1253092", "title": "Limulus polyphemus", "text": "Limulus polyphemus (precedentemente classificato come \"Limulus cyclops\", \"Xiphosura americana\", \"Polyphemus occidentalis\", comunemente detto limulo), \u00e8 un artropode chelicerato, unico rappresentante del genere Limulus.\nNonostante il suo nome comune in inglese (\"Atlantic horseshoe crab\", cio\u00e8 \"granchio atlantico a ferro di cavallo\"), derivante dall'aspetto corazzato e dalla forma particolare del corpo, \u00e8 pi\u00f9 strettamente imparentato con ragni, zecche e scorpioni che con i veri e propri granchi. I limuli si nutrono di molluschi, vermi anellidi e altri organismi bentonici dei fondali marini.\nStoria.\nSi fa riferimento alla specie del Limulus polyphemus associandola a specie fossili vissute nel Triassico, circa 200 milioni di anni fa, e ad altre simili vissute nel Devoniano, 400 milioni di anni fa, tuttavia il gruppo degli xifosuri \u00e8 comparso sulla faccia della terra nel Miocene, circa 20 milioni di anni fa.\n\"Noi consideriamo erroneamente gli xifosuri come \"fossili viventi\" perch\u00e9 il gruppo non ha mai prodotto molte specie, e perci\u00f2 non ha sviluppato un grande potenziale evolutivo di diversificazione; di conseguenza le specie moderne sono morfologicamente simili a forme antiche, ma le specie stesse non sono notevolmente vecchie.\"\nHabitat.\nI limuli sono diffusi prevalentemente sulla costa est del nord America, dal Maine fino al sud della Florida, e nel golfo del Messico fino alla penisola dello Yucat\u00e1n. Nel periodo riproduttivo, in primavera, un'area principale di migrazione e deposizione delle uova \u00e8 la baia di Delaware. Esistono tre altre specie appartenenti alla famiglia dei Limulidae, e sono il granchio a ferro di cavallo giapponese (\"Tachypleus gigas\"), diffuso nel Mare Interno di Seto, e due specie (\"Tachypleus tridentatus\" e \"Carcinoscorpius rotundicauda\") presenti sulla costa est dell'India.\nL'habitat dei limuli adulti non \u00e8 ben definito, ma sembra comprendere i fondali marini fino ad una profondit\u00e0 di 200 metri, con una preferenza per quelli di 30 metri. Nel periodo riproduttivo, gli adulti si avvicinano alla riva, preferendo spiagge sabbiose e riparate dal moto ondoso per la deposizione delle uova. Gli esemplari giovani trascorrono i primi due anni di vita nelle acque basse, riparate e prossime alla costa delle baie, spostandosi poi verso fondali pi\u00f9 profondi.\nCaratteristiche.\nAnatomia e morfologia.\nIl corpo dei limuli si suddivide in tre parti: la porzione della testa (prosoma o cefalotorace), dalla forma caratteristica a ferro di cavallo, contenente gli occhi, il cervello, il cuore, la bocca, i cheliceri e le zampe locomotrici, la porzione centrale (opistosoma o addome) presentante delle spine laterali, che racchiude le cinque paia di branchie a libro e l'opercolo genitale, e la porzione del telson, ovvero la lunga coda rigida. Il colore del carapace va dal grigio verdastro al marrone scuro, e le dimensioni dell'adulto possono arrivare sino a 60\u00a0cm.\nIl limulo \u00e8 dotato di 6 paia di appendici, di cui le prime due, pi\u00f9 piccole e a forma di artiglio, sono dette \" cheliceri\". Il secondo paio di appendici prende il nome di \"pedipalpi\", e nei maschi \u00e8 modificato in modo da terminare in un artiglio che consente loro di aggrapparsi alle femmine durante l'accoppiamento. Le tre paia di zampe ambulacrali terminano in chele e vengono usate per spezzettare il cibo e portarlo alla bocca, situata al centro del cefalotorace e priva di mandibole, mentre l'ultimo paia di zampe motorie ha dimensioni maggiori, ed \u00e8 adattato per consentire la locomozione sul terreno sabbioso delle spiagge con degli speroni tarsali che si aprono ad ombrello e vengono utilizzati anche per scavare nel fango. Proprio al centro dell'addome si notano i chilari, appendici piccole ed inarticolate che corrispondono alle chele presenti sulle tre paia di zampe.\nAll'attaccatura di ciascuna delle zampe dell'ultimo paio \u00e8 presente il \"flabellum\", un organo a spatola che saggia la composizione dell'acqua che filtra attraverso le branchie.\nDelle sei paia di branchie a libro, il primo paio, detto opercolo, \u00e8 di dimensioni maggiori, contiene l'apertura dei pori genitali e funge da copertura per le altre cinque paia di organi respiratori. Oltre che per l'assorbimento dell'ossigeno dall'acqua, le appendici branchiali sono utilizzate anche per nuotare, e portano dei chemiosensori sensibili alle caratteristiche dell'acqua. Il limulo \u00e8 in grado di respirare anche sulla terraferma per un breve periodo di tempo, finch\u00e9 le branchie rimangono umide.\nLa coda, lunga e rigida, serve al limulo per potersi rigirare in caso di capovolgimento, ed \u00e8 dotata di fotorecettori che intervengono nella regolazione del ritmo circadiano.\nI maschi dei limuli si differenziano dalle femmine per la loro dimensione, inferiore del 20%, ed i loro pedipalpi modificati per consentire loro di tenersi aggrappati alle compagne durante l'accoppiamento per fecondare le uova. Inoltre, la parte anteriore del carapace \u00e8 pi\u00f9 larga nelle femmine che nei maschi.\nRiproduzione.\nLa riproduzione dei limuli avviene in primavera, in coincidenza di maree particolarmente alte durante i pleniluni. Le femmine producono fra le 15.000 e le 64.000 uova, a seconda della loro taglia, prima dell'accoppiamento, conservandole in masse dense nella parte anteriore del carapace, e le depongono in 4-5 buche profonde 15\u201320\u00a0cm scavate nella sabbia durante ogni marea. Ogni covata contiene circa 4000 uova, e una femmina ne depone circa 20 in un anno durante il corso di pi\u00f9 maree.\nVisione.\nIl limulo rappresenta un organismo modello per quanto riguarda gli studi sulla fisiologia della visione. Il suo apparato visivo \u00e8 costituito da due occhi laterali composti situati in cima al carapace e 5 occhi semplici sensibili alla luce di cui due mediani, uno endoparietale e due laterali rudimentali. Gli occhi composti rappresentano un'eccezione fra i chelicerati, poich\u00e9 nessun'altra specie appartenente allo stesso subphylum ne possiede, e vengono utilizzati principalmente per la localizzazione del partner. Gli occhi mediani sono sensibili alla luce ultravioletta, oltre a quella visibile, e insieme agli occhi laterali rudimentali variano la propria sensibilit\u00e0 in base a segnali inviati dal cervello in relazione a un orologio interno. Di notte la capacit\u00e0 visiva del limulo arriva ad amplificarsi di un milione di volte. Una serie di fotorecettori presenti sulla parte superiore e sui lati del telson inviano segnali di sincronizzazione al cervello con i cicli di luce e buio, rafforzati da segnali addizionali provenienti dai piccoli occhi mediani che aumentano il grado di adattamento all'oscurit\u00e0 in relazione all'intensit\u00e0 di luce ultravioletta. Sul ventre del limulo, inoltre, sono presenti due occhi, localizzati vicino alla bocca, che favoriscono l'orientamento durante il nuoto.\nNei due occhi composti, ciascun ommatidio \u00e8 collegato ad una singola fibra nervosa, molto grande, e ci\u00f2 ha consentito lo studio a livello cellulare della risposta nervosa alla stimolazione. Questi studi, condotti sui limuli sin dagli anni venti del ventesimo secolo, hanno permesso l'individuazione dei meccanismi di funzionamento di fenomeni visivi come l'inibizione laterale, ovvero la capacit\u00e0 di distinguere linee, forme e contorni degli oggetti.\nUtilizzo nella ricerca medica.\nIl sistema immunitario del limulo, per quanto semplice e primitivo, \u00e8 in grado di riconoscere efficacemente i lipopolisaccaridi presenti sulla parete dei batteri Gram negativi ed eliminare questi ultimi racchiudendoli in un coagulo. Questa capacit\u00e0 ha portato allo sviluppo del test in vitro LAL (\"saggio del lisato di amebociti di limulus\") o pi\u00f9 semplicemente \"limulus test\", usato comunemente per l'individuazione di endotossine batteriche nelle materie prime industriali e nell'acqua, cos\u00ec come in farmacologia e per l'individuazione di alcune malattie batteriche. Il sangue, materia prima del test, viene estratto dai limuli senza provocarne la morte, rigettando in mare gli esemplari al termine del salasso. Dal sangue si ottiene poi un lisato di amebociti (uniche cellule in circolo nel Limulus) che contiene gli enzimi che permettono la gelificazione in presenza del lipopolisaccaride batterico (LPS).\nIl sangue dei limuli \u00e8 quasi incolore, ma a contatto con l'aria assume una colorazione azzurra dovuta all'ossidazione dell'emocianina, un pigmento respiratorio contenente rame, che ha le stesse funzioni di trasporto di ossigeno dell'emoglobina. Diversi peptidi isolati da emociti di limulo si sono dimostrati, in test in vitro, in grado di inibire la proliferazione del virus dell'HIV."}
{"id": "1253093", "revid": "158286", "url": "https://it.wikipedia.org/wiki?curid=1253093", "title": "Eremo di Santa Caterina d'Alessandria (Rio nell'Elba)", "text": ""}
{"id": "1253096", "revid": "1776051", "url": "https://it.wikipedia.org/wiki?curid=1253096", "title": "Rebirth (Pain)", "text": "Rebirth \u00e8 il secondo album del gruppo musicale industrial metal svedese Pain, pubblicato nel 1999 per l'etichetta svedese Stockholm Records."}
{"id": "1253110", "revid": "486946", "url": "https://it.wikipedia.org/wiki?curid=1253110", "title": "Classe Sauro (sottomarino)", "text": ""}
{"id": "1253113", "revid": "111903534", "url": "https://it.wikipedia.org/wiki?curid=1253113", "title": "FlaK", "text": " \nIn generale con l'acronimo tedesco FlaK, \"FlugabwehrKanone\" (cannone contraerei), erano indicati i cannoni destinati alla difesa contraerea, per estensione spesso viene usato per indicare l'artiglieria contraerea della seconda guerra mondiale in Germania.\nStoria.\nLa denominazione di FlaK era riservata alle armi contraerei di calibro uguale o superiore a 20\u00a0mm, mentre le armi di calibro inferiore erano classificate come MG (\"Maschinengewehr\" - Arma automatica). I cannoni FlaK erano organici alla Wehrmacht nell'Heer (esercito) ed alla Luftwaffe (aviazione) per i calibri fino a 90\u00a0mm, mentre erano organici solo alla Luftwaffe per i calibri superiori.\nI cannoni contraerei da 128\u00a0mm (troppo pesanti per essere mobilizzati) usati per la protezione di alcune citt\u00e0 come Berlino e Vienna erano montati su torri in cemento armato appositamente costruite: le \"Flakt\u00fcrme\".\nLista dei cannoni FlaK di produzione tedesca.\nTutti questi cannoni furono usati su affusto trainato, quelli di calibro inferiore a 5\u00a0cm furono utilizzati anche su diversi scafi cingolati o semicingolati. Furono effettuati studi per montare l'8,8\u00a0cm su scafo semicingolato, studi che non portarono a soluzioni prima della fine della guerra.\nCannoni FlaK di costruzione estera.\nAlcuni cannoni di costruzione estera, di preda bellica o importati da paesi neutrali, furono inquadrati nelle forze armate tedesche, quindi classificati secondo gli standard relativi. La lista seguente non pu\u00f2 essere esaustiva proprio per le varie modalit\u00e0 di inglobamento dei pezzi indicati entro la Wehrmacht ."}
{"id": "1253115", "revid": "125940004", "url": "https://it.wikipedia.org/wiki?curid=1253115", "title": "Riserva naturale Torbiere del Sebino", "text": "La riserva naturale Torbiere del Sebino \u00e8 una delle riserve naturali regionali istituite dalla regione Lombardia.\nArea naturale che ha avuto origine dall'attivit\u00e0 di estrazione della torba, \u00e8 ubicata a sud della sponda meridionale del lago d'Iseo a 185 m s.l.m e costituisce la zona umida pi\u00f9 importante per estensione e significato ecologico della provincia di Brescia. \nAppartiene istituzionalmente alla regione Lombardia che l'ha affidata in gestione ad un consorzio tra la provincia di Brescia, la comunit\u00e0 montana del Sebino e i comuni sul cui territorio essa si trova: il comune di Iseo, quello di Provaglio d'Iseo e quello di Corte Franca.\n\u00c8 stata dichiarata \"zona umida di importanza internazionale\" secondo la convenzione di Ramsar, Zona Speciale di Conservazione (ZSC) e Zona di Protezione Speciale (ZPS) nell'ambito della Rete Natura 2000, \u00e8 considerata un'area prioritaria per la biodiversit\u00e0 nella Pianura Padana lombarda. \nImportante il monastero di San Pietro in Lamosa, di ordine cluniacense nel comune di Provaglio d'Iseo.\nStoria.\nA seguito della comparsa del lago d'Iseo, avvenuta sul finire dell'ultima era geologica, il Quaternario, compresa fra settantamila e diecimila anni fa e del progressivo ritiro delle acque, nella zona a sud del Sebino rimase una depressione paludosa intermorenica caratterizzata da distese acquitrinose, che pi\u00f9 avanti vennero chiamate Torbiere. Con il trascorrere dei millenni l'abbondante vegetazione cresciuta permise la crescita di uno spesso strato di torba, il quale and\u00f2 via via sostituendosi all'acqua trasformando la zona in un'estensione di prati umidi, che venivano usati solamente per la raccolta di erbe da fare seccare e con cui poi impagliare le sedie.\nAlla fine del Settecento, con la scoperta che la torba, una volta essiccata, aveva una resa calorica superiore alla legna, anche se inferiore al carbone, e con l'avvento delle prime attivit\u00e0 industriali legate alla seta, inizi\u00f2 l'estrazione massiccia della torba da utilizzarsi come combustibile nelle filande di Iseo e come combustibile per uso domestico. Durante questo periodo la torbiera era una vasta prateria acquitrinosa, produttiva di magro foraggio, in comunicazione con il lago attraverso il canale di Casa della Pesa, e periodicamente inondata durante le piene del lago. \nFu per\u00f2 dalla met\u00e0 dell'ottocento che inizi\u00f2 lo sfruttamento del giacimento in modo massiccio quando, pi\u00f9 precisamente nel 1862, il consorzio torinese \"Societ\u00e0 Italiana Torbe\" acquist\u00f2 la maggior parte delle Torbiere.\nLa torba divenne col passare degli anni un materiale prezioso per l'economia della zona dato che era in grado di sostituire quasi completamente l'utilizzo del carbone, per il quale l'importazione era fra l'altro molto costosa. Prima dell'avvento del petrolio e dell'energia elettrica veniva infatti utilizzata per molteplici scopi: nelle filande, nelle fornaci, come uso domestico per riscaldare le abitazioni e in alcuni casi veniva utilizzata anche per alimentare i treni della Ferrovia Brescia-Iseo-Edolo fino alla prima guerra mondiale.\nLa riduzione dell'interesse verso questo combustibile e la completa trasformazione di flora e fauna della zona, portarono verso il 1950 all'abbandono delle attivit\u00e0 estrattive della torba ed iniziarono invece le operazioni di scavo per l'argilla, per la fabbricazione di mattoni. Queste operazioni terminarono negli anni settanta, a seguito dell'introduzione dei primi vincoli di salvaguardia ambientali.\nArcheologia.\nCon l'inizio dell'estrazione massiccia sono stati trovati numerosi reperti preistorici, trovati dal Marinoni e da Gabriele Rosa. Dal 1883 Francesco Buffoni paga i cavatori di torba perch\u00e9 gli portassero tutti i manufatti rinvenuti in pietra e in metallo. Purtroppo non era interessato alla ceramica, per cui tutti i reperti ceramici - che pure sono stati trovati - sono andati perduti. Un altro problema per gli studi contemporanei \u00e8 dovuto al fatto che il Ruffoni si limitava alla raccolta dei reperti, senza alcuna indicazione n\u00e9 del luogo di provenienza n\u00e9 di altre informazioni utili per la ricerca.\nNel 1901 tutta la collezione viene venduta al Museo Nazionale Preistorico Etnografico \u201cLuigi Pigorini\u201d di Roma, dove si trova ancora oggi, mentre gli altri reperti (i primi trovati e quelli comunque non facenti parte della collezione) sono conservati al Museo Archeologico di Bergamo, al Museo Archeologico del Castello Sforzesco di Milano e a Brescia.\nGrazie a questi reperti \u00e8 stato possibile ricostruire il passato dell'area delle Torbere.\nPeriodo Mesolitico (8000 - 5000 a.C.).\nNel periodo Mesolitico (8000 - 5000 a.C.) popolazioni di cacciatori e pescatori nomadi vivevano seguendo la selvaggina. Nella zona tra la localit\u00e0 San Carlo e la Stazione di Provaglio (zona sud delle Torbiere) \u00e8 stato trovato un piccolo laboratorio della selce. Venivano prodotte delle punte di freccia trancianti (di forma trapezoidale), pi\u00f9 efficaci delle punte normali per la caccia ad animali di grossa taglia.\nPeriodo neolitico (5000 - 3400 a.C.).\nNel periodo neolitico (5000 - 3400 a.C.) i cacciatori si stabilizzano in villaggi e si trasformano in agricoltori ed allevatori. Nell'area delle Torbiere vengono prodotte frecce di pietra, con punte lanceolate, trancianti o foliate e grattatoi per pulire le pelli. La selce usata per queste produzioni viene per lo pi\u00f9 dal Monte Alto (il monte che sorge tra Adro, Corte Franca, Paratico e Capriolo), tranne una piccola parte che viene dal Monte di Iseo.\nEt\u00e0 del Rame (3400 - 2200 a.C.).\nNelle Torbiere sono stati trovati lame di pugnale dell'et\u00e0 del Rame (3400 - 2200 a.C.), analoghi a quelli trovati a Remedello (nella bassa Bresciana) e a quello di \u00d6tzi (o Mummia del Similaun).\nEt\u00e0 del bronzo (2200 - 900 a.C.).\nNelle Torbiere c'erano delle palafitte dell'et\u00e0 del bronzo (2200 - 900 a.C.) nella zona dell'attuale vivaio Zanetti (non lontano dal Centro Commerciale \"Le Torbiere\"): ancora oggi in condizioni particolare \u00e8 possibile vedere nell'acqua qualche traccia dei pali. Un altro villaggio era nei pressi dell'attuale cantina di Bersi Serlini (zona sud delle Torbiere), ma si trattava probabilmente di un villaggio sulle sponde, non su palafitta.\nIl reperto pi\u00f9 bello di questo periodo e della Collezione Ruffoni \u00e8 un elmo di bronzo trovato in perfette condizioni dentro ad un blocco di torba. Ha dei fori laterali per agganciare dei paraguance e dei fori posteriori a cui agganciare probabilmente una coda di abbellimento. Il Ruffoni assicura che calza ancora perfettamente.\nDa altri scavi si \u00e8 capito che i guerrieri avevano schinieri, uno scudo, una lancia, un elmo e una corazza di cuoio.\nTerritorio e morfologia.\nLe Torbiere del Sebino d'Iseo si trovano in un territorio paludoso a sud del lago d'Iseo, a 185 m sul livello del mare e si estendono per una superficie di circa 350 ettari entro i limiti dei territori comunali di Iseo, Provaglio d'Iseo e Corte Franca, in provincia di Brescia. \u00c8 un'area composta prevalentemente da canneti e specchi d'acqua circondati da campi coltivati da agricoltori locali. Nello specifico comprendono:\nIl fattore essenziale per il mantenimento delle Torbiere \u00e8 l'acqua; si fa necessario l'intervento umano per evitare abbassamenti di livello che provocherebbero la scomparsa, totale o parziale, della vegetazione acquatica con ripercussioni drammatiche sul popolamento faunistico rompendo le catene alimentari impossibili da ricostruire, con l'inevitabile fine di quella fauna pregiata che pu\u00f2 vivere solo in ambienti ecologicamente ben equilibrati. \nFauna.\nIttiofauna.\nLe specie ittiche autoctone e non, presenti nella riserva naturale delle Torbiere del Sebino sono: il luccio (\"Esox lucius\"), la tinca (\"Tinca tinca\"), la scardola (\"Scardinius erythrophthalmus\"), la carpa (\"Cyprinus carpio\"), il pesce gatto (\"Ameiurus melas\"), introdotto nella riserva circa 35 anni fa, l'anguilla (\"Anguilla anguilla\"), il persico reale (\"Perca fluviatilis\"), il persico sole (\"Lepomis gibbosus\"), il persico trota (\"Micropterus salmoides\"), conosciuto anche come boccalone e introdotto 50 anni fa, l'alborella (\"Alburnus arborella\") e il vairone (\"Leuciscus multicellus\").\nA causa dell'introduzione del pesce gatto, specie molto vorace e prolifico che una volta adulto ha ben pochi rivali, la struttura dell'ittiofauna della riserva ha subito una profonda modifica: attualmente \u00e8 composta per met\u00e0 da tale pesce, mentre le altre specie sono diminuite e presentano processi di senescenza.\nRecentemente \u00e8 stata rilevata anche la presenza nelle torbiere di un altro pesce considerato un superpredatore, il siluro (\"Silurus glanis\"). Questa specie, introdotta nelle acque della riserva in modo del tutto illegale, \u00e8 originaria dei grandi fiumi dell'est europeo, pu\u00f2 raggiungere dimensioni enormi ed \u00e8 decisamente dannosa per l'equilibrio di qualsiasi ecosistema acquatico, a maggior ragione se si tratta di un ambiente ristretto quale quello di una riserva naturale come le torbiere.\nAvifauna.\nNella riserva l'avifauna \u00e8 presente con numerose specie di volatili, stanziali e migratori, fra i quali il tuffetto (\"Tachybaptus ruficollis\"), il porciglione (\"Rallus aquaticus\"), il gabbiano (\"Laridae\"), il cannareccione (\"Acrocephalus arundinaceus\"), il migliarino di palude, la nitticola, la cannaiola verdognola (\"Acrocephalus palustris\"), la marzaiola (\"Anas querquedula\"), il voltolino (\"Porzana porzana\"), il forapaglie (\"Acrocephalus schoenobaenus\"), il pendolino, la folaga (\"Fulica atra\"), il cuculo (\"Cuculus canorus\"), il germano reale (\"Anas platyrhynchos\"), la gallinella d'acqua (\"Gallinula chloropus\") e l'usignolo (\"Luscinia megarhynchos\") di fiume.\nLa stessa parte \u00e8 interessata, poi, da specie che svernano soltanto o si fermano nel corso delle loro migrazioni; si tratta di individui delle specie sopracitate (che per\u00f2 nidificano altrove), per esempio le folaghe che, nei periodi invernali, raggiungono le mille presenze; o di specie diverse, come svassi (\"Podiceps cristatus\"), aironi (\"Ardeidae\"), anatidi (\"Anatini\").\n\u00c8 inoltre possibile avvistare falchi di varie specie, mentre in inverno \u00e8 tipica l'attivit\u00e0 migratoria che attira numerose altre specie fra le quali vanno citati i moriglioni (\"Aythya ferina\"), le alzavole (\"Anas crecca\"), i mestolini e tantissimi altri.\nNella zona della fascia perimetrale della riserva predomina il canneto, ove nidificano il tarabusino (\"Ixobrychus minutus\"), l'airone rosso, il falco di palude, la salciaiola (\"Locustella luscinioides\"), la cannaiola (\"Acrocephalus scirpaceus\"), il basettino (\"Panurus biarmicus\"), il migliarino di palude, ecc. mentre sugli alberi isolati, vicino all'acqua \u00e8 possibile vedere il pendolino che oltre ad essere nidificante, trova qui un ottimo sito di svernamento con un significativo numero di individui.\nLa zona periferica della Torbiera \u00e8 caratterizzata da campi coltivati, vigneti e filari di alberi dove nidificano tutte le specie caratteristiche delle siepi di campagna (fringuelli (\"Fringilla coelebs\"), capinere, verdoni, ecc.). Le specie invece che necessitano di acque basse (limicoli, volpoca) scarseggiano nelle Torbiere del Sebino per mancanza di questo habitat.\nRegolari sono anche i rilevamenti della poiana (\"Buteo buteo\") e dello sparviere (\"Accipiter nisus\") che nidificano nelle zone limitrofe. \nInoltre, davanti all'entrata della riserva (luogo dove si parcheggiano le auto), \u00e8 consigliabile scrutare le pareti rocciose, dirupi scoscesi con vegetazione xerofila, che in differenti stagioni ospitano presenze di grande interesse quali il sordone (\"Prunella collaris\"), il passero solitario, il picchio muraiolo (\"Sitta europaea\"), lo zigolo muciatto e l'occhiocotto (\"Sylvia melanocephala\").\nLa variet\u00e0 di uccelli presenti attira molti appassionati di bird watching che frequentano assiduamente la riserva armati di binocolo.\nMammiferi.\nLa presenza dei mammiferi nella riserva \u00e8 da sempre fortemente condizionata dalla ristrettezza dell'area protetta, dalla massiccia presenza di strade e centri abitati e, non meno importante, dalla mancanza di un vero e proprio bosco, di primaria importanza per l'insediamento in pianta stabile di mammiferi di taglia medio grande. Questi fattori condizionano pesantemente la possibilit\u00e0 di vita per tutti i mammiferi di medie e grandi dimensioni che popolano la riserva naturale del Sebino, presenti infatti in ridottissime quantit\u00e0. Non vi sono particolari problemi invece per i cosiddetti micromammiferi, termine col quale si indica genericamente piccoli mammiferi appartenenti agli ordini di insettivori (quali ad esempio i toporagni), i roditori (come il topolino delle risaie) e i pipistrelli (\"Chiroptera\").\nLa presenza di queste specie \u00e8 stata indagata negli anni 1992-1993 dalle guardie ecologiche della Provincia di Brescia, con la supervisione degli esperti del Centro Studi Naturalistici Bresciani. La presenza di questi piccoli animali in torbiera si \u00e8 rivelata comunque modesta tranne che per il surmolotto (\"Rattus norvegicus\") (meglio conosciuto come ratto domestico), un dato piuttosto preoccupante visto che la specie in questione \u00e8 molto invadente ed aggressiva nei confronti di tutte le altre specie di micromammiferi. Non \u00e8 raro anche l'avvistamento di alcune specie di roditori quali lo scoiattolo.\nDalla ricerca \u00e8 inoltre emerso che la maggior parte dei piccoli mammiferi \u00e8 concentrata nelle ridottissime zone a bosco e nei fossi e nei campi della campagna limitrofa alla riserva. In totale sono state trovate 3 specie di insettivori: il toporagno comune, il crocidura minore e il crocidura ventre bianco; 5 roditori: il topo selvatico, l'arvicola di Savi (\"Microtus savii\"), il moscardino (\"Muscardinus avellanarius\"), il topolino delle risaie (\"Micromys minutus\") e l'arvicola d'acqua (\"Arvicola terrestris\"). La presenza di queste ultime due specie animali \u00e8 particolarmente significativa, dato che si tratta di animali strettamente legati alle zone umide. Il topolino delle risaie infatti, \u00e8 una specie tipica del canneto, che si \u00e8 poi adattata a vivere anche nelle colture cerealicole. \u00c8 il pi\u00f9 piccolo roditore europeo e misura circa 10\u00a0cm fra corpo e coda prensile, con la quale \u00e8 in grado di arrampicarsi agilmente sui fili d'erba. Il topolino delle risaie costruisce il suo nido proprio fra i ciuffi di erbe palustri, a poche decine di centimetri da terra, dove alleva fino a 6 piccoli per volta.\nOdonatofauna.\nCon questo termine si indicano gli insetti conosciuti comunemente con il nome di libellule. Una ricerca condotta da Fausto Leandri ha evidenziato che tuttora le Torbiere possono vantare una biodiversit\u00e0 apprezzabile: sono infatti oltre 30 le specie osservate durante censimenti recenti . Tra queste citiamo l\u2019obelisco violetto (\"Trithemius annulata\"), la codazzurra comune (\"Ischnura elegans\"), la scintilla zamperosse (\"Ceriagrion tenellum)\", il dragone autunnale (\"Aeshna mixta\") e la libellula frontenera (\"Libellula fulva).\"\nErpetofauna.\nRientrano in questa classificazione gli anfibi e i rettili. \nTra i rettili si pu\u00f2 trovare la biscia d'acqua (\"Natrix natrix\"), la Lucertola muraiola (\"Podracis muralis\") e il Ramarro (\"Lacerta viridis\"). \nTra gli anfibi si distinguono la Rana di Lataste (\"Rana latastei\"), la Rana Verde (\"Rana esculenta\"), la Raganella (Hyla Intermedia) e il Tritone Crestato Italiano ( \"Triturus carnifex\"). \nSpecie alloctone.\nLe specie alloctone, o aliene, in accezione biologica sono delle specie animali o vegetali introdotte dall\u2019uomo al di fuori del loro habitat originario, dove spesso riescono ad adattarsi e riprodursi a danno delle specie autoctone (native).Nella riserva risiedono tre principali specie alloctone: \nFlora.\nIl quadro vegetazionale della riserva \u00e8 caratterizzato e dominato dalla cannuccia di palude, da diverse specie di giunchi e da altre specie. Fra le specie vegetali la pi\u00f9 vistosa \u00e8 indubbiamente la ninfea bianca (\"Nymphaea\") che durante la fioritura, da maggio a settembre, offre uno spettacolo incomparabile sulle acque delle torbiere, oltre al meno comune nannufaro giallo.Rilevante \u00e8 la presenza di specie di notevole valore floristico quali l'erba scopina (\"Hottonia palustris\"), la Sagittaria (\"Platyphylla\"), il giunco fiorito (\"Butomus umbellatus\"), il trifoglio d'acqua (\"Menyanthes trifoliata\"), una pianta acquatica perenne a rischio di estinzione costituita da sottili fusti prostrati ricoperti da foglie allungate verde oliva riuniti in ciuffi, l'aglio palustre (\"Allium angulosum\"), la felce palustre (\"Thelipteris palustris\") ed altre ancora. Una curiosit\u00e0 \u00e8 rappresentata dalla utricolaria o \"erba vescica\" (\"Utricularia australis\"), specie acquatica annuale dai fiori giallo oro con fusti flessuosi provvisti di foglie, per la maggior parte trasformate in vescicole, delle quali la pianta si serve per galleggiare sull'acqua e per catturare microorganismi. La vegetazione arborea delle torbiere, da ultimo, \u00e8 caratterizzata da ontani (\"Alnus\") (tipici delle zone umide), pioppi (\"Populus\"), platani (\"Platanus\") (in filari di vecchia data) e salici (\"Salix\").\nItinerari turistici.\nLa riserva naturale propone tre percorsi,\nLe \"lamette\" non sono accessibili, ma osservabili dall'alto, ovvero da un sinuoso profilo morenico che separa le due zone (\u00e8 consigliabile l'uso del cannocchiale); per raggiungerle si consiglia di seguire le indicazioni per la trattoria \"Cascina Doss\".\nPer coloro che invece vogliono coniugare aspetti naturalistici e culturali, si suggerisce una visita al Monastero di San Pietro in Lamosa o l'itinerario molto panoramico del monte della Madonna del Corno (506 m s.l.m) (seguire le indicazioni dal centro di Provaglio d'Iseo per la chiesetta della Madonna del Corno), da cui si possono osservare la Franciacorta, le Torbiere ed il lago d\u2019Iseo.\nTradizioni enogastronomiche.\nLa vicinanza alla celebre Franciacorta, consente di gustare men\u00f9 eno-gastronomici assai prelibati in svariate trattorie e ristoranti; inoltre negli ultimi anni proprio la presenza di uno scenario agro-viticolo ha favorito la nascita di diversi complessi agrituristici, nei quali \u00e8 possibile associare la degustazione di ottimi vini e spumanti alla possibilit\u00e0 di escursioni di trekking, mountain bike (in riserva solo lungo la ciclabile Brescia-Paratico) e (trekking equestri non permessi per regolamento all'interno della riserva). \nAccessi.\nLa Riserva si trova sulla sponda meridionale del lago d'Iseo.\nPer chi proviene da Milano, dall'autostrada A4 deve uscire al casello di Rovato e seguire le indicazioni per il lago d'Iseo, dopo Cremignane si costegger\u00e0 la riserva sulla destra, si dovranno quindi seguire le indicazioni per Provaglio d'Iseo finch\u00e9 si vedr\u00e0 sulla destra l'entrata segnalata da un cartello, e di fronte si potr\u00e0 parcheggiare l'auto ai piedi del monte.\nPer chi proviene da Venezia dalla A4 pu\u00f2 uscire ai caselli di Brescia centro, Brescia ovest o Ospitaletto e seguire le indicazioni per il lago d'Iseo. Arrivati a Camignone (frazione di Passirano) si vedr\u00e0 una collina sulla destra, si prosegue a destra seguendo le indicazioni per Provaglio d'Iseo. La riserva \u00e8 accessibile tramite tre accessi autorizzati, il primo ingresso si trova seguendo La strada Provinciale XI, tra Provaglio e Iseo nei pressi del Monastero di S. Pietro in Lamosa, con la possibilit\u00e0 di parcheggiare sulla sinistra e sulla destra, il secondo nei pressi dello stadio di Iseo in via Gorzoni dall'altro lato della strada, lasciando l'automobile nel parcheggio del centro commerciale Le Torbiere di Corte Franca, partendo dalla Bacheca informativa si prosegue per via Segaboli raggiungendo il terzo ingresso; Questo nello specifico permette di accedere all'unico tratto dei percorsi della riserva (percorso Sud in specifico) accessibile sia a piedi che in bicicletta, in quanto facente parte per un segmento della ciclabile Brescia-Paratico (naturalmente questi tre accesi non valgono per i ciclisti che hanno l'obbligo di percorrere la parte del tragitto della Brescia-Paratico).\nLe Torbiere sono raggiungibili anche in treno, usufruendo della ferrovia Brescia-Iseo-Edolo e scendendo alla stazione di Provaglio-Timoline.\nInformazioni utili.\nPer i non residenti l'accesso \u00e8 a pagamento. Il biglietto dell'importo simbolico di 1\u20ac a persona, \u00e8 acquistabile da degli erogatori posti agli ingressi principali e presso degli esercizi commerciali convenzionati. L'erogatore non d\u00e0 resto e non sono acquistabili pi\u00f9 biglietti inserendo cifre maggiori, funzionante solo con moneta da 1\u20ac.\nPer i cittadini residenti nei comuni di Corte Franca, Iseo e Provaglio d'Iseo, l'ingresso alla riserva \u00e8 gratuito, previa esibizione del documento di identit\u00e0. \nGli utenti disabili sono esentati dall'obbligo dell'acquisto del ticket di ingresso. \nVisite guidate.\n\u00c8 possibile prenotare visite guidate presso la riserva in tutti i periodi dell'anno. Per i numeri di persone superiori a 8 \u00e8 obbligatorio entrare accompagnati da una guida della riserva.\nOrari.\nLa riserva \u00e8 accessibile ogni giorno dell'anno, festivi compresi, dall'alba al tramonto. Le visite notturne sono possibili sole su autorizzazione e limitatamente a fini didattici e di ricerca. "}
{"id": "1253118", "revid": "1776051", "url": "https://it.wikipedia.org/wiki?curid=1253118", "title": "Nothing Remains the Same", "text": "Nothing Remains the Same \u00e8 il terzo album pubblicato dalla industrial metal band svedese Pain, nel 2002, per l'etichetta svedese Stockholm Records.\nIl disco contiene anche la cover della famosa canzone dei Beatles \"Eleanor Rigby\"."}
{"id": "1253121", "revid": "124147522", "url": "https://it.wikipedia.org/wiki?curid=1253121", "title": "Alain Peyrefitte", "text": "In diplomazia.\nFiglio di due insegnanti elementari, cresce nel Sud-ovest della Francia. Si trasferisce a Parigi dopo la Liberazione, per frequentare l'\u00c9cole normale sup\u00e9rieure e l'\u00c9cole nationale d'administration (ENA). Rinuncia a concludere gli studi umanistici alla Normale per diplomarsi all'ENA creata nel 1945 (Peyrefitte, infatti, appartiene alla prima classe della prima \"promotion\" della storia di questa istituzione). Dopo aver lavorato dal 1947 al 1949 come ricercatore al \"Conseil national des recherches scientifiques\" (CNRS), entra in diplomazia. \u00c8 segretario di ambasciata a Bonn e console di Francia a Cracovia.\nConfidente di De Gaulle.\nAderisce al gollismo e entra a far parte dell'entourage di Charles de Gaulle nelle settimane che precedono il ritorno al potere del generale nel 1958. Da quella data, e fino alle dimissioni di de Gaulle da presidente della Repubblica nell'aprile 1969, Peyrefitte \u00e8 uno dei suoi principali confidenti. Il resoconto di oltre un decennio di colloqui settimanali \u00e8 contenuto in una serie di quaderni per complessive cinquemila pagine, una cui selezione \u00e8 stata pubblicata nei volumi \"C'\u00e9tait de Gaulle\" (Era de Gaulle), l'unica testimonianza diretta del pensiero dell'uomo di Stato.\nCon l'avvento della Quinta Repubblica francese, Peyrefitte \u00e8 uno dei giovani pi\u00f9 in vista del nuovo ordinamento politico. \u00c8 eletto deputato all'Assembl\u00e9e Nationale nel 1958, costantemente rieletto fino al 1995 quando passa al Senato dove sieder\u00e0 fino alla sua scomparsa nel 1999.\n\u00c8 consigliere generale della Senna e Marna dal 1964 al 1988 e sindaco di Provins dal 1966 al 1997.\nUomo di governo.\nNel 1962 compie il grande salto, ottenendo a solo 36 anni la nomina a membro del governo. Inizia cos\u00ec una brillante carriera ministeriale:\nTravolto dagli eventi del Maggio francese, il 28 maggio 1968 Peyrefitte si dimette dal governo. Incomincia cos\u00ec un breve periodo di distacco dalla politica, dedicato soprattutto ai numerosi viaggi in Cina e alla scrittura. Risale a questo periodo la sua opera pi\u00f9 celebre: \"Quand la Chine s'\u00e9veillera...\" (\"Quando la Cina si dester\u00e0\").\nDal 1972 al 1973 \u00e8 segretario generale dell'Unione dei Democratici per la Repubblica (UDR), il partito gollista. Nel 1973 \u00e8 richiamato al governo da Georges Pompidou, divenuto presidente della Repubblica nel 1969.\nDopo una pausa, torna al governo nella seconda fase del settennato di Val\u00e9ry Giscard d'Estaing:\nLa legge \"S\u00e9curit\u00e9 et libert\u00e9\".\nNei primi mesi del 1977 Peyrefitte \u00e8 chiamato dal presidente della Repubblica Val\u00e9ry Giscard d'Estaing a presiedere un comitato di riflessione sulla violenza, sulla criminalit\u00e0 e sulla delinquenza. Il rapporto conclusivo riceve l'apprezzamento di Giscard, che nomina Peyrefitte Guardasigilli e ministro della Giustizia. Se la sua relazione era impostata a principi liberali (Peyrefitte preconizzava addirittura l'abolizione della pena di morte), la sua gestione del ministero della Giustizia sar\u00e0 caratterizzata da una spinta repressiva. Nel 1980 \u00e8 emanata, infatti, la legge \"S\u00e9curit\u00e9 et libert\u00e9\", un provvedimento di grande fermezza che prevede strumenti di repressione di una particolare severit\u00e0. \u00c8 probabile che Peyrefitte abbia preso lo spunto dalla legge Reale del 1975 e dalle successive modificazioni apportate nel 1978. In quel periodo, in Francia si paventa une recrudescenza della criminalit\u00e0 e del terrorismo e dall'Italia arrivano segnali inquietanti. La legge sar\u00e0 abolita dopo l'elezione di Fran\u00e7ois Mitterrand alla presidenza della Repubblica nel maggio 1981.\nAttentato, malattia e morte.\nAgli inizi del maggio 1981, Peyrefitte \u00e8 indicato come probabile Primo ministro in caso di rielezione di Val\u00e9ry Giscard d'Estaing. L'elezione di Mitterrand vanifica questa prospettiva.\nIl 15 dicembre 1986 a Provins, citt\u00e0 di cui \u00e8 sindaco dal 1965, la sua auto di servizio esplode a causa di un attentato, uccidendo un impiegato comunale. Gli ultimi anni di Peyrefitte saranno amareggiati da un grave lutto familiare e dalla malattia che lo porter\u00e0 alla morte a 74 anni. Poco prima della sua scomparsa, pur segnato dal male rilascia una lunga intervista televisiva sugli ultimi anni della presidenza de Gaulle.\nAccademico di Francia.\n\u00c8 eletto all'Acad\u00e9mie fran\u00e7aise il 10 febbraio 1977, succedendo a Paul Morand.\nGiornalista.\nDal 1983 fino alla morte \u00e8 presidente del comitato editoriale del quotidiano Le Figaro, del quale \u00e8 anche editorialista.\nCuriosit\u00e0.\nLo scrittore Roger Peyrefitte sosteneva di essere un cugino di Alain Peyrefitte, circostanza sempre smentita da quest'ultimo.\nNel 1963, in qualit\u00e0 di ministro dell'Informazione Alain Peyrefitte impose la Marcia trionfale dell'Aida di Giuseppe Verdi come la sigla di apertura del nuovo telegiornale. Ma fu necessario abbandonare l'ipotesi dell'omaggio al grande operista italiano quando si scopri che in questa iniziativa la Francia era stata preceduta dall'Egitto di Nasser.\nCitazione.\n\u00ab Per fare un buon impiegato d'archivio occorre una persona colta, brillante, dinamica e creativa; orbene, nessuna persona colta, brillante, dinamica e creativa vuole fare l'impiegato d'archivio \u00bb\nOpere.\nAlcuni libri di Alain Peyrefitte sono stati tradotti in Italiano, ad esempio \"L'empire immobile ou le choc des mondes\" (\"L'impero immobile ovvero lo scontro dei mondi\", pubblicato nel 1990)\nBiografie.\nJean-Claude Michaud: \"Alain Peyrefitte\", Fayard \"2002\""}
{"id": "1253125", "revid": "23", "url": "https://it.wikipedia.org/wiki?curid=1253125", "title": "Monte Regina", "text": ""}
{"id": "1253129", "revid": "125047325", "url": "https://it.wikipedia.org/wiki?curid=1253129", "title": "Episodi di Dexter (seconda stagione)", "text": "La seconda stagione della serie televisiva Dexter \u00e8 stata trasmessa in prima visione negli Stati Uniti d'America da Showtime dal 30 settembre al 16 dicembre 2007.\nIn Italia \u00e8 stata trasmessa in prima visione satellitare da Fox Crime dal 16 dicembre 2008 al 3 marzo 2009, ed in chiaro da Cielo dal 20 settembre 2010.\nDurante questa stagione C. S. Lee viene promosso per il cast principale mentre ne esce Erik King.\nGli antagonisti principali della stagione sono Lila Tournay e James Doakes.\n\u00c8 vivo!\nTrama.\nDexter si reca al bowling, in compagnia di Angel e Masuka; il sergente Doakes, nel suo tempo libero, continua a seguirlo perch\u00e9 \u00e8 convinto che stia nascondendo qualcosa. Quando il sergente lascia la sala da bowling, Dexter cerca di eliminare un sacerdote voodoo cieco che finge di applicare maledizioni mortali, ma in realt\u00e0 avvelena la gente. Al momento di uccidere il sacerdote, il killer si blocca e lo lascia andare. Debra vive ancora a casa del fratello e non sembra avere superato del tutto la storia di Rudy: non dorme la notte e reprime il suo stato d'animo facendo molto esercizio fisico. In un flashback si vedono Dexter ed Harry al poligono di tiro in cui Dexter \u00e8 eccitato perch\u00e9 finalmente potr\u00e0 andare a caccia e sfogare i propri istinti, ma Harry gli comunica che i loro programmi sono saltati a causa del lavoro; i due discutono e parte un colpo accidentalmente. Il mattino dopo Dexter arriva a casa di Rita. Lei e i bambini si stanno preparando per andare a trovare Paul in prigione, ma prima Rita porta Dexter in camera e si spoglia; lui per\u00f2 \u00e8 bloccato e si scusa affermando di essere sotto pressione al lavoro. Dexter in ufficio ripensa alla sera precedente e si convince che sar\u00e0 ancora in grado di uccidere. All'improvviso entra Doakes e Dexter camuffa ci\u00f2 che stava guardando al PC con una pagina internet di un sito porno. Questo insospettisce il sergente che sa che Dexter non ha mai visitato un sito del genere. Debra rientra al lavoro, ma La Guerta capisce subito che non \u00e8 pronta per tornare sul campo. Il comandante manda comunque Morgan sulla scena del crimine dove un cadavere \u00e8 stato ritrovato sugli scogli. La vittima \u00e8 stata uccisa a colpi di machete, probabilmente da una banda criminale locale. Debra interroga le persone del posto che la riconoscono subito come la fidanzata del \"killer del camion frigo\", e la importunano facendole delle foto; Debra sembra avere un crollo di nervi, ma riesce a trattenersi. Intanto la madre della vittima si precipita disperata sulla scena del crimine. Dexter riesce a fermarla e lei gli dice che sa che a uccidere suo figlio \u00e8 stato Little Chino, il capo di una banda di malavitosi. In seguito arriva una bambina, la sorella della vittima, il cui sguardo ricorda a Dexter il suo stesso sguardo di quando Harry lo port\u00f2 via dalla scena dell'omicidio della propria famiglia. Prima di tornare in cella, Paul chiede a Rita se abbia trovato le prove che lo hanno incastrato. Rita mente, dicendo di non aver trovato la scarpa di Paul in giardino e se ne va senza dargli una risposta. Alla centrale, Dexter capisce che uccidere Little Chino \u00e8 ci\u00f2 che deve fare anche per ripristinare il proprio mondo. Cos\u00ec chiede il rapporto di Chino a Debra e sembra proprio che sia il tipo ideale per soddisfare il codice di Harry. Chino viene portato in centrale in quel momento. In un altro flashback si scopre che il colpo partito accidentalmente dall'arma non ha colpito Harry, ma che quest'ultimo ha avuto un forte spavento. Intanto, la madre della vittima \u00e8 decisa a testimoniare contro Little Chino e questo impedirebbe a Dexter di attuare il suo piano. Durante l'interrogatorio di Little Chino si scopre che Eva, la madre della vittima, \u00e8 un'eroinomane con dei precedenti per droga e dunque la sua testimonianza non verrebbe mai presa in considerazione in aula di tribunale. L'assassino viene quindi lasciato libero. Nel mezzo dell'oceano, una nave alla ricerca di un galeone scomparso, sta scandagliando il fondale alla ricerca dell'eventuale tesoro. Gli strumenti di bordo segnalano che c'\u00e8 effettivamente qualcosa che riposa tra quelle acque. I sub incappano per\u00f2 in qualcos'altro: decine e decine di sacchi contenenti resti umani: le vittime di Dexter. Ignaro di tutto ci\u00f2, Dexter si prepara alla sua serata, chiedendo a Debra di uscire con Rita e facendo credere a Doakes di passare tutta la serata al bowling, in modo da liberarsene. Alla centrale, La Guerta, rimasta in ufficio fino a tardi, assiste al litigio tra la comandante e il suo giovane fidanzato ed \u00e8 anche costretta a sentire le confidenze della sua superiore. Rita riceve una chiamata da Paul, che la implora di aiutarlo e di cercare un'altra volta la scarpa. Rita confessa di aver trovato la scarpa, ma chiarisce che non metter\u00e0 a rischio la sua relazione con Dexter a causa del suo ex marito drogato. Intanto Dexter aspetta Little Chino in un parcheggio e riesce ad addormentarlo. Lo porta nel negozio del sacerdote voodoo ma \u00e8 agitato, tremante, non riesce nemmeno a prelevare la goccia di sangue da mettere nella provetta. Little Chino per\u00f2 si sveglia, riesce a liberarsi e scappa. Intanto Rita e Debra sono in un bar, parlando delle loro vecchie storie tormentate. Debra \u00e8 ancora scossa dalla sua brutta esperienza e appena uno le si avvicina lo colpisce, rompendogli il naso. In un terzo flashback si vede Dexter adolescente in piedi sul cornicione di un palazzo. Herry lo afferra pensando che voglia suicidarsi. Il ragazzo gli spiega che lui non vuole morire, ma solo trovare un modo per potersi sentire vivo. Dexter, disperato e distrutto, va da Rita, perch\u00e9 per la prima volta sente il bisogno dell'appoggio di un'altra persona. La trova in lacrime in giardino perch\u00e9 Paul \u00e8 morto durante una rissa in prigione. La donna si sente in colpa per avergli negato il proprio aiuto e piange tra le braccia di Dexter. Tornato a casa Dexter scopre che al telegiornale c'\u00e8 un servizio sul ritrovamento di una trentina, per il momento, di sacchi contenenti resti umani. Debra \u00e8 eccitata perch\u00e9 l\u00e0 fuori c'\u00e8 un killer pi\u00f9 spietato del Killer del camion frigo e catturarlo l'aiuterebbe a trovare un po' di pace. Dexter \u00e8 senza parole, perch\u00e9 l'assassino che Debra cerca \u00e8 proprio lui. Con la mano sul petto, Dexter sente il proprio cuore battere e, come quel giorno sul cornicione, si sente finalmente vivo.\nLa verit\u00e0 torna a galla.\nTrama.\nIl passato oscuro di Dexter sta tornando a galla, a causa del ritrovamento delle sue vittime nella baia di Miami. Dexter \u00e8 alla deriva. Intanto, in citt\u00e0 hanno ormai soprannominato l'assassino che getta le proprie vittime in mare come \"Il Macellaio di Bay Harbor\". Masuka, Angel e Dexter sono sulla scena del crimine di Eva, la madre del ragazzo ucciso da Little Chino disposta a testimoniare contro di lui, e anche lei \u00e8 stata uccisa con un machete, il marchio di Little Chino. Quando Dexter vede la figlioletta della donna uccisa venire portata via da un'addetta dei servizi sociali, rivive la scena di quando Harry lo port\u00f2 via dal lago di sangue in cui venne sterminata la propria famiglia. Dexter sente che deve uccidere Chino e poi penser\u00e0 al ritrovamento delle sue vittime. Intanto si accorge che una macchina lo sta seguendo. Convinto che sia Little Chino, Dexter inchioda e scende dalla macchina, determinato a uccidere il proprio inseguitore. Proprio nel momento in cui sta per colpire, scopre che al volante della macchina che lo seguiva c'\u00e8 il sergente Doakes, cos\u00ec si ferma in tempo, ma questa sua reazione non fa altro che aumentare i sospetti del poliziotto. Intanto Dexter comincia a essere un po' stanco della convivenza con la sorella Debra, che si \u00e8 rivelata essere agli antipodi dell'ordine a cui lui aspira; cos\u00ec le cerca un'altra sistemazione, ma a quanto pare Debra non \u00e8 interessata ad andare via. Astor, la figlia di Rita, chiama Dexter a causa del comportamento strano della madre, cos\u00ec arriva subito a casa di Rita, che sta impazzendo con l'organizzazione del funerale di Paul. I due litigano perch\u00e9 Rita spender\u00e0 i soldi dell'assicurazione del suo ex marito per il funerale, mentre Dexter le consiglia di risparmiarli per l'istruzione dei ragazzi e lasciare che sia la Contea a preoccuparsi del funerale. Alla centrale Debra viene esaminata a causa della rissa al bar e La Guerta \u00e8 dell'opinione che debba stare per un po' lontana dal lavoro. Intanto risale a 13 il numero delle vittime identificate del \"Macellaio\" e anche l'FBI viene coinvolta. Frank Lundy, una sorta di celebrit\u00e0 del settore, verr\u00e0 mandato in citt\u00e0 per indagare sul \"Macellaio\" e supervisionare il lavoro della polizia locale. Nel frattempo Little Chino viene convocato in centrale per un interrogatorio. Ha per\u00f2 un alibi: un video che lo ritrae all'ora del delitto di Eva, seduto ad un bar mentre legge il giornale. Intanto Dexter si domanda dove lascer\u00e0 il corpo di Chino una volta ucciso, visto che il suo \"nascondiglio\" non \u00e8 pi\u00f9 sicuro. Intanto Frank Lundy arriva alla centrale con alcuni dei suoi uomini. Lundy, in riunione con l'intero Dipartimento, spiega che non c'\u00e8 alcun motivo di pensare che il Killer del camion frigo e il Macellaio siano la stessa persona in quanto gli schemi usati per uccidere le proprie vittime sono completamente diversi. Dexter decide che \u00e8 arrivato il momento di Little Chino e cerca di tendergli una trappola all'uscita da una festa, ma in realt\u00e0 \u00e8 Chino che stava aspettando Dexter. Lui e i suoi uomini lo inseguono, ma Dexter riesce a fuggire, rifugiandosi nei condotti fognari in cui rivive un flashback: Dex e il fratello, bambini, sono nel container, immersi nel sangue. Harry entra e porta via il piccolo Dexter che urla perch\u00e9 non vuole lasciare il fratello maggiore.\nDoakes chiede a Lundy di poter entrare nella sua Task Force. Lundy, pur ammettendo che il sergente \u00e8 un ottimo agente, respinge la sua richiesta. Intanto Rita aspetta tutta notte Dexter davanti alla porta del suo appartamento. Ha bisogno che lui le stia accanto al funerale di Paul. Dex \u00e8 riluttante, ma alla fine acconsente. Angel e Debra stanno indagando su un giro di droga e vanno nel quartiere ispanico per fare domande alla gente. Nessuno sembra per\u00f2 disposto a collaborare, eccetto un bambino che, dopo aver provocato Debra, viene minacciato con una pistola dalla stessa e lui spaventato le implora di non ucciderlo a patto di rivelarle dove si trova la droga. \nIntanto Dexter \u00e8 in chiesa per il funerale di Paul. All'improvviso ha una visione di suo fratello, seduto l\u00ec al suo fianco. Da quando l'ha ucciso, il suo ricordo continua a perseguitarlo, e si domanda che cosa debba fare per mandarlo via. Il fratello gli dice che ci\u00f2 che \u00e8 successo non \u00e8 stata colpa sua e che non deve vivere col senso di colpa. Dexter capisce che deve lasciare andare il ricordo di suo fratello, anche se non \u00e8 cos\u00ec semplice.\nIntanto il sergente La Guerta scopre che il suo superiore sta usando le risorse del Dipartimento per avere informazioni sul suo fidanzato. Maria le ricorda che se qualcuno dovesse venirlo a sapere, la tenente potrebbe perdere il suo amato posto.\nLittle Chino si reca in un vecchio edificio abbandonato armato di machete, per uccidere il ragazzino che ha confessato tutto a Debra e ha cos\u00ec incastrato tutta la banda di Chino. Sul montacarichi per\u00f2 trova una sorpresa: il giustiziere Dexter, che riesce ad addormentarlo e a caricarlo nel baule della propria auto. Stavolta Dexter prende tutte le precauzioni del caso, affinch\u00e9 Chino non riesca di nuovo a scappare. Attorno a Chino, sdraiato e legato su un bancone, mette le foto di tutte le sue vittime e della bambina a cui ha ucciso la madre e il fratello. Questa volta Dexter riesce a ucciderlo, ma i suoi problemi non sono del tutto risolti: ora deve trovare un posto pi\u00f9 sicuro in cui sbarazzarsi delle sue vittime. La soluzione ideale \u00e8 nel tratto di oceano attraversato dalla Corrente del Golfo: in questo modo in poche ore i corpi attraverserebbero ben 5 Stati diversi, fino a poi perdersi nell'immensit\u00e0 dell'Atlantico. Mentre \u00e8 intento a gettare i resti di Little Chino nell'Oceano, Rita lo chiama e lo invita da lei. Una volta a casa di Rita, che gli fa vedere la scarpa di Paul che ha trovato in giardino, lei racconta a Dexter la tesi sostenuta da Paul a sua discolpa. Dexter inizialmente nega ma capisce che Rita sembra credere alla storia di Paul, cos\u00ec confessa di aver colpito Paul per proteggere lei e i bambini e di aver agito d'impulso. A questo punto Rita si chiede dove Dexter abbia preso la droga. Lui risponde di averla presa dal magazzino della centrale di polizia. Rita si insospettisce: prima Dex dice di aver agito d'impulso, poi per\u00f2 dice di aver rubato la droga dal deposito prove della polizia. Cos\u00ec sembrerebbe che Dexter avesse pianificato di incastrare Paul. Ma Rita, fortunatamente per Dex, giunge alla conclusione sbagliata: crede che Dexter sia un drogato. Lui coglie la palla al balzo e dice di avere una dipendenza, facendole credere di essere un tossicodipendente. Rita, inaspettatamente, lo abbraccia e gli dice che far\u00e0 di tutto per aiutarlo a disintossicarsi standogli sempre vicino.\nA casa, Debra dice a Dexter di essere pronta per tornare a vivere da sola, cos\u00ec lui potr\u00e0 finalmente vivere in pace. Dexter le dice che non deve farlo per forza e i due si abbracciano.\nAlla fine Dexter capisce che deve dire addio al ricordo del fratello per tornare a essere del tutto quello che era. Cos\u00ec getta in mare la testa della bambolina che il fratello gli aveva fatto trovare nel frigo di casa e mentre osserva la testa affondare, all'improvviso ha un'altra visione del fratello che esce dall'acqua e gli afferra il braccio. Finalmente Dex si decide a lasciarlo andare, si libera della presa e vede la visione perdersi nelle profondit\u00e0 dell'oceano.\nUna scomoda bugia.\nTrama.\nDexter mantiene la promessa fatta a Rita e va agli incontri per i tossicodipendenti, dove nota Lila Turney, una ragazza molto attraente che sembra adocchiarlo. Ma, stanco di sentire la stessa patetica storia per l'ennesima volta, se ne va e dice a Rita di non aver bisogno di seguire questa terapia. Rita non vuole che Dexter abbandoni gli incontri, cos\u00ec lo minaccia di mettere fine alla loro relazione se lui non frequenter\u00e0 il programma. \nIntanto Dexter nota che Doakes lo sta ancora seguendo. Quando Dexter arriva alla sezione omicidi, trova il piano pieno di gente, cio\u00e8 i familiari delle persone scomparse. Pascal ha parlato con un giornalista del caso del Macellaio di Bay Harbor e ha detto che tutti i familiari preoccupati avrebbero potuto contattarla alla centrale Miami Metro. Pessima idea, ma la Pascal \u00e8 ancora troppo distratta dai suoi problemi personali. Dexter pensa che nessuna delle persone che si trovano alla Centrale sia collegata a qualcuno dei suoi \"pochi eletti\". Lundy sceglie Masuka, Angel e Debra come membri per la sua task force.\nDexter \u00e8 sicuro che la polizia non sar\u00e0 in grado di risalire a lui, poich\u00e9 ha seguito fedelmente il codice di Harry e le sue misure preventive, ma non \u00e8 eccitato all'idea che Debra gli stia dando la caccia. Lundy si riunisce con la sua nuova task force e dice loro che il primo compito sar\u00e0 identificare le vittime. Debra, Angel e ad altri due agenti si occupano di interrogare i familiari delle vittime mentre gli altri controllano i casi irrisolti, le cartelle delle persone scomparse e i registri del DNA e delle impronte.\nDexter, intanto, va alla ricerca della sua prossima vittima. Scopre che qualcuno ha ucciso violentemente due giovani donne un mese prima e un venditore d'auto ha controllato gli estratti conto di entrambe le donne prima degli omicidi, ma nessuna delle due ha comprato una macchina da lui. Ecco perch\u00e9 questa cosa \u00e8 passata inosservata. L'impiegato che ha richiesto l'estratto conto si chiamava Roger Hicks. Tutto ci\u00f2 di cui Dexter ha bisogno \u00e8 un campione di DNA per incastrarlo, cos\u00ec si reca da lui con la scusa di comprare un'auto. Mentre Roger mostra le macchine a Dexter, lui trova il modo di appropriarsi del suo bicchiere di caff\u00e8 che sfortunatamente butta via. Tuttavia nota un pettine fuoriuscire dalla sua tasca, altrettanto ottimo come prova, cos\u00ec coglie l'opportunit\u00e0 di rubarglielo. Dexter in realt\u00e0 sembra molto interessato al minivan e soprattutto al baule, che \u00e8 ampio abbastanza da contenere la carcassa di un cervo e i finestrini oscurati impediscono a chiunque di guardare che cosa c'\u00e8 all'interno. Roger alla fine riesce a vendere la macchina a Dexter. \nUna volta in laboratorio Dexter scopre che Roger in realt\u00e0 porta una parrucca, quindi ha bisogno di qualcos'altro per ottenere un campione di DNA. Masuka comunica a Dexter che \u00e8 stato inserito nella task force per aiutarlo a indagare sulle sue vittime, cos\u00ec approfitta dell'occasione sperando di trovare un modo per deviare le indagini. \nQuando Dexter esce dal lavoro, torna agli incontri dei tossicodipendenti per fare un altro tentativo, prende la sua spilla del nuovo arrivato e sfrutta i suoi 3 minuti di presentazione mentendo sulla sua identit\u00e0, facendosi chiamare Bob, e inscenando una convincente storia sulla sua tossicodipendenza. Lila si avvicina a Dexter fingendosi incuriosita dalla sua storia per attaccar bottone e alla fine dell'incontro lo invita a prendere una tazza di caff\u00e8. Lei sa che ha mentito ed \u00e8 rimasta impressionata dalla messa in scena dell'incontro. La sua dipendenza e quella di Dexter hanno molti punti in comune e sembra che lei sia in grado di vedere nella sua mente e di capire il suo Passeggero Oscuro. Dexter si allontana da Lila; ritiene che, visto che lei \u00e8 riuscita a riconoscere i suoi demoni, allora anche gli altri membri saranno sicuramente in grado di farlo. Cos\u00ec va da Rita per dirle che non ci torner\u00e0 pi\u00f9 e giura che riuscir\u00e0 a uscirne da solo. Rita teme il contrario e lo manda via.\nDexter torna dal venditore d'auto per discutere sul prolungamento della garanzia e nell'ufficio di Roger trova un fazzoletto e un mozzicone di sigaretta, elementi pi\u00f9 che sufficienti per un campione di DNA. Intanto una delle altre clienti di Roger entra nell'ufficio e Dexter pensa sia la prossima vittima di Roger. La Guerta va nell'ufficio della Pascal, trovandola alle prese con i litigi con il suo fidanzato e l'aiuta a coprirla quando alla stazione di polizia si presenta il suo fidanzato.\nNel frattempo Dexter scopre che il DNA di Roger coincide con lo sperma trovato sul luogo del delitto, ed \u00e8 preoccupato per il destino della terza vittima. Debra \u00e8 ancora alle prese con gli interrogatori ai familiari delle vittime e non si trova del tutto a suo agio, cos\u00ec chiede ad Angel di aiutarla visto che una donna, parente di una persona scomparsa, parla solo spagnolo. Debra per\u00f2 non resiste e scappa via. Chiede di nuovo a Lundy di essere tolta dalla task force, ma lui non riesce a capire come mai lei voglia tirarsi fuori dal caso siccome ha scelto lei perch\u00e9 \u00e8 sopravvissuta all'assassino del camion frigo e quindi pu\u00f2 usare la sua esperienza per catturare qualcuno molto pi\u00f9 pericoloso, anche se deve smetterla di fuggire via. Le dice di continuare gli interrogatori fino alla fine del giorno e poi, se vorr\u00e0, potr\u00e0 andarsene. Dexter dice a Vince che i campioni di midollo non hanno dato alcun risultato. Vince chiede a Dexter di portare alcune impronte dentarie al tendone, illudendosi di scoprire qualcosa almeno con quelle. Il sergente parla a LaGuerta di Pascal e della sua recente conferenza stampa, oltre che del suo strano comportamento. Le d\u00e0 la perfetta occasione per rubarle la poltrona, ma si rifiuta di confermare le voci che girano sulla Pascal.\nIntanto Doakes sospetta che Dexter sia in qualche modo collegato all'assassino del camion frigo e continua a minacciarlo dicendo che prima o poi scoprir\u00e0 il suo segreto. Per evitare che Doakes continui a inseguirlo, Dexter buca la ruota della sua auto e va a far visita a Roger, visto che hanno delle questioni in sospeso. Dexter gli sbatte in faccia tutte le menzogne che Roger racconta alla gente e poi gli avvolge un filo da pesca attorno al collo fino a fargli perdere i sensi e lo porta nella casa della sua seconda vittima, legato, imbavagliato e con un taglio sulla guancia, dove gli conficca il pugnale nel cuore.\nDexter ritorna agli incontri per i tossicodipendenti, questa volta presentandosi col suo vero nome. Condivide con gli altri la storia del Passeggero Oscuro e ammette che finalmente sta iniziando a sentirsi legato con qualcuno e che la sua maschera sta scivolando via dal suo volto. Alla fine della sua confessione Lila \u00e8 contenta che lui abbia detto la verit\u00e0 e si offre di farle da sponsor. Poco dopo Dexter scopre che in fondo alla stanza c'\u00e8 anche Doakes, che sembra contento di avere finalmente scoperto il segreto di Dexter, che naturalmente gli fa credere di essere un tossicodipendente, sperando che adesso Doakes gli star\u00e0 alla larga. Debra scopre che due persone scomparse avevano precedenti penali, e non sa se sia una coincidenza. Lundy le chiede quindi di controllare il DNA nel database dei criminali, pensando che Debra voglia restare a lavorare sul caso. Dexter va da Rita e le racconta della sua esperienza positiva all'incontro. \u00c8 sollevato. I due si baciano e fanno pace. Il giorno dopo, Rita accompagna Dexter all'incontro e lui le indica il suo nuovo sponsor. \u00c8 Lila. Rita non pare molto felice di questo nuovo sviluppo e una maschera di gelosia cala sul suo volto.\nIl macellaio della baia di Miami.\nTrama.\nC'\u00e8 una grandissima ondata di caldo a Miami e anche Dexter sembra soffrirlo. Rita intanto attende la visita di sua madre che non vede da tantissimo tempo perch\u00e9 non andava molto d'accordo con Paul. Cody, il figlio di Rita, sta avendo degli incubi sul Macellaio di Bay Harbor, ma Dexter lo tranquillizza dicendogli che il Macellaio non gli farebbe mai del male. Rita spera che il Macellaio venga catturato, ma Dexter cambia discorso con la scusa di dover andare al lavoro. Lundy annuncia che tutte le 18 vittime del Macellaio sono state identificate e che 13 di loro avevano precedenti penali, tutte accusate o sospettate di omicidio, ed ha quindi il suo schema, ma non \u00e8 sicuro di ci\u00f2 che significhi. Il capitano vuole rilasciare una dichiarazione, per placare la paura della gente, in cui si spieghi che il Macellaio colpisce solo la feccia della societ\u00e0, ma Lundy vuole tenere l'unica pista che hanno ancora segreta. Il capitano fa di testa sua e decide di rilasciare il messaggio. Masuka dice a Dexter di avere un enorme indizio sul caso e cerca di indagare per capire cosa ha scoperto.\nNel frattempo per\u00f2 va da Lila alla ricerca di conforto. Arrivato a casa di Lila nota molte opere d'arte. La ragazza dice di essere una scultrice e chiede a Dexter di accompagnarla ad andare a prendere la fornitura necessaria per il suo lavoro: in realt\u00e0 ruba le prime cose di metallo che vede per strada o nei giardini di case private. Dexter confessa a Lila di sentirsi sotto pressione al lavoro e ha bisogno di un consiglio per aiutarlo in questa emergenza. Lila gli dice dice che il primo passo verso la guarigione \u00e8 accettare s\u00e9 stessi e non semplicemente ammettere di avere un problema, cos\u00ec cerca di convincerlo a rivelarle i suoi segreti. Dexter riceve in tempo una chiamata e deve correre su una scena del crimine.\nLa vittima \u00e8 una donna uccisa da un colpo di arma da fuoco dal marito, ma Dexter sembra pi\u00f9 interessato a discutere sul caso del Macellaio con La Guerta che di occuparsi del nuovo caso. Doakes chiede a Dexter di concentrarsi. Dexter nota che la vittima \u00e8 stata colpita due volte al petto e una alla testa, un metodo che Doakes ha riconosciuto. Scoprono cos\u00ec che il marito della vittima faceva parte dei reparti speciali dell'esercito. Il caso sembra essere chiuso.\nLundy porta Angel, Debra e gli altri detective della task force nell'obitorio temporaneo e chiede loro di scoprire cosa abbiano fatto le ultime 5 vittime del Macellaio, quelle senza apparenti precedenti penali. Doakes dice a La Guerta che il marito che ha sparato alla moglie \u00e8 ancora in citt\u00e0, da quanto gli \u00e8 stato riferito da un \"compagno\" delle forze speciali. La Guerta sembra davvero sorpresa che Doakes abbia un \"amico\". L'informatore e l'assassino erano nella stessa divisione dell'esercito. La Pascal chiama Dexter nel suo ufficio e gli d\u00e0 una camicia del suo fidanzato sulla quale vuole che Dexter faccia dei test sull'odore, ma lui essendo un esperto del sangue le consiglia di rivolgersi a Masuka, anche per tenerlo il pi\u00f9 distratto possibile dal caso del Macellaio.\nDexter va a cena da Rita e ad attenderlo c'\u00e8 anche Gail, la madre della donna, che non vede di buon occhio il nuovo fidanzato della figlia e pensa che nasconda qualcosa.\nIntanto Debra va in palestra e cerca di attaccare bottone con Gabriel, il ragazzo che voleva aiutarla nella boxe qualche settimana prima. Debra riesce a ottenere un appuntamento, ma in realt\u00e0 le cose si spingono un po' oltre. Debra lo ammanetta al letto per sentirsi al sicuro dopo l'esperienza del suo ex, ma Dexter tornando a casa sente dei rumori dalla camera da letto che lo disturbano e pensando di trovare Debra sul tapis roulan entra di scatto nella stanza sorprendendola in una posizione compromettente.\nLa mattina dopo, Debra rivela a Dexter che hanno trovato delle alghe nei sacchi delle vittime che potrebbero portare al molo in cui il killer tiene la sua barca, e lui comincia a preoccuparsi del fatto che potrebbe avere tralasciato qualcosa che lo conduca a lui. Doakes ha organizzato un incontro con Barnes, il sospetto assassino che fa parte dei corpi speciali, e va da lui da solo, senza rinforzi, cosa che preoccupa La Guerta. Barnes ammette di aver ucciso la moglie e mentre Doakes sta per arrestarlo lui gli punta la pistola contro, ma il poliziotto risponde all'attacco sparandogli un colpo, uccidendolo.\nDexter viene a sapere da Masuka che un esperto di biologia marina passer\u00e0 a prendere un campione dalle pietre trovate nei sacchi e che probabilmente smaschereranno il killer. La Pascal torna da Masuka e gli chiede della camicetta, ma lui le risponde di non aver trovato nessun odore e la donna ha un attacco di ira. \nMentre Dexter pranza con Lila, ha difficolt\u00e0 ad aprirsi con lei e pensa che sia meglio farla finita tra di loro. All'improvviso ha un flashback di un test psicologico che ha fatto da ragazzo. Harry gli disse di rispondere alle domande con l'opposto di ci\u00f2 che pensava davvero. \nLila crede che non sia nel migliore interesse per lui lasciarla come sponsor e cerca di convincerlo che ha bisogno del suo aiuto. Dexter le chiede se pensa che nessuno sia malvagio e poi si offre di mostrarle il \"male\" portandola nell'obitorio, dove \u00e8 sorpreso nel vederla affascinata da quei cadaveri e capisce che anche Lila \u00e8 come lui. Dexter \u00e8 sorpreso che Lila sia in grado di vedere oltre la sua maschera (proprio come faceva Harry), cos\u00ec decide di tenerla come sponsor e lei lo saluta baciandolo sulle labbra.\nAngel non si arrende con la moglie della vittima del Macellaio e va a casa sua per scusarsi. Non avrebbe mai dovuto scaricare lo stress del caso su di lei. La moglie alla fine confessa che suo marito teneva delle armi nascoste. La tattica di Angel sembra avere portato i suoi frutti. Intanto Dexter, turbato dal fatto che sui cadaveri ci possano essere le sue impronte, trova un modo per deviare le indagini: irrompe nel suo posto di lavoro e rompe il tubo che immette l'aria refrigerata nel tendone, facendolo passare come un incidente. I media cominciano a chiedersi se il Macellaio di Bay Harbor sia davvero un \"cattivo\" oppure una specie di eroe giustiziere. Mentre La Guerta sta guardando il notiziario a letto con il fidanzato della Pascal, lei gli dice che non possono pi\u00f9 stare insieme e hanno una discussione.\nDexter confessa a Rita che vuole tenere Lila come sponsor perch\u00e9 \u00e8 capace di aiutarlo, anche se lei non sembra esserne molto felice. Il biologo marino arriva all'obitorio e scopre i cadaveri praticamente decomposti per il caldo e quindi senza pi\u00f9 tracce di alghe. Ma quando sembra che la fortuna sia a favore di Dexter, interviene Masuka che dice di avere le pietre usate come zavorra per fare affondare i corpi, cos\u00ec \u00e8 possibile recuperare ancora delle tracce di alghe.\nIl vendicatore oscuro.\nTrama.\nDexter, mentre aspetta in coda per un caff\u00e8, sente dire dai passanti che il Macellaio merita una medaglia per togliere dalla strada dei pericolosi criminali. \nPoco dopo si ritrova su una nuova scena del crimine: un negozio di fumetti. Dexter pensa di non essersi mai immedesimato in un supereroe, anche se sembra avere molto in comune con uno di essi: un passato tragico, identit\u00e0 segreta, in parte umano in parte mutante, arcinemici. La vittima era un impiegato del negozio; siccome non c'era del denaro mancante nel negozio, viene subito esclusa l'ipotesi di una rapina, e LaGuerta pensa che il crimine sia avvenuto per ragioni personali. Dexter trova un'ampolla di vetro sporca di sangue che lo induce a pensare che sia l'arma del delitto, e poi nota un poster sul muro di \"The Dark Defender\", il fumetto scritto dalla vittima ispirandosi al Macellaio di Bay Harbor, da cui Dexter rimane affascinato dall'illustrazione (che in un certo senso gli assomiglia).\nLila e Dexter si incontrano ai Tossicodipendenti Anonimi, e mentre ascoltano il discorso di un membro, Dexter si addormenta e sogna che lui, vestito da The Dark Defender, salva se stesso da bambino e sua madre dagli uomini che l'hanno uccisa. Lila chiede a Dexter del sogno e lui le dice dell'omicidio di sua madre, una cosa che non aveva mai detto a nessuno prima d'ora. Lila pensa che l'omicidio di sua madre sia alla base della sua dipendenza e gli consiglia di mettersi alla ricerca degli assassini per affrontarli. Dexter ha bisogno di trovarli per poter chiudere il cerchio e iniziare il processo di guarigione per poter stare finalmente meglio.\nNel frattempo Debra, ossessionata dal fatto che il suo nuovo fidanzato possa nascondere qualcosa, si mette a curiosare nell'appartamento di Gabriel, ma lui la sorprende e lei si scusa raccontandogli la sua orrenda esperienza con l'assassino del Camion Frigo. Gabriel le confessa di non averne mai sentito parlare essendo stato per mesi fuori dal Paese e la fa sentire al sicuro.\nA casa di Rita, Dexter si ritrova da solo con Gail, che gli dice di aver scoperto il suo segreto, visto che ha trovato i moduli dei Tossicodipendenti Anonimi nel cassetto della figlia, cos\u00ec intima Dexter di allontanarsi dalla famiglia.\nNel frattempo si scopre che i risultati sulle alghe hanno dato esiti positivi. Le rocce provengono da 3 moli, uno dei quali \u00e8 proprio dove Dexter tiene la sua barca. \nIntanto Dexter scopre chi erano gli assassini di sua madre. Uno \u00e8 morto, uno \u00e8 in galera con l'ergastolo, e l'ultimo, Santos Jiminez, \u00e8 in libert\u00e0. Inoltre scopre delle registrazioni, che riguardano il caso dei tre delinquenti, in cui Harry stava interrogando sua madre che testimoniava contro gli spacciatori e temeva di essere uccisa. Dexter capisce che Harry conosceva sua madre.\nDoakes trova il sospettato del caso di omicidio nel negozio di fumetti. A quanto pare la vittima era un blogger coinvolto in una guerra virtuale con un tipo il cui nickname \u00e8 \"Corndude\". La Guerta dice a Doakes che il procuratore ha firmato e acconsentito che Doakes rimanga in servizio e che non ci saranno accuse contro di lui per avere ucciso Barnes la settimana prima. Doakes sembra ignorarla e lei gli suggerisce di andare da uno psicologo, consiglio che Doakes rifiuta. La Guerta manda degli agenti ad appostarsi a casa di Corndude e lei e Doakes si appostano fuori dal luogo in cui lavora.\nLila viene a sapere da Dexter che Jiminez, uno degli assassini della madre, \u00e8 in libert\u00e0 e gestisce un bar a Naples, cos\u00ec gli consiglia di affrontare Jiminez quella notte stessa. Dexter accetta. \nMentre Debra e Lundy stanno controllando il molo, lui sembra essere pi\u00f9 preoccupato dei suoi piedi gonfi e del pranzo, cos\u00ec si ferma a mangiare un tramezzino coi piedi in ammollo e convince una Debra bacchettona a unirsi a lui. Entrambi notano che nel molo c'\u00e8 mancanza di sicurezza cos\u00ec Lundy decide di installare delle telecamere per sorvegliare il posto al fine di beccare il Macellaio.\nDexter si prende una giornata libera per andare a Naples con Lila all'insaputa di tutti. Una volta arrivato al bar di Jimenez, aspetta fino all'orario di chiusura per affrontare l'assassino: si sfoga con lui e lo mette KO con una mazza da baseball fino a quando non confessa di aver ucciso la madre perch\u00e9 era una spia e aveva una relazione con un poliziotto, e Dexter pensa che il poliziotto sia Harry. Preso dallo sconforto torna nella stanza d'albergo dove lo aspetta Lila pronta a consolarlo.\nMentre Doakes e La Guerta sono appostati, si scopre che un tempo avevano una relazione. Una volta localizzato il veicolo del sospetto La Guerta vuole muoversi assieme a Doakes per arrestarlo, ma lui si arrabbia e le dice di rimanere al suo posto. In realt\u00e0 la donna \u00e8 preoccupata per il fatto che il suo collega abbia il grilletto facile e che se far\u00e0 fuori un'altra vittima potrebbe rischiare il posto di lavoro.\nMentre Gabriel sta facendo la doccia, Debra nota che il ragazzo ha lasciato il pc acceso e ne approfitta per curiosare tra le sue mail, e quando scopre che sta scrivendo un libro dal titolo \"La Principessa di Ghiaccio\" si arrabbia con lui perch\u00e9 pensa sia la storia del killer del camion frigo. Solo quando si reca in centrale viene a sapere da Lundy che Gabriel scrive libri per bambini e le consiglia di smetterla di farsi inutili paranoie, cos\u00ec la ragazza torna da Gabriel e gli chiede scusa. \nDexter si sveglia abbracciato a Lila e quest'ultima comincia a raccontare di come \u00e8 entrata nel programma. La ragazza dice che faceva uso di molte droghe e che il suo ragazzo era il suo spacciatore. Lui l'ha mollata e una sera lei, in preda alla rabbia, ha raso al suolo casa sua. Sfortunatamente, era svenuto all'interno ed \u00e8 morto. L'incendio fu attribuito alle droghe, ma l'uomo \u00e8 morto per colpa di Lila e ci\u00f2 l'ha spinta ad andare al suo primo incontro.\nDexter torna da Rita che \u00e8 dispiaciuta dal comportamento che sua madre ha avuto nei suoi confronti e ha intenzione di metterla alle strette per mandarla via. Ma Gail ha intenzione di restare a Miami per proteggere Rita e i bambini. Dexter viene a sapere delle indagini che la polizia sta facendo al molo dove tiene la sua barca e, per evitare di essere scoperto, con l'ausilio di una luce ultravioletta e un solvente pulisce la sua barca per assicurarsi che non ci siano macchie di sangue. Proprio quando inizia a immaginare una vita senza pi\u00f9 segreti, si vede che \u00e8 appena stato ripreso dalla neo-installata telecamera di sorveglianza del porto.\nDex, bugie e videotape.\nTrama.\nDexter sta ancora riascoltando il nastro dell'interrogatorio di Harry a sua madre, dal quale traspare il sospetto che i due avessero una relazione, cosa che Dexter non prende molto bene. Si chiede se Harry si fosse sentito in colpa per la morte di sua madre o se la stesse solo usando (cos\u00ec come avrebbe fatto con lui in seguito). Intanto Deb e Doakes chiacchierano alla macchina del caff\u00e8. Doakes nota che Dexter ha un aspetto orribile e chiede a Deb se per caso il fratello non sia ricaduto nel tunnel della droga. Deb la prende sul ridere e dice che \u00e8 impossibile che Dexter sia un drogato, in quanto non ha nemmeno mai fumato una sigaretta in vita sua. Doakes rimane spiazzato e pensa che la tossicodipendenza sia una scusa per nascondere qualcosa di ancora pi\u00f9 grande, cosa che lo ossessiona sempre di pi\u00f9. Lundy riunisce il proprio team. Sembra esserci una svolta nel caso del Macellaio di Bay Harbor, in quanto un uomo dice di essere stato in grado di sfuggire all'assassino e coinvolge anche Dexter a lavorare al caso poich\u00e9 dicono che lui sia piuttosto bravo a smascherare i serial killer. Il coinvolgimento di Dexter al caso fa ingelosire Deb che si sente messa in secondo piano.\nSulla scena del crimine, in un container abbandonato, Lundy sta interrogando la \"vittima\", che \u00e8 stata in grado di liberarsi dall'assassino. Dexter ispeziona il container alla ricerca di prove e scopre che il killer in questione non \u00e8 altro che un imitatore \"dilettante\" del Macellaio poich\u00e9 vi ha lasciato delle armi all'interno. Lundy e Deb indagano sulla vittima. \u00c8 un criminale, condannato per furti domestici e aggressioni, ma non \u00e8 un assassino. Dexter viene a sapere da Lundy che di recente sono state installate le telecamere al molo ed \u00e8 piuttosto preoccupato visto che ha ripulito la propria barca proprio qualche giorno prima, fortunatamente per\u00f2 per problemi tecnici, nessuno ha visto ancora le registrazioni, anche se il problema dovrebbe essere risolto entro la nottata.\nGail cerca di conoscere meglio Dexter e lo invita a cena proponendogli di portare anche Lila, che tra una parola e l'altra si fa quasi scappare il segreto sulla madre di Dexter lasciando Rita basita. Poco dopo Dexter e Rita si vedono a casa di lui e mentre stanno per avere un momento di intimit\u00e0, squilla il telefono e alla segreteria telefonica risponde Lila che si scusa per essersi quasi fatta scappare il segreto su sua madre e poi comincia a parlare del loro viaggio e sul fatto di aver dormito insieme in hotel. Rita rimane spiazzata e pensando che l'abbia tradita lo lascia dopo essersi sfuriata con lui. Mentre Debra \u00e8 fuori con Gabriel, si mostra un po' gi\u00f9 di morale perch\u00e9 sembra che Lundy l'abbia rimpiazzata con Dexter. Gabriel nota che Debra stravede per Lundy e pensa che la ragazza abbia un'evidente cotta per il suo capo. Dexter non se la passa molto bene dovendo conciliare la sua nuova vita senza Rita e il dover risolvere il problema delle videocamere. Quando Debra viene a sapere che Dexter e Rita si sono lasciati, consiglia al fratello di sistemare le cose. Debra riceve una chiamata da Lundy, ci sar\u00e0 una riunione e la presenza di Dexter \u00e8 espressamente richiesta. Dexter \u00e8 preoccupato. Lundy dice che il fervore della stampa nei confronti del Macellaio si \u00e8 rivoltato contro di loro e ora c'\u00e8 un imitatore giustiziere a piede libero. Addirittura ci sono degli annunci sul giornale di gente che richiede l'intervento del Macellaio e Lundy dice che la gente pensa che sia il loro Batman personale. Lundy \u00e8 preoccupato e se l'imitatore far\u00e0 una vittima, toglier\u00e0 il caso alla Polizia di Miami e se ne occuperanno solo i federali. Angel dice di aver trovato un sospetto, un uomo la cui madre \u00e8 stata ferita dalla vittima del finto Macellaio. Dexter sorprende Doakes ascoltare i nastri dell'interrogatorio di sua madre, e quando gli intima di andare via, Doakes gli dice di aver scoperto che la storia dei tossicodipendenti anonimi \u00e8 una montatura. Dexter, esausto, gli dice di non intromettersi e poi va da La Guerta con l'intenzione di sporgere denuncia su Doakes. La Guerta vuole parlare con Doakes prima che Dexter inoltri la denuncia facendo perdere il posto al collega. Dexter trova sfogo da Lila che approfitta della sua debolezza per sedurlo e portarlo a letto. Poco dopo per\u00f2 Dexter riceve una chiamata da Rita che sembra volerlo perdonare. Lui accetta di incontrarla dopo il lavoro. Intanto La Guerta va a parlare con Doakes e lo mette in guardia dalla possibile denuncia da parte di Dexter; lui insiste dicendogli che Dexter sta nascondendo qualcosa e che \u00e8 pericoloso, ma LaGuerta gli consiglia di mettere da parte questa sua ossessione. Batista porta in centrale l'emulatore del Macellaio e Lundy cerca Dexter affinch\u00e9 assista all'interrogatorio, ma si accontenta dell'aiuto di Masuka. Il sospetto, Olson, viene interrogato con il suo avvocato. Non ha un lavoro, n\u00e9 una ragazza n\u00e9 un alibi e sembra essere piuttosto ostile. Olson dice che hanno bisogno di prove per incriminarlo e Lundy promette che se ne occuperanno. Dexter vede i video di sorveglianza del suo molo ed \u00e8 preoccupato perch\u00e9 presto comparir\u00e0 anche lui in quel video, cos\u00ec attiva l'allarme antincendio, per fare evacuare l'edificio, e cancella il pezzo di video che lo riprende.\nPer evitare che la polizia di Miami perda il caso, Dexter va a casa di Olson, alla ricerca di una prova, cos\u00ec che Lundy lo possa incriminare e scopre che il ragazzo ha una stanza piena di ritagli di giornale sul Macellaio. Olson entra in stanza e Dexter lo sorprende alle spalle e lo intima a confessare. Olson dice di averne uccisi altri, uno spacciatore e un collega. Dexter mostra a Olson il modo corretto di preparare una stanza pulita per gli omicidi. Olson dice a Dexter di essere lui a ispirarlo, e lui ribatte che lui non \u00e8 il Macellaio, non \u00e8 un modello da seguire e gli fa una breve lista di tutte le complicazioni che sono nate attorno a lui. Gli dice che non sente il bisogno di ucciderlo, ma che lo far\u00e0 comunque.\nL'FBI e la polizia si recano al container dove la vittima del finto macellaio era sfuggita. L\u00ec vi trovano i resti di Olson. Il Macellaio ha lasciato l\u00ec i resti come avvertimento per i prossimi futuri emulatori. Debra va a cercare Lundy, preoccupata che tolga loro il caso, ma lui le assicura che non lo far\u00e0 e, intuendo il motivo della \"gelosia\" di Debra, le assicura che chiede l'aiuto di Dexter solo perch\u00e9 non sopporta Masuka. Deb, sollevata, lo abbraccia. Dexter va da Rita e lei gli d\u00e0 l'opportunit\u00e0 di spiegarsi. Lui dice che Lila \u00e8 andata a Naples con lui in qualit\u00e0 di sponsor perch\u00e9 voleva trovare l'uomo che ha ucciso sua madre, ma Rita rimane delusa dal fatto che lui abbia scelto Lila per accompagnarlo a Naples invece che lei, la sua ragazza. Rita chiede se davvero avessero camere separate e non abbiano fatto sesso. Dexter dice di non essere andata a letto con Lila, non quella notte. A quel punto Rita lo caccia chiudendo definitivamente con lui.\nQuella notte successe di tutto.\nTrama.\nDexter porta avanti la sua passionale relazione con Lila, trovando in lei finalmente qualcuno capace di capirlo. Alla centrale scoprono che il Miami Tribune ha ricevuto un manifesto di 32 pagine, probabilmente scritto direttamente dal Macellaio. In realt\u00e0 \u00e8 stato Dexter a scrivere e mandare quel documento al giornale per mandare fuori strada Lundy e il suo team. Intanto La Guerta continua a intimare Doakes di lasciar stare Dexter, altrimenti sar\u00e0 costretta a prendere provvedimenti. Dexter fa visita a Camilla al dipartimento dei registri e la donna gli rivela che Doakes \u00e8 andato da lei e le ha chiesto la cartella col caso dell'omicidio della madre di Dexter. Camilla gli ha detto la stessa cosa che inizialmente disse a Dexter (che quelle cartelle sono archiviate negli scantinati del Municipio) e Doakes si \u00e8 arrabbiato tantissimo, tanto da farla spaventare. Intanto Lundy sta riguardando le foto del caso e Debra chiede una copia del manifesto per lavorarci.\nSulla scena del crimine, Dexter sta scattando delle foto a Wilson, il patrigno della vittima, che si dichiara innocente. Dexter gli crede in quanto le macchie di sangue sulla camicia dell'uomo non indicano segni di violenza. Doakes per\u00f2 crede che il patrigno sia il colpevole siccome viene a sapere che non andava d'accordo con la figliastra e che i vicini li hanno sentiti litigare quella mattina. Cos\u00ec chiede conferma a Dexter che, per vendicarsi delle molestie subite dal collega, gli mente e d\u00e0 la conferma che l'uomo sia colpevole mentre nel rapporto ematico che consegna a La Guerta scrive che in realt\u00e0 Wilson \u00e8 innocente. Mentre se ne va, riceve una chiamata da Lila che gli comunica di aver venduto una delle sue opere e lo invita a festeggiare in un ristorante di lusso. Dexter assieme a Lila ha proprio la sensazione di avere il controllo della propria vita.\nIntanto Cody, il figlio di Rita, sta ripassando la sua ricerca sull'Arabia Saudita con Gail la quale \u00e8 molto infastidita perch\u00e9 Cody non si espone bene, ma in realt\u00e0 il bambino \u00e8 agitato perch\u00e9 vuole che Dexter sia presente alla sua esposizione.\nNel frattempo Lundy consiglia alla sua squadra di studiare a fondo il manifesto. Angel trova alcuni riferimenti letterari e Lundy ne \u00e8 impressionato al punto da pensare che il manifesto aveva come unico scopo di creare il caos e rallentare le indagini: sospetta che il Macellaio possa essere uno appartenente alle forze dell'ordine. Debra torna a casa di Dexter e quando scopre che ha una relazione con Lila si arrabbia col fratello. Intanto Doakes sta ancora cercando di provare che il signor Wilson abbia ucciso la sua figliastra e La Guerta non riesce a capire perch\u00e9 il sergente ancora insiste se il rapporto sul sangue esclude il signor Wilson, cos\u00ec interviene pensando che Doakes possa avere seri problemi. Dopo aver rilasciato Wilson, rimprovera Doakes il quale dice di non aver mai avuto il rapporto sul sangue e capisce che Dexter gli ha teso una trappola, ma La Guerta dice che \u00e8 patetico dare la colpa a lui.\nDexter trova Doakes nel suo laboratorio che ricomincia a minacciarlo ma questa volta Dexter, anzich\u00e9 fingere la parte della vittima, gli tiene testa e gli dice che lui sar\u00e0 sempre un passo avanti, poi gli d\u00e0 una testata ed esce furtivamente dalla stanza. Poco dopo Doakes lo raggiunge e lo aggredisce davanti a tutti, costringendo La Guerta a sospenderlo momentaneamente. Debra capisce di essere innamorata di Lundy e rompe con Gabriel che non prende bene la scelta della ragazza. Durante il turno di lavoro Deb approfitta della pausa pranzo per confessare i suoi sentimenti a Lundy e baciarlo. Dexter riceve una chiamata da Cody che lo invita alla presentazione della sua ricerca sull'Arabia Saudita, ma la chiamata viene interrotta da Gail. A questo punto Rita, vedendo che la madre controlla troppo sia la vita dei bambini che quella di Rita stessa, decide di cacciarla di casa la mattina dopo. Dexter decide di andare a vedere Cody e pensa di trascorrere una giornata con Rita e i ragazzi. Pi\u00f9 tardi riceve una chiamata da Lila, ma la rifiuta, cos\u00ec la ragazza cerca di porre le attenzioni di Dexter su s\u00e9 stessa dando fuoco alla casa, facendolo sembrare un incidente. Lila richiama e dice a Dexter dell'incendio, cos\u00ec lui corre subito in suo soccorso e fingendosi impaurita gli fa promettere di non lasciarla mai sola.\nChiudere i conti.\nTrama.\nLila passa molto tempo da Dexter, e tra lei e Debra c'\u00e8 molta tensione. Intanto Dexter trova uno dei giocattoli di Cody nella sua borsa e pensa di doverglielo restituire, ma Lila cerca di mettergli in testa l'idea che il bambino lo voglia controllare. Dexter pensa che a volte Lila esageri, cos\u00ec va a trovare i bambini portandogli delle ciambelle, anche se Rita vuole che lui stia lontano dalla sua vita. Alla stazione di polizia Lundy presenta alcuni nuovi agenti al team che sta lavorando al caso del Macellaio di Bay Harbor; e comunica loro che sono sotto inchiesta per gli omicidi.\nDexter \u00e8 molto preoccupato per la situazione poich\u00e9 teme che Lundy possa scoprirlo. La Guerta comunica a Doakes che ha un lavoro da offrirgli e lo invita per un colloquio. Lila chiede a Dexter di aiutarla a mettere in ordine la casa dopo l'incendio e dai resti bruciati nota che l'incendio ha avuto diversi punti di origine, il che lo induce a pensare che Lila abbia dato fuoco alla casa di proposito. \nLundy si congratula con Dexter per essere stato cos\u00ec meticoloso con i rapporti che ha scritto sui 4 casi del macellaio di Bay Harbor su cui ha lavorato, ma gli fa notare che il rapporto sul sangue scritto sul caso di Rodrigo \u00e8 sbagliato, per\u00f2 Dexter riesce a giustificarsi dicendo che quando stava lavorando a quel caso era sovraccarico di lavoro e ha trascurato alcune cose. Intanto Debra e Angel stanno riesaminando il caso e pensano bene di interrogare il vicino di casa di Rodrigo, che si rivela essere l'occhio vigile del suo vialetto a livello maniacale, tanto da appuntarsi tutto quello che succede, cos\u00ec d\u00e0 agli agenti il block notes in cui ha scritto cosa \u00e8 successo il giorno in cui Rodrigo \u00e8 scomparso e scoprono che \u00e8 salito su una macchina della quale \u00e8 segnato anche il numero di targa. Debra confessa a Dexter che frequenta Lundy, ma questa notizia non lo colpisce e pensa che la sorella voglia sedurre il suo superiore solo per fare carriera. Questo per\u00f2 manda su tutte le furie Debra che gli rinfaccia la sua relazione con Lila, definendola una volgare vampira inglese. Mentre Deb si reca al suo appuntamento romantico con Lundy, Dexter trascorre, assieme ai colleghi e Lila, la serata al bowling, al termine della quale viene aggredito da Jiminez con un coltello che lo ferisce al braccio. Fortunatamente i colleghi di Dexter intervengono in tempo e inseguono l'uomo, ma non riescono a raggiungerlo e se lo lasciano sfuggire. Lila rassicura Dexter dicendogli che si prender\u00e0 cura di lui e che qualunque cosa accada l'affronteranno insieme.\nIntanto Cody chiede alla madre se Dexter verr\u00e0 a colazione, ma lei confessa di non stare pi\u00f9 insieme a Dexter. La Guerta dice a Doakes che un suo amico che lavora nella sicurezza \u00e8 rimasto impressionato da lui e vorrebbe offrirgli un lavoro, cos\u00ec lui accetta di incontrarlo la sera stessa. Intanto Dexter sente sempre di pi\u00f9 il desiderio di uccidere il killer di sua madre, e si rende conto che gli mancano le sensazioni che provava quando uccideva. Cos\u00ec sale sul suo furgone e segue Jiminez, finendo in una palude dove si trova la sua capanna, nelle Everglades, in cui nasconde la droga. Appena Jiminez entra nella capanna, Dexter accende la radio della sua auto per farlo uscire e colpirlo di sorpresa, iniettandogli l'anestesia. Intanto Lila arriva alla stazione di polizia per cercare Dexter, ma Debra le dice che il fratello non \u00e8 rimasto a lavorare fino a tardi come le aveva fatto credere e Lila pensa che Dexter la stia tradendo. Nel frattempo Doakes preferisce saltare l'incontro di lavoro per entrare nell'appartamento di Dexter e frugare tra le sue cose in cerca di indizi che possano rivelargli il suo segreto: riesce a trovare la raccolta di vetrini di sangue delle vittime di Dexter. Mentre Debra cerca il proprietario della macchina su cui \u00e8 salito Rodrigo il giorno in cui \u00e8 scomparso, riesce finalmente a ottenere un nome: Charlie Lewis, uno spacciatore di New York, che \u00e8 stato arrestato prima della scomparsa di Rodrigo e la sua auto \u00e8 stata sequestrata per prove dalla Polizia di Miami. Lundy, Angel e Debra non hanno dubbi: il Macellaio di Bay Harbor \u00e8 uno di loro. Lundy chiede ai suoi colleghi di tenere segreta l'informazione per il momento e di indagare per cercare il colpevole. Jiminez si sveglia legato nella plastica e Dexter inizia il suo rituale: prende il suo sangue per la sua collezione di vetrini e questa volta lo uccide con una motosega, proprio come Jiminez fece con la madre.\nIntanto Rita torna a casa con i bambini e trova la porta aperta pensando fosse passato Dexter, cos\u00ec lo chiama dato che lui \u00e8 l'unico ad avere la chiave. Dexter, ancora intento a fare a pezzi il corpo di Jiminez, nota che tra le sue chiavi manca quella dell'appartamento di Rita e, temendo che qualcuno possa farle del male, la raggiunge subito lasciando i resti della vittima nella capanna. Dexter ha capito che \u00e8 stata Lila, infatti va da lei per riprendersi la chiave. Inoltre lei confessa di aver chiamato Jiminez (che a sua insaputa lo ha poi aggredito nel parcheggio del bowling), solo perch\u00e9 questa cosa avrebbe potuto avvicinarli di pi\u00f9. Dexter si rende conto che Lila \u00e8 pi\u00f9 pericolosa di quanto mai sar\u00e0 la sua dipendenza e le ordina di stare lontano da lui e da Rita, o lei vedr\u00e0 il mostro che \u00e8 dentro di lui.\nLa resistenza \u00e8 inutile.\nTrama.\nDexter sogna di trascinare il cadavere di Jiminez, l'uomo che ha ucciso la sera prima, nella centrale di polizia. In realt\u00e0 \u00e8 molto preoccupato per aver lasciato il corpo della sua vittima in un posto non sicuro perch\u00e9 teme che Lundy possa scoprirlo. Dexter si scusa ancora con Rita e le confessa di essersi davvero pentito di averla tradita, il che \u00e8 molto raro per lui e ammette che Lila \u00e8 stato il pi\u00f9 grande errore della sua vita. Le sue scuse significano molto per Rita, ma ancora non se la sente di averlo di nuovo nella sua vita. Nel momento in cui Dexter va a prendere il corpo di Jiminez, si accorge in tempo di avere l'FBI alle calcagna e cambia strada per recarsi al lavoro, dove viene a sapere che ormai Lundy \u00e8 convinto che il Macellaio di Bay Harbor \u00e8 uno della polizia di Miami, motivo per cui l'FBI controlla tutti i dipendenti del distretto. All'improvviso rivive un flashback in cui si vede Harry che porta Dexter ad assistere a un'esecuzione sulla sedia elettrica quando era solo un ragazzo, e capisce che quella sar\u00e0 la sua sorte semmai dovessero scoprirlo. Lundy pensa che dovrebbe rendere pubblica la sua relazione con Debra, ma lei preferisce tenerla segreta per evitare le critiche dei colleghi. Intanto La Guerta chiama Doakes, ma lui rifiuta la chiamata e lei gli lascia un messaggio in segreteria arrabbiandosi per non averla incontrata la sera prima. In realt\u00e0 Doakes \u00e8 all'aeroporto per andare a Port-Au-Prince, dove ha rintracciato un vecchio amico, ora agente di viaggi, e ha bisogno di accedere al laboratorio dell'ospedale haitiano per analizzare il sangue dei vetrini che gli far\u00e0 recapitare con la barca per evitare i controlli doganali. L'FBI sta ancora lavorando nell'ufficio di Dexter, che nel frattempo pensa a come nascondere i suoi vetrini, i suoi \"strumenti\" e la sua ultima vittima. Alla centrale arriva Lila che prova a far ingelosire Dexter provandoci con Angel che sembra molto attratto dalla donna. Dexter gli dice che deve stare attento a Lila, in quanto fuori di testa, ma Angel non gli d\u00e0 retta. Lila minaccia Dexter di trascorrere la serata assieme a lei e i colleghi, altrimenti riveler\u00e0 i suoi segreti. Lui accetta e una volta rimasti soli le ricorda che tra loro \u00e8 finita, ma lei insite nel voler stare insieme.\nQuando Dexter torna a casa, scopre che i suoi vetrini sono spariti e subito pensa che possa essere stato Lundy ad averli trovati. Inizia a temere seriamente il peggio quando i federali bussano alla sua porta e lo scortano da Lundy che gli rileva che il sospettato \u00e8 Doakes in quanto molti indizi portano a lui: il ritrovamento dei vetrini di sangue nella sua auto, il fatto che suo padre fosse un macellaio, il suo passato che include frequenti sparatorie e la sua forza bruta sul lavoro lo rendono un sospettato. L'FBI pensa che quei vetrini contengano il sangue delle vittime del Macellaio di Bay Harbor e ora ha bisogno di certezze, quindi Lundy gli chiede di analizzare i vetrini e vedere se il sangue coincide con le vittime. Inoltre Lundy \u00e8 preoccupato per Dexter siccome ricorda che Doakes aveva un comportamento morboso nei suoi confronti, cos\u00ec Dexter coglie la palla al balzo e rivela l'atteggiamento intimidatorio che Doakes esercitava su di lui, cosa che convince Lundy ad assegnare a Dexter una scorta. Quando alla centrale si diffonde la notizia che Doakes sia il sospettato, La Guerta si rifiuta di credere che il suo collega sia il Macellaio di Bay Harbor e si propone di investigare per testimoniare la sua innocenza. Nel frattempo Doakes chiama La Guerta che lo mette al corrente della situazione e gli consiglia di tornare alla centrale e dire la verit\u00e0, ma lui che \u00e8 troppo impegnato per cercare le prove che possano incriminare Dexter decide di mentire alla collega non rivelandole delle sue indagini che sta facendo sull'ematologo. Poi le dice che non la contatter\u00e0 finch\u00e9 non avr\u00e0 trovato la prova di cui ha bisogno.\nDexter passa un po' di tempo lavorando sui propri vetrini; prende i campioni di sangue necessari e si chiede se i suoi crimini riusciranno o meno a ricadere su Doakes. Intanto riceve una telefonata da Rita che ammette di provare ancora qualcosa per lui e le farebbe piacere vederlo per parlarne.\nAdesso che i federali controllano l'appartamento di Dexter 24 ore al giorno, Dexter deve trovare il modo di sbarazzarsi del cadavere di Jiminez. Cos\u00ec scappa di casa dalla finestra del bagno e prende la barca per andare nella capanna dell'Everglades dove raccoglie i pezzi del corpo di Jiminez con l'intenzione di gettarli in mare. Uscendo dal capanno, all'improvviso viene sorpreso da Doakes che aveva attaccato un GPS sua alla barca per seguirlo. Doakes capisce che Dexter \u00e8 il Macellaio di Bay Harbor e lo minaccia con una pistola affinch\u00e9 lui si costituisca, ma l'ematologo riesce a fermalo beccandosi per\u00f2 una ferita alla gamba e decide di catturare Doakes il quale si sveglia in una cella all'interno della capanna. Per la prima volta Dexter non sa cosa fare.\nOmbre sulla morte di Harry.\nTrama.\nDexter \u00e8 alla capanna nell'Everglades e sta cercando di medicarsi la ferita alla gamba, mentre Doakes chiuso in cella gli dice che se non ha intenzione di lasciarlo andare, \u00e8 meglio che lo uccida. Per la prima volta Dexter e Doakes hanno un confronto e si accusano a vicenda per essere degli assassini.\nAlla Centrale Lundy e Debra scoprono che La Guerta ha ricevuto una chiamata da Doakes subito dopo che hanno emanato il mandato. Anche se non avrebbero potuto rintracciarlo in quanto la chiamata \u00e8 durata poco, Lundy dice che La Guerta avrebbe dovuto dare loro la possibilit\u00e0 di farlo, altrimenti avrebbe rischiato di passare per sua complice.\nIntanto Dexter rientra nel suo appartamento passando dalla finestra del bagno. \u00c8 molto confuso, non sa cosa fare con Doakes: non pu\u00f2 ucciderlo perch\u00e9 va contro il codice di Harry siccome non \u00e8 un vero assassino e non pu\u00f2 liberarlo perch\u00e9 lo accuserebbe. All'improvviso rivive un flashback in cui lui, Debra e suo padre si trovano sulla scena del crimine. Harry dice a Dexter di sapere chi \u00e8 l'assassino, Juan Ryness, uno stupratore di studentesse. Il ricordo viene interrotto dalla visita di Rita che invita Dexter a trascorrere del tempo con lei. Intanto Lundy mostra alla squadra i quattro pseudonimi registrati presso il Dipartimento della Difesa durante il periodo di servizio di Doakes nelle forze speciali. Hanno segnalato questi nomi per il loro mandato di cattura, quindi se user\u00e0 uno di questi ne saranno informati. Lundy chiede a Dexter di aggiornarlo sull'analisi dei vetrini: il sangue di 18 di quei vetrini appartengono alle vittime del Macellaio, 12 dei quali sono criminali presenti nel database, che sono misteriosamente scomparsi. Angel dice che ciascuno dei 12 ha ucciso almeno una volta, quindi stanno cercando ogni legame che potrebbe esserci tra i loro casi e il sergente Doakes. La Guerta viene a sapere delle identit\u00e0 delle 12 vittime del Macellaio e comincia a indagare per vedere se i criminali uccisi fossero legati ai casi di Doakes. Intanto Doakes cerca in tutti i modi di liberarsi e vede che davanti alla cella c'\u00e8 un tavolo sul quale Dexter ha lasciato gli effetti personali di Jiminez e tra questi nota un telefonino che squilla, che cerca di prendere afferrandolo con la sua cintura. Debra scopre che suo fratello vive sotto scorta e si arrabbia quando viene a sapere che Dexter ha chiesto a Lundy di sospendere il regime di protezione. Lei \u00e8 preoccupata perch\u00e9 sa che Doakes odia Dexter e il fatto che sia un killer non migliora le cose. Dexter le dice che se Doakes avesse voluto ucciderlo, sarebbe gi\u00e0 morto, in quanto non \u00e8 tanto stupido da esporsi solo per rancore.\nDexter torna a far visita a Doakes che, appena lo sente arrivare, lancia la sua camicia sul tavolo per coprire il telefonino. Dexter prima si mostra gentile offrendogli dell'acqua e poi gli dice che dovr\u00e0 liberarsi di lui, ma non sa ancora in che modo. Ad un certo punto, Dexter sente il suono di un messaggio del cellulare che Doakes cercava di prendere e trova il telefonino di Jiminez sotto la camicia del collega. Di conseguenza capisce che Doakes sta cercando di scappare e deve stare molto attento. A un certo punto Doakes comincia a provocarlo affinch\u00e9 lui apra la cella per riuscire a fuggire, ma l'ematologo confessa di avergli messo del sonnifero nell'acqua e, prima che faccia effetto, Doakes gli dice di sapere delle verit\u00e0 su suo padre, stuzzicando cos\u00ec la curiosit\u00e0 di Dexter che adesso non vuole pi\u00f9 ucciderlo per saperne di pi\u00f9, ma non fa in tempo in quanto il collega cade in un sonno profondo e ne approfitta per lasciare le impronte di Doakes sui suoi strumenti da \"Macellaio\". Poi getta gli arnesi in un molo dove fanno lezioni di sub in modo che possano essere ritrovati e consegnati alla polizia che trover\u00e0 le impronte di Doakes. In un altro flashback Dexter ricorda che durante il compleanno di Debra, il capitano Tom Matthews (all'epoca tenente) comunica a Harry che Ryness, lo stupratore, \u00e8 riuscito a sfuggire alla giustizia. Harry, arrabbiatissimo, rompe una bottiglia di birra e in un secondo momento dice a Dexter di occuparsi personalmente del criminale.\nIntanto Debra \u00e8 preoccupata perch\u00e9 viene a sapere che appena il caso del Macellaio sar\u00e0 risolto, Lundy verr\u00e0 trasferito e pensa che questo potrebbe compromettere la loro relazione. Nel frattempo Dexter prende il telefono di Jiminez e legge una serie di messaggi in cui capisce che qualcuno cerca lo spacciatore che \u00e8 mancato a un incontro. Dexter decide di fare ricerche sull'uomo che manda questi messaggi, e scopre che \u00e8 un tale di nome Christopher Harlow. Cos\u00ec decide di cercarlo nel database scoprendo che \u00e8 un latitante con un'accusa di omicidio. Dexter gli manda un messaggio chiedendogli se possono vedersi al capanno, dato che se sapesse dell'esistenza dello stesso potrebbe essere un problema in quanto tiene in ostaggio Doakes, ma Harlow fortunatamente risponde di non essere a conoscenza di un capanno.\nDexter pensa ancora a quello che gli ha detto Doakes e vuole assolutamente scoprire se c'\u00e8 davvero qualcosa che non sa su Harry, cos\u00ec torna da Doakes per chiedere chiarimenti ma lui. per prendere tempo, finge di non ricordare. Alla fine confessa di aver indagato sul passato di Dexter e ha trovato qualcosa che non avrebbe dovuto vedere e che riguarda la morte di Harry. Dexter sa che \u00e8 morto per problemi cardiaci, il che non \u00e8 un mistero, ma Doakes dice che c'\u00e8 molto di pi\u00f9 e lo tiene sulle spine. Allora Dexter decide di parlare con il capitano Matthews per sapere la verit\u00e0 sulla morte di Harry, ma nonostante il capitano gli rivela quello che sa gi\u00e0, alla fine confessa che l'autopsia ha rilevato un'overdose per la medicina che Harry prendeva per il cuore; dunque il tutto fa pensare a un suicidio. Inoltre gli rivela che Harry lo ha chiamato la sera prima che morisse dicendogli di badare ai suoi figli. Dexter \u00e8 scosso e non riesce a capire perch\u00e9 suo padre si sia tolto la vita. La Guerta mostra a Lundy dei documenti che provano l'innocenza di Doakes in cui si parla di un appostamento che c'\u00e8 stato quando loro erano partner. Lei e Doakes sono rimasti in un albergo 24 ore al giorno per due settimane, e quindi questo prova la sua alibi. Lundy dice che non pu\u00f2 utilizzare quei documenti, perch\u00e9 la credibilit\u00e0 di La Guerta \u00e8 stata compromessa da quando lei non ha detto della chiamata di Doakes.\nNel frattempo Dexter e Rita trascorrono la giornata in spiaggia, mentre Angel gioca con i bambini. Rita nota che Dexter \u00e8 molto turbato e lui le confessa che ha appena saputo che il padre \u00e8 morto suicidandosi. Mentre Dexter \u00e8 sulla via del ritorno, arriva un messaggio sul cellulare di Jiminez in cui Harlow dice di aver scoperto dove \u00e8 il suo capanno e che ci andr\u00e0 presto perch\u00e9 rivuole la sua droga. Dexter gli risponde dicendo che la droga \u00e8 nel bar di Jiminez e pu\u00f2 andarla a prendere tra un'ora. In realt\u00e0 \u00e8 una trappola per catturare il criminale. Mentre Deb e Lundy sono a pranzo, lui riceve una chiamata e le dice che c'\u00e8 una segnalazione su uno degli pseudonimi di Doakes da un autonoleggio. Intanto Lila riesce a sedurre Angel e lo porta a letto, poi di nascosto prende il roipnol (la pillola dello stupro) per mettere nei guai l'amico di Dexter. La ragazza perde i sensi e Angel chiama i soccorsi.\nDexter torna al capanno trascinando Harlow privo di sensi e dice a Doakes che \u00e8 un assassino e che dovr\u00e0 ucciderlo. Doakes cerca di convincerlo a non farlo, ma lui copre la cella con un telone di plastica e inizia il suo rituale che spaventa Doakes appena vede il sangue schizzare sul telone. Una volta finito, Doakes \u00e8 sconvolto e chiede a Dexter di stargli lontano. Queste parole non sono nuove per Dexter e inizia a ricordarsi di quando lui uccise Ryness pensando di far felice suo padre, ma lui gli disse di stargli lontano, spaventato dal mostro che aveva creato e Dexter si sente in colpa perch\u00e9 pensa di essere lui la causa del suicidio di Harry.\nProssima svolta a sinistra.\nTrama.\nDexter continua a pensare a suo padre e che lui sia la causa della sua morte. Doakes gli chiede se vuole confidarsi con lui sulla morte di Harry e approfitta del suo momento di debolezza per fargli fare la cosa giusta, cio\u00e8 liberarlo e costituirsi. Ma quando Dexter gli dice che ora agir\u00e0 senza il suo codice, che tutte le cose che gli ha insegnato Harry sono stupidaggini e quello purtroppo \u00e8 l'unico modo di vivere che lui conosce, Doakes \u00e8 preoccupato per la sua sorte perch\u00e9 vede che Dexter non pu\u00f2 controllare quel male che \u00e8 dentro di lui. A un certo punto Dexter riceve una chiamata dal dottor Hill per informarlo che Lila \u00e8 al pronto soccorso in arresto respiratorio e gli consiglia di accorrere al pi\u00f9 presto in quanto c'\u00e8 una complicazione legale, di cui non pu\u00f2 discuterne al telefono.\nMentre Dexter sta percorrendo il corridoio dell'ospedale, ricorda di quando Debra, percorrendo il corridoio in lacrime, gli disse che Harry era deceduto. Il dottor Hill comunica a Dexter che hanno trovato del Roipnol, una droga da stupro, nell'organismo di Lila; diverse escoriazioni e una ferita dietro la testa, il che fa pensare che la ragazza sia stata violentata da Angel. Dexter afferma che non \u00e8 possibile in quanto conosce bene Angel, ma il dottore gli rivela che Lila non ricorda niente di ci\u00f2 che \u00e8 successo e ha richiesto un esame per lo stupro. Dexter capisce che Lila vuole mettere in pericolo i suoi amici e quando va a farle visita, la ragazza vuole far credere di esser stata violentata ma Dexter le dice che se sta escogitando un modo per farlo riavvicinare questo non funzioner\u00e0. Lila gli promette di non denunciare Angel a patto che lui torner\u00e0 da lei, ma Dexter le intima una volta e per tutte di lasciarlo in pace. Intanto Angel \u00e8 preoccupato, perch\u00e9 potrebbe perdere il lavoro e la fiducia della sua ex moglie. Debra e Lundy vengono avvisati del ritrovamento degli attrezzi del Macellaio che Dexter ha gettato in mare e che le impronte rilevate sono quelle di Doakes. Ma La Guerta continua a non credere che il suo collega sia un killer spietato. Inoltre si viene a sapere che Doakes \u00e8 stato ripreso da una telecamera di sorveglianza di una stazione di servizio fuori dall'autostrada 41, a sud est di Naples. Questo porta gli agenti a pensare che Doakes stia scappando dal paese. Nel frattempo arriva un mandato di arresto per Angel da parte di Lila che lo ha denunciato per molestie sessuali. Appena Debra viene a saperlo si arrabbia e inizia a indagare su di lei per scoprire se ha precedenti e in tal caso vendicarsi. Intanto Doakes riesce a scappare dal capanno, ma trova difficolt\u00e0 ad allontanarsi dalla palude. A un certo punto vede una barca e urla per chiedere aiuto. I suoi soccorritori lo accolgono e Doakes ingenuamente dice di essere un poliziotto e racconta di essere stato prigioniero per due giorni in una capanna. Sfortunatamente coloro che lo hanno salvato sono malviventi e appena Doakes dice di essere un poliziotto viene aggredito. Mentre Dexter torna alla capanna trova la porta aperta e comincia ad agitarsi al sol pensiero che Doakes sia riuscito a scappare. A un certo punto sente delle voci: sono dei malviventi che tengono in ostaggio Doakes e che stanno entrando nella capanna per ritirare la droga. Dexter si nasconde, ma Doakes lo vede e gli fa segno di distrarre i criminali per liberarlo. Fortunatamente riescono nell'intento, ma subito dopo Dexter punta una pistola contro Doakes per rimetterlo in cella. Questa volta per\u00f2 gli promette che non lo uccider\u00e0 e finge di andare a costituirsi.\nIntanto Angel \u00e8 preoccupato per la sua situazione e Debra cerca di dargli il suo appoggio. Chiede a Lundy di accedere al database per fare una ricerca su Lila, ma non riscontra risultati che riguardano precedenti, multe o documenti, cos\u00ec si rende conto che Lila abbia mascherato la sua identit\u00e0 sotto falso nome. L'unico modo per risalire alla sua vera identit\u00e0 \u00e8 rilevare le sue impronte, cos\u00ec grazie all'aiuto di Angel che porta a Masuka il suo microonde, toccato da Lila, da analizzare riescono ad ottenere quello che volevano. Scoprono che il vero nome della ragazza \u00e8 Lila West e che il suo visto \u00e8 scaduto due anni fa, in questo modo possono cacciarla dal paese e far cadere le accuse contro Angel.\nDebra viene a sapere che una volta chiuso il caso Lundy andr\u00e0 a Washington e sa che ormai \u00e8 solo questione di giorni prima che la loro storia finisca.\nLa Guerta va ad Haiti per sapere cosa stesse facendo Doakes e comunica a Lundy che l'agente di viaggi con il quale ha parlato Doakes dice che il poliziotto cercava un laboratorio per analizzare i vetrini. La Guerta ha anche una lista delle missioni dei corpi speciali alle quali Leones \u00e8 sicuro che Doakes abbia partecipato e due di queste non coincidono con la tempistica degli omicidi del Macellaio. Lundy non crede che Leones sia affidabile, ma vale la pena continuare a indagare. Mentre Dexter trascorre la giornata con Rita e i bambini per una gita in barca, Lila ruba il GPS dall'auto di Dexter e indaga sulle destinazioni precedenti che la portano alla capanna nell'Everglades. Nel frattempo Debra riceve una chiamata e dice a Dexter che la macchina a noleggio di Doakes \u00e8 stata trovata e quindi devono andare in centrale, ma Dexter pensa di dover fare in modo che non trovino Doakes imprigionato.\nL'invasione britannica.\nGrazie al navigatore di Dexter, Lila arriva alla capanna dove \u00e8 rinchiuso Doakes e sta per entrare. Nel frattempo Debra, a casa di Dexter, ha ricevuto una chiamata: ci sono sviluppi su Doakes e sono sul punto di trovarlo; cos\u00ec chiede a Dexter se vuole unirsi alle ricerche, ma questi rifiuta. Ovviamente la polizia non pu\u00f2 trovare Doakes ora che \u00e8 imprigionato, quindi si prepara a raggiungerlo prima che lo facciano loro.\nIntanto Lila \u00e8 riuscita a forzare la serratura della porta della capanna e appena entra trova Doakes in una cella, che ancora una volta chiede il disperato aiuto di qualcuno. Racconta di essere stato rinchiuso l\u00ec da un pazzo: il Macellaio di Bay Harbor, e la sua ultima vittima si trova proprio nel capanno, squartata dentro a dei sacchi. Alla richiesta di Lila di sapere chi fosse, Doakes risponde che si tratta di Dexter Morgan. Lila finalmente ha capito il perch\u00e9 dei segreti e del carattere di Dexter e finisce per compatirlo. Doakes rimane incredulo nell'aver incontrato un'altra persona che neanche stavolta lo aiuter\u00e0 a scappare. Cos\u00ec la ragazza, pensando che il poliziotto sia una minaccia per Dexter, accende una fiamma, apre una bombola di gas e scappa dal capanno. Doakes in preda al panico riesce a raggiungere la chiave per aprire la cella, ma si accorge che la porta \u00e8 bloccata e, nel tentativo di spegnere il gas, rimane coinvolto nell'esplosione.\nDexter arriva alla capanna e vede le forze dell'ordine e i pompieri in gran subbuglio, viene a sapere che l'esplosione \u00e8 stata causata da una bombola di propano e che sono stati trovati solo pezzi di un cadavere, a questo punto Dexter si chiede se c'\u00e8 stato qualche tipo di \"intervento divino\". Il mattino seguente vengono trovati i resti carbonizzati di un corpo in acqua che, tra lo sgomento dei poliziotti, sembra essere proprio Doakes. Vengono trovati anche coltelli e altri oggetti come quelli che gi\u00e0 avevano incastrato Doakes e resti di un altro assassino ucciso e fatto a pezzi, a questo punto tutti sono convinti che il Macellaio sia Doakes.\nDexter ora \u00e8 libero e finalmente apprezza i lati della vita che poteva perdersi se si fosse costituito, tra cui fare l'amore con Rita, con cui finalmente si riconcilia definitivamente.\nNel frattempo La Guerta sembra non accettare ancora il fatto che Doakes sia un killer, ma Lundy conferma che tutte le prove portavano a lui; quando arriva la conferma che l'uomo morto nell'esplosione del capanno \u00e8 Doakes, La Guerta piange disperatamente la morte del collega.\nNel laboratorio Dexter e Masuka analizzano ci\u00f2 che \u00e8 stato ritrovato nel capanno e Masuka conferma che l'esplosione \u00e8 stata di natura dolosa. Dexter tra le prove trova il suo navigatore, cos\u00ec capisce che \u00e8 stata Lila a causare l'incendio. Dexter ha avuto la prova che Lila \u00e8 un'assassina pericolosa e le tende una trappola per ucciderla. Finge di riconciliarsi con lei, decidono di scappare insieme e si danno appuntamento per il giorno dopo.\nAngel viene a sapere che le sue accuse contro Lila sono cadute e Debra gli comunica che comunque Lila lascer\u00e0 la citt\u00e0 in quanto clandestina. Angel la ringrazia affettuosamente per l'aiuto; ma i due vengono interrotti da La Guerta che sta stanziando un fondo in memoria di Doakes: non accetta la sua morte e il fatto che fosse un assassino, Debra la consola e le promette un assegno per il suo fondo.\nDexter frattanto arriva a casa di Lila per partire, portando con s\u00e9 il suo armamentario da assassino. Una volta entrato, si nasconde per aggredire Lila, ma finisce per aggredire Debra, che era l\u00ec per assicurarsi che Lila stesse partendo. Lila li vede e capisce che entrambi erano l\u00ec per cacciarla dal paese, cosa che lei fa, ma non prima di aver portato con s\u00e9 la borsa di Dexter. Una volta in macchina, Dexter chiama Lila scusandosi per l'incidente e dicendo di voler ancora partire con lei.\nDebra intanto torna a casa di Lundy, ma questi deve partire per un altro caso. Nonostante ci\u00f2, Debra \u00e8 decisa a seguirlo.\nLila apre la borsa di Dexter e quando vede i suoi attrezzi capisce che lui voleva ucciderla, cos\u00ec decide di vendicarsi. Con il tranquillante seda la baby-sitter di Astor e Cody e rapisce i bambini. Alla centrale Dexter viene a sapere che Lila ha chiesto di lui, poi riceve una chiamata da Rita che gli comunica la scomparsa di Astor e Cody. Rita chiama Debra che decide di non partire con Lundy per aiutarla a trovare i bambini. A casa di Lila, Dexter trova Astor e Cody a guardare la TV, ma appena entra la ragazza, appicca un incendio e sbarra la porta. Dexter riesce a far scappare i bambini attraverso una finestra, ma non riesce a trovare un modo per uscire. Flashback: Dexter e Harry sono davanti a un fal\u00f2; Dexter non ricorda niente di prima che Harry lo adottasse, Harry dice che ci\u00f2 che \u00e8 successo potrebbe segnarlo e spingerlo a uccidere e rimarrebbe cos\u00ec per sempre. Dexter alla fine riesce ad abbattere il muro di legno danneggiato dalle fiamme e a uscire; esausto, viene soccorso da Debra.\nIntanto all'aeroporto Lila sta partendo per Parigi. Sul luogo dell'incendio Debra prende in mano la situazione, d\u00e0 ordini ai pompieri e fa denunciare Lila, che aveva riconosciuto dalla descrizione di alcuni vicini di Rita. Dexter si complimenta per la nuova fiducia in s\u00e9 stessa di Debra ed \u00e8 contento che tutto sia tornato al suo posto.\nPoi pensa che con tutto quello che ha passato se credesse nell'esistenza di una forza superiore, questa sicuramente vuole che Dexter continui a fare quello che fa, infatti il killer spedisce a Lila una cartolina di saluti da Miami con la foto di Doakes e vola a Parigi per poi ucciderla, ma non senza prima averla ringraziata per averlo aiutato ad accettare s\u00e9 stesso. Al funerale di Doakes sono presenti solo la madre, le sorelle, LaGuerta, Dexter, e la premiazione degli agenti della task force; Dexter riflette che nessuno lo ringrazier\u00e0 per quello che fa, ma il nuovo percorso che ha davanti \u00e8 uguale a quello vecchio, solo che ora non \u00e8 pi\u00f9 il codice di Harry a dominare la sua vita, ma il suo: \u00e8 lui il maestro ora.\nSi procura quindi un nuovo contenitore per i vetrini e pensa che non sta a nessuno dire se lui \u00e8 buono o cattivo, ma in fondo a chi importa?"}
{"id": "1253130", "revid": "142813", "url": "https://it.wikipedia.org/wiki?curid=1253130", "title": "Brendano di Birr", "text": "Biografia.\nFu amico del suo omonimo san Brendano di Clonfert e fu uno dei \"Dodici apostoli d'Irlanda\" che studiarono alla scuola di San Finnian di Clonard. \nNel 540 fond\u00f2 il monastero di Birr, nella contea di Offaly, oggi ridotto in rovina, e ne fu abate. Il monastero di Birr \u00e8 anche famoso perch\u00e9, nel VI secolo, vi furono copiati i \"vangeli di McRegol\", conservati oggi nella Biblioteca Bodleiana di Oxford. \nQuando Brendano mor\u00ec, San Columba di Iona, suo amico e discepolo, vide la sua anima portata in cielo dagli angeli. La Chiesa cattolica lo ricorda il 29 novembre."}
{"id": "1253132", "revid": "287204", "url": "https://it.wikipedia.org/wiki?curid=1253132", "title": "Ryan O'Reilly", "text": "Carriera.\nGiovanili.\nRyan approd\u00f2 al mondo dell'hockey giovanile con la maglia degli Erie Otters, nella Ontario Hockey League, dopo aver ricevuto il Jack Ferguson Award come prima scelta assoluta al draft 2007 dell'OHL. Nella sua stagione da rookie, nel 2007-08, O'Reilly raccolse 52 punti in 61 partite, guadagnandosi il titolo di Rookie dell'anno degli Otters e la nomination al Bobby Smith Trophy. L'anno successivo Ryan miglior\u00f2 le sue statistiche concludendo l'anno con 50 assist e 66 punti in 68 partite, iniziando ad attirare l'attenzione degli scout della National Hockey League.\nProfessionista.\nO'Reilly fu scelto al secondo giro in 33\u00aa posizione assoluta nell'NHL Entry Draft del 2009 dai Colorado Avalanche. Ryan guadagn\u00f2 il suo primo punto in NHL all'esordio il 1\u00ba ottobre 2009 contro i San Jose Sharks. La prima rete in NHL arriv\u00f2 il 15 ottobre contro Carey Price, portiere dei Montreal Canadiens. Quattro giorni pi\u00f9 tardi gli Avalanche annunciarono che i debuttanti O'Reilly e Matt Duchene avrebbero trascorso l'intera stagione con la prima squadra, grazie alle loro prestazioni positive.\nIn occasione dell'incontro con i Columbus Blue Jackets, il 2 febbraio 2010, divent\u00f2 il primo giocatore della storia degli Avalanche a segnare due reti in inferiorit\u00e0 numerica nella stessa partita. Ryan concluse la sua prima stagione in NHL con 26 punti, frutto di 8 gol e 18 assist, per poi fare l'esordio nei playoff con il successo per 2-1 contro San Jose Sharks in Gara-1 nei quarti di finale della Western Conference. Il 18 aprile mise a segno la sua prima rete nei playoff, la rete decisiva all'overtime nel successo di Colorado per 1-0 sempre contro San Jose.\nNella stagione 2011-12 O'Reilly raddoppi\u00f2 i punti ottenuti; concluse la stagione con 18 reti e 55 punti totali, risultando il capocannoniere della squadra. Il 7 dicembre 2012 durante il lockout della NHL firm\u00f2 un contratto biennale con la formazione della KHL del Metallurg Magnitogorsk, la stessa formazione in cui dall'inizio della stagione 2012-13 militava il fratello Cal. Nonostante la fine del lockout O'Reilly rimase ancora alcuni giorni in Russia, totalizzando 12 presenze con il Metallurg. Il 28 febbraio O'Reilly accett\u00f2 un accordo biennale con i Calgary Flames, tuttavia in quanto RFA O'Reilly rimase con gli Avalanche dopo che Colorado pareggi\u00f2 l'offerta poche ore pi\u00f9 tardi. Al termine della stagione 2013-14 vinse il Lady Byng Memorial Trophy per la sua correttezza sul ghiaccio, totalizzando una sola penalit\u00e0 in 80 partite giocate.\nNella stagione 2015-16 si trasfer\u00ec ai Buffalo Sabres firmando un contratto fino al 2023 e conquist\u00f2 subito un posto in occasione dell'NHL All-Star Game.\nNazionale.\nO'Reilly fece il suo esordio in campo internazionale in occasione del World U-17 Hockey Challenge del 2008, in veste di capitano della selezione dell'Ontario. A soli 17 anni di et\u00e0 O'Reilly fu selezionato dal Team Canada per disputare il torneo amichevole giovanile \"Ivan Hlinka Memorial Tournament\" in Slovacchia. Grazie anche ai suoi 5 punti in 4 partite fu eletto MVP nella finale contro i pari et\u00e0 della Russia, e port\u00f2 il Canada alla vittoria del torneo per la quarta volta in cinque anni.\nL'anno successivo Ryan fu scelto come capitano del Team Canada in vista del Campionato mondiale di hockey su ghiaccio Under-18 2009. In 6 partite collezion\u00f2 5 punti, giungendo al quarto posto finale dopo aver perso la finale per il terzo posto contro la Finlandia. Il debutto con la nazionale maggiore avvenne nel Campionato mondiale del 2012, dove in 7 incontri segn\u00f2 2 reti e forn\u00ec 2 assist."}
{"id": "1253135", "revid": "1494169", "url": "https://it.wikipedia.org/wiki?curid=1253135", "title": "Oggetti non stellari nella costellazione dell'Aquario", "text": "Principali oggetti non stellari nella costellazione dell'Aquario."}
{"id": "1253136", "revid": "767487", "url": "https://it.wikipedia.org/wiki?curid=1253136", "title": "Michele Ortuso", "text": "\u00c8 stato uno dei primi jazzisti italiani, contribuendo a diffondere questo tipo di musica in Italia negli anni '20 e '30; inoltre \u00e8 stato, con Vittorio Spina, tra i primi suonatori di banjo italiani.\nBiografia.\nGli inizi.\nAll'et\u00e0 di tre anni, insieme alla madre, raggiunge il padre, emigrato in Pennsylvania: musicista precoce, impara a suonare il mandolino all'et\u00e0 di sei anni, e successivamente impara a suonare il violino da un compaesano emigrato anch'egli.\nLa famiglia si trasferisce poi in Massachusetts, dove studia con il violinista Freddy Valva del Poly's Theatre di Worcester, e dove impara a suonare anche la chitarra ed il banjo: ed \u00e8 proprio con questo strumento, in quel periodo molto di moda a causa del dixieland, che ha le prime soddisfazioni vincendo molti concorsi e manifestazioni locali.\nIl ritorno in Italia e il successo con il Mike Ortuso Quartet.\nTornato in Italia nel 1923 si trasferisce a Roma cercando lavoro come musicista: non riuscendo a trovare scritture, ha l'idea di fingersi studente americano presentandosi come \"Mike Ortuso\", e cos\u00ec ottiene la sua prima scrittura italiana nel 1924, per l'orchestra della rinomata Casina Valadier al Pincio, diretta dal maestro Baldoni.\nNel 1925 mette su un complesso tutto suo, il \"'Mike Ortuso Quartet\" con cui si trasferisce a Firenze; suona poi nelle pi\u00f9 importanti orchestre di Jazz italiane, in tourn\u00e9e in Italia e all'estero, rimanendo nel 1929 per molti mesi a Monaco di Baviera e a Berlino (dove incide alcuni dischi insieme ad Alberto Semprini).\nQuesta \u00e8 la formazione del quartetto: Mike Ortuso alla voce e al banjo, Matteo Ortuso (fratello di Michele) al clarinetto, Ezio Gheri al pianoforte, Antonio Simonetti alla chitarra e Vito Rutigliani alla batteria.\nL'Orchestra Jazz Columbia e l'Orchestra Schackmeister.\nNel 1931 si trasferisce a Milano, dove entra nell'Orchestra Jazz Columbia, di dodici elementi (tra cui il sassofonista Piero Rizza), costituita principalmente allo scopo di incidere in Italia standard jazz americani: due anni dopo per\u00f2, avendo perso tutti i suoi averi al gioco, ritorna in Germania ed entra nell'Orchestra Schackmeister, costituita tutta da musicisti ebrei: con le leggi razziali, per\u00f2, sono costretti a fuggire in Lussemburgo, e dopo qualche tempo Ortuso decide di ritornare in Italia, dove nel 1936 entra nell'orchestra del maestro Greppi.\nCon l'orchestra Angelini.\nL'anno successivo entra a far parte dell'orchestra dell'Eiar diretta dal maestro Cinico Angelini, ma in contemporanea forma anche un suo gruppo, l\"'Orchestra Rio Rita\", che dirige per una decina d'anni in molti spettacoli e trasmissioni radiofoniche, accompagnando cantanti come Aldo Don\u00e0 ed Ernesto Bonino.\nTra le incisioni con l'orchestra \u00e8 da ricordare \"Tiger Rag\" (incisa nel 1938 con il titolo in italiano \"Il ruggito della tigre\", a causa della legge del fascismo che vietava i titoli in inglese per le canzoni, anche se in realt\u00e0 \"rag\" stava per \"ragtime\", e non certo per \"ruggito\"), in cui Ortuso esegue un assolo di banjo molto elaborato; si dimostr\u00f2 anche un buon vocalista, cantando in \"Okay Baby\" e in \"On the Sunny Side of the Street\".\nNel dopoguerra continua l'attivit\u00e0 con l\"'Orchestra della canzone\" diretta dal maestro Cinico Angelini, con la quale \u00e8 chitarrista in molte edizioni del Festival di Sanremo, partecipando anche a molte trasmissioni televisive.\nNel 1968 si ritir\u00f2 dall'attivit\u00e0, trasferendosi al lido di Ostia; mor\u00ec a Roma nel 1981."}
{"id": "1253137", "revid": "181142", "url": "https://it.wikipedia.org/wiki?curid=1253137", "title": "Limulo", "text": ""}
{"id": "1253143", "revid": "119394358", "url": "https://it.wikipedia.org/wiki?curid=1253143", "title": "Rosamunda (brano musicale)", "text": "Rosamunda \u00e8 il nome italiano di una polka che divenne famosa durante la Seconda guerra mondiale.\nLa musica fu scritta dal compositore ceco Jarom\u00edr Vejvoda nel 1927, arrangiata da Eduard Ingri\u0161 e presentata col titolo \"Mod\u0159ansk\u00e1 polka\". Il primo testo fu scritto nel 1934 da V\u00e1clav Zeman ed il titolo mut\u00f2 in \"\u0160koda l\u00e1sky\" (italiano: \"Peccato dell'amore (che ho provato per te)\"). La polka divenne famosa a tal punto che, nel 1938, furono venduti pi\u00f9 di un milione di copie dei dischi con la versione in tedesco. Nel 1939, poco prima dello scoppio della guerra, Shapiro Bernstein compr\u00f2 la licenza per il mercato statunitense ed edit\u00f2 la canzone con il titolo \"Beer Barrel Polka\", arrangiata da Lew Brown e Wladimir Timm con il testo e titolo inglese. Successivamente fu inserita nel repertorio di grandi musicisti come Andrews Sisters, Glenn Miller, Benny Goodman e Billie Holiday. Le Sorelle Andrews ne hanno inciso due versioni, la seconda dal titolo \"Here comes the navy\" divenne un inno non ufficiale della Marina degli Stati Uniti nella seconda guerra mondiale. Dopo la seconda guerra mondiale il testo americano di \"Beer Barrel Polka\" fece eco e nella discografia cecoslovacca entr\u00f2 il nuovo titolo \"Poj\u010f sem s t\u00edm sudem\" (\"Vieni qui con quel barile\") basato sul titolo e testo americano. \nNel 1954 il fisarmonicista italiano-americano John Serry ha organizzato la canzone per la sextette della fisarmonica e ha registrato la canzone per RCA Records (RCA Thesaurus, 1954) \nIn Italia \u00e8 possibile sentirla nel repertorio di molte orchestre di ballo liscio, con il testo in italiano scritto da Nisa. La canzone ha avuto un rilancio in Italia quando nel 1972 la cantante romana Gabriella Ferri ne incise una versione nell'album \"L'amore \u00e8 facile, non \u00e8 difficile\", presentandola in vari programmi televisivi. Il fisarmonicista Mario Battaini nel 1969 ne registra la versione strumentale, inserita nel 1973 nell'album \"12 successi della musica da ballo con la travolgente fisarmonica di Mario Battaini (Raccolta n. 2)\". Nel 2016 Daniel Sax e Salvatore Amato la eseguono nell'album \"Dance party\".\nNell'archivio tenuto dai figli di Jaromir Vejvoda sono registrati 14 differenti titoli di \u0160koda l\u00e1sky e 27 testi in differenti lingue. Nel 1995 ha accompagnato i cosmonauti della navicella spaziale Discovery.\nVa, inoltre, ricordato l'uso improprio di questo motivetto, nei lager nazisti, diffuso in precisi momenti della giornata, soprattutto a Auschwitz. Al suono di questa allegra marcetta i detenuti del campo di concentramento venivano condotti ogni mattina a centinaia per volta - e rigorosamente in fila - per essere gasati e poi bruciati (Primo Levi: \"Se questo \u00e8 un uomo\").\nIn Francia, i tifosi della squadra di calcio dell'Olympique Marsiglia utilizzano questa polka con parole francesi \"Ce soir on vous met, ce soir on vous met le feu\", durante le partite giocate allo Stadio V\u00e9lodrome."}
{"id": "1253144", "revid": "46480", "url": "https://it.wikipedia.org/wiki?curid=1253144", "title": "Il padre", "text": "Il padre (\"Fadren\") \u00e8 una tragedia del drammaturgo svedese August Strindberg composta nel 1887.\nTrama.\nIl Capitano \u2013 intransigente uomo di scienza \u2013 si trova in urto con la propria moglie per quanto riguarda l'educazione della figlia, a cui \u00e8 molto affezionato. La moglie, tuttavia, lungi dal cedere su una questione che \u2013 per lei \u2013 appare fondamentale, si pone in aperta sfida con il marito.\nConoscendone le umane debolezze, approfitta di queste ultime per giocare una carta che, considerando il tema della discussione, appare decisamente eccessiva: instilla nell'uomo il dubbio sulla propria paternit\u00e0. Vedendo il \u201csuccesso\u201d di questa sua provocazione, cerca inoltre di farlo interdire, facendolo dichiarare incapace di intendere e di volere, d'accordo con il suo medico. Sentendosi accerchiato, il Capitano sprofonda sempre pi\u00f9 in un abisso di follia, incapace di sostenere un confronto diretto con la moglie, donna volitiva e priva di scrupoli.\nFinir\u00e0 definitivamente pazzo, al termine della pi\u00e8ce, tra le braccia materne della sua nutrice, donna dalle prosperose forme (archetipo materno per eccellenza) nel cui seno ritrover\u00e0 un po' di serenit\u00e0, sotto lo sguardo impietoso della moglie che finalmente avr\u00e0 conquistato il potere.\nCommento.\nAugust Strindberg era convinto di aver scritto un dramma \u201cnaturalista\u201d. Ma \u00c9mile Zola, a cui scrisse una lettera chiedendo un commento, rispose che\u00a0\u2013 se pure aveva molto apprezzato il testo, di sicuro non poteva considerarlo un testo che rispettava i canoni del Naturalismo. Formalmente, in effetti, la pi\u00e8ce potrebbe apparire una semplice analisi di un dramma familiare, ma al contrario, August Strindberg analizza ben altro. Il Naturalismo, che si proponeva una visione distaccata del mondo, quasi un ricercatore che osserva la realt\u00e0 da un microscopio, \u00e8 quanto di pi\u00f9 distante dal teatro \u201cinteriore\u201d strindberghiano.\nP\u00e9ter Szondi, difatti, partendo dall'assunto che il dramma (classico) si basa sull'accadere \u2013 presente \u2013 intersoggettivo, nota che, di questi tre elementi, proprio il terzo viene evidentemente a mancare.\nL'intersoggettivit\u00e0, ovvero il rapporto tra due o pi\u00f9 persone diverse, ne \"Il padre\" non viene rispettata, se non apparentemente, in quanto tutto il dramma altro non sarebbe che una rappresentazione dell'interiorit\u00e0 tormentata dell'autore, e del suo irrisolto conflitto con quella che una facile psicoanalisi potrebbe definire banalmente come il proprio \u201cIo femminile\u201d. In Strindberg, quindi, manca sempre \u201cl'altro\u201d, ma in compenso si trova spesso una cruda analisi di se stesso, impietosa proprio perch\u00e9 creduta rivolta verso l'esterno, tra individui diversi, che per\u00f2 fanno capo ad una sola persona: la psiche angosciata dell'autore stesso.\nRappresentazioni.\nLa prima italiana de \"Il padre\" \u00e8 stata il 14 novembre 1895 a Trieste dalla Compagnia Zacconi-Pilotto, con Ermete Zacconi (Il Capitano) e Antonietta Moro (Laura)."}
{"id": "1253145", "revid": "767487", "url": "https://it.wikipedia.org/wiki?curid=1253145", "title": "St Mary's School Ascot", "text": "La St Mary's School \u00e8 un istituto privato femminile di educazione secondaria, situato ad Ascot, nel Berkshire, in Inghilterra. Fondato nel 1885, conta circa 360 studentesse.\nStoria.\nL'istituto fu fondato da un ordine di suore noto come la Congregazione di Ges\u00f9, e inizialmente l'istituto fu chiamato \"Istituto della beata Vergine Maria\". Nel 1998, Mary Breen divenne la prima preside non suora. Nonostante vi sia una sola insegnante suora, l'istituto prende molto a cuore l'appellativo di \"scuola cattolica\", con relativo metodo d'insegnamento. \nCostruzione.\nMolti dei padiglioni esterni del college risalgono alla fine degli anni ottanta, come per esempio le palazzine ospitanti le aule di musica, arte e scienze. Nel 1992, fu inaugurato un complesso di case per studentesse noto come \"The Mary Ward Courtyard\". Nel 2006 \u00e8 stato aperto il centro sportivo \"The Orchard Centre\". Nell'aprile del 2009 \u00e8 stata inaugurata una nuova struttura per rappresentazioni teatrali, chiamata \"The Rose Theatre\"."}
{"id": "1253151", "revid": "767487", "url": "https://it.wikipedia.org/wiki?curid=1253151", "title": "House of Lords (gruppo musicale)", "text": "Gli House of Lords sono una band heavy metal formata nel 1987 a Los Angeles, California.\nLa band nacque nel tardo 1987 dalle ceneri dei Giuffria ed era composta da Gregg Giuffria, ex tastierista degli Angel e Giuffria, l'ex chitarrista dei Giuffria Lanny Cordola, l'ex batterista dei Fifth Angel e Alice Cooper Ken Mary, l'ex cantante degli L.A. Rocks James Christian e l'ex bassista dei Quiet Riot e Giuffria Chuck Wright.\nLa band nacque da un'idea di Gene Simmons, bassista dei Kiss, che gli trov\u00f2 il nome e li accolse sotto la sua etichetta, la Simmons Records.\nStoria.\nNel 1987 Gregg Giuffria era intenzionato a portare avanti i suoi progetti con i Giuffria ed a registrare un terzo album. Tuttavia egli incontr\u00f2 Gene Simmons al 40\u00ba anniversario della Atlantic Records a New York, dove Giuffria suonava per l'occasione con i Vanilla Fudge, e gli consegn\u00f2 le demo del nuovo album. Simmons poi, accordato con Giuffria, diede il via alla produzione dell'album, ma non volle alla voce il cantante David Glen Eisley. Eisley fu quindi costretto ad abbandonare la band mentre a sostituirlo subentr\u00f2 James Christian, che venne trascinato nel gruppo da Chuck Wright, bassista che aveva lavorato con la sua band precedente, gli L.A. Rocks (poi rinominati Eyes). Simmons inoltre sugger\u00ec di rinominare la band House of Lords. Lo stile degli House of Lords era considerato pi\u00f9 pesante di quello dei Giuffria. Qualche brano era gi\u00e0 stato scritto per essere inserito nel irrealizzato album dei Giuffria (che avrebbe dovuto intitolarsi \"Pleasure Palace\") prima di incontrare Gene, inclusi i brani \"Slip Of The Tongue\" e \"Pleasure Palace\".\nIl debut omonimo \"House of Lords\" venne cos\u00ec pubblicato nel 1988, e a seguire la band suon\u00f2 dei tour negli Stati Uniti con i Cheap Trick e nel Regno Unito con gli Scorpions nel 1989. Lanny Cordola lasci\u00f2 la band nel 1990 a causa di incomprensioni con Giuffria. A sostituirlo fu il chitarrista Michael Guy, ex membro degli Shark Island, che aveva partecipato anche all'album solista dell'ex chitarrista Cordola, chiamato \"Electric Warrior Acoustic Saint\", e che in futuro avrebbe collaborato con Paul Shortino nei Badd Boyz. In questo stesso anno gli House of Lords pubblicarono il secondo album \"Sahara\", dove parteciparono numerosi ospiti come i chitarristi Rick Nielsen dei Cheap Trick, Chris Impellitteri degli Impellitteri, l'ex Hurricane Doug Aldrich, l'ex Asia, Cobra e Krokus Mandy Meyer. L'album, prodotto da Andy Johns, vedeva anche la partecipazione di diversi coristi d'eccezione come l'ex cantante dei Giuffria David Glenn Eisley, Mike Tramp dei White Lion, Steve Plunkett e Steve Isham degli Autograph, Ron Keel dei Keel, SS Priest e Billy Dior dei D'Molls e Robin Zander dei Cheap Trick e la fidanzata di James Christian Aina Olsen, una cantante AOR scandinava. La band poco dopo suono con i Nelson, ma si lament\u00f2 del fatto di apparire al fianco di gruppo pop e seguiti da un pubblico di ragazze urlanti nelle arene. Poco dopo infatti Wright e Mary lasciarono la band. I due furono sostituiti da un altro ex Quiet Riot, Sean McNabb, dal veterano Tommy Aldridge (gi\u00e0 membro dei Black Oak Arkansas, Whitesnake, Ozzy Osbourne e altri) e dal chitarrista Dennis Chick. Il terzo album, intitolato \"Demons Down\" venne pubblicato nel 1992 per la nuova etichetta Victory Records. Anche a questo parteciparono osipiti esterni come i chitarristi Tim Pierce e Danny Jacobs, mentre in qualit\u00e0 di coristi figuravano Paul Stanley dei Kiss, l'ex Giuffria David Glen Eisley e nuovamente la fidanzata di James Christian Aina Olson. La band per\u00f2 si sciolse poco dopo nel 1993.\nDopo lo scioglimento, James Christian lavor\u00f2 per un album solista. Il cantante venne originariamente coinvolto nella superband Manic Eden, composta dai 3 ex membri dei Whitesnake Tommy Aldridge, Adrian Vandenberg e Rudy Sarzo. Egli per\u00f2 abbandon\u00f2 il progetto dopo tre mesi. McNabb, dopo aver raggiunto i Great White entr\u00f2 nei Rough Cutt.\nRiunione.\nGli House of Lords si riunirono nel 2000, dopo aver aspettato che scadesse il contratto con Gene Simmons. La formazione era composta da Christian, Giuffria, Wright, Cordola, Guy e Mary. Alla produzione venne arruolato il tastierista dei Foreigner John Purdell. Ma poco dopo Guy lasci\u00f2 il progetto sostituito dall'ex chitarrista di Ozzy Osbourne e Badlands Jake E. Lee. L'album solista di David Glen Eisley \"The Lost Tapes\" del 2001, includeva tre tracce degli House of Lords: \"\"Jealous Heart\", \"Slip Of The Tongue\" e \"Pleasure Palace\"\", cantate dallo stesso. Queste erano le prime demo che la band aveva registrato ancora con il nome di Giuffria, ma che inserirono ri-registrate, nel debut album degli House of Lords.\nLa vera e propria rinascita della band venne annunciata nel 2002 con la formazione composta dal cantante James Christian, il chitarrista Lanny Cordola, il bassista Chuck Wright, il tastierista Gregg Giuffria e Ken Mary alla batteria. L'album, \"The Power and the Myth\", sarebbe dovuto uscire quello stesso anno, ma l'uscita venne posticipata. Venne infatti pubblicato due anni dopo per la Frontiers Records. Nell'album Giuffria lascia il posto al tastierista Derek Sherinian (ex Alice Cooper, Dream Theater, Yngwie Malmsteen. L'album non ottenne molti consensi a causa del cambio di sonorit\u00e0 che non venne apprezzato, Christian cos\u00ec lavor\u00f2 ad un nuovo album solista initotlato \"Meet The Man\" pubblicato nell'ottobre 2004. Contribuirono all'album anche i membri del gruppo Chuck Wright e Lanny Cordola. Dopo il ritorno di Gregg Giuffria nel 2005, la band partecipa a numerosi concerti come al \"Firefest 2\" festival 2005 a Nottingham. Il loro primo concerto nel Regno Unito dal 1988, al fianco di Harem Scarem, Power Quest, Saracen, Balance of Power, Blue Tears e Danger Danger. Seguirono alcune date in Grecia. Nel gennaio 2006 la formazione subisce nuovamente qualche cambiamento, introcudendo il chitarrista Jimi Bell (ex Geezer Butler, Thunderhead, Bird of Prey), il bassista Jeff Kent e l'e x bassterista di Thunderhead e Ynwie Malmsteen B.J Zampa. Questa formazione pubblicher\u00e0 nel maggio 2006 il quinto album \"World Upside Down\", al contrario del precedente, molto apprezzato dalla critica e dai fans.\nGli House of Lords suonarono ed alcune date europee in Spagna, Paesi Bassi e Belgio ed un'apparizione al 'United Forces Of Rock' festival in Germania, tra settembre ed ottobre. Poco dopo subentr\u00f2 l'ex bassista di Jeff Scott Soto Chris McCarvill. Nel gennaio 2007 venne invece pubblicato il live album \"Live in the UK\", registrato nel novembre 2005 al 'Firefest 2' festival, inclusa la traccia in studio \"Havana\".\nIl 18 marzo 2008 \u00e8 stato pubblicato l'album \"Come To My Kingdom\" al quale seguir\u00e0 un world tour.\nGli anni successivi sono stati ancora pi\u00f9 prolifici e fortunati, vedendo la pubblicazione di \"Cartesian Dreams nel 2009, \"Big Money\" nel 2011, \"Precious Metal\" nel 2014 e \"Indestructible\" nel 2015.\nNel marzo 2017 esce l'album \"Saint of the Lost Souls\""}
{"id": "1253154", "revid": "228587", "url": "https://it.wikipedia.org/wiki?curid=1253154", "title": "VCSEL", "text": "VCSEL \u00e8 l'acronimo per Vertical Cavity Surface Emitting Laser, ovvero laser a cavit\u00e0 verticale a emissione superficiale. Essi hanno alcuni vantaggi rispetto a quelli che emettono dal bordo, lateralmente. La loro struttura ne permette la produzione ed il controllo di qualit\u00e0 su un singolo wafer di semiconduttore, ed eventualmente possono esser cresciuti in matrici per applicazioni, ad esempio in reti neurali ottiche.\nNell'industria delle telecomunicazioni, la radiazione d'uscita del VCSEL, uniforme, coerente e a singolo modo, \u00e8 ideale per l'accoppiamento in fibra ottica. Tuttavia il VCSEL presenta non poche difficolt\u00e0 di fabbricazione, e non \u00e8 utilizzabile ad alte potenze.\nIl primo dispositivo del genere \u00e8 stato realizzato 1965 da Melngailis con InSb: raffreddato a 10 K e soggetto ad un campo magnetico per permettere il confinamento dei portatori, il dispositivo emetteva radiazione coerente con lunghezza d'onda pari a 5,2mm. I primi VCSEL, avendo specchi metallici, presentavano esorbitanti densit\u00e0 di corrente di soglia (44 kA cm-2) e venivano raffreddati ad idrogeno. La crescita epitassiale di specchi in GaAs/AlGaAs risale al 1983, e la riduzione del volume attivo nella cavit\u00e0 corrispose a minori densit\u00e0 di corrente di soglia. Oggi nei VCSEL la corrente \u00e8 confinata mediante ossidi, e la soglia \u00e8 scesa a 40 mA.\nLa lunghezza della cavit\u00e0 di un VCSEL \u00e8 tipicamente 1-3 volte la lunghezza d'onda della radiazione emessa. Come risultato, in un singolo attraversamento della cavit\u00e0, un fotone ha una piccola probabilit\u00e0 di creare una emissione stimolata in caso di piccole densit\u00e0 di portatori. Per esser efficiente allora un VCSEL necessita di specchi altamente riflettenti. \nNei laser che emettono sul bordo, la riflettivit\u00e0 delle faccette (interfaccia con l'aria) \u00e8 di circa il 30%, un VCSEL richiede riflettivit\u00e0 del 99,9% per avere basse correnti di soglia. Specchi metallici non permettono di raggiungere questi valori: si utilizzano DBR (\"Distributed Bragg Reflector\"), ovvero riflettori (specchi) di Bragg distribuiti. I DBR vengono cresciuti con la deposizione di strati alternati di semiconduttori o materiali dielettrici con differenze di indice di rifrazione. Al minimo di dispersione per le fibre ottiche, i materiali utilizzati nei DBR hanno una piccola differenza nell'indice di rifrazione, e quindi \u00e8 richiesta la ripetizione dell'alternanza di strati per numerosi periodi (almeno 30). Poich\u00e9 gli strati DBR convogliano anche la corrente nel dispositivo, un maggior numero di livelli aumenta la resistenza elettrica del dispositivo, rendendo anche la dissipazione del calore un importante fattore da considerare nella progettazione del dispositivo. \u00c8 quindi importante anche minimizzare il numero di livelli.\nAttualmente, la maggior parte dei VCSEL utilizza buche quantiche nella cavit\u00e0. Depositando un sottile strato di semiconduttore con un \"band gap\" leggermente minore, \u00e8 possibile definire una precisa regione in cui far avvenire le ricombinazioni, permettendo il controllo delle propriet\u00e0 ottiche del dispositivo. Nella buca quantica sono permessi solo livelli energetici discreti nella banda di valenza e di conduzione: di conseguenza sono permesse solo transizioni tra il primo stato della banda di conduzione ed il primo stato della banda di lacuna pesante o leggera. Buche quantiche multiple possono generare maggior potenza. La posizione della buca \u00e8 cruciale per massimizzare il guadagno del dispositivo.\nUna ridotta lunghezza della cavit\u00e0 e l'inserimento di numerose buche quantiche riduce significativamente la probabilit\u00e0 di emissione stimolata in un unico passaggio nella cavit\u00e0. La radiazione deve viaggiare un numero maggiore di volte rispetto ad un laser Fabry-P\u00e9rot. Il tempo medio che i fotoni spendono nella cavit\u00e0 \u00e8 il tempo di vita fotonico. La riflettivit\u00e0 degli specchi deve esser alta per mantenere lungo il tempo di vita fotonico, e di conseguenza la possibilit\u00e0 di interazione con stati elettronici eccitati.\nSpecchi ad alta riflettivit\u00e0 possono inoltre esser cresciuti da materiali dielettrici, come ZnSe/MgF e Si/SiO2: queste coppie di dielettrici hanno grandi differenze di indici di rifrazione, ma sono isolanti e scadenti conduttori di calore, caratteristica da tenere in considerazione.\nLa corrente di soglia pu\u00f2 esser ridotta riducendo le dimensioni della cavit\u00e0 oppure limitando l'area della sezione in cui si verifica il guadagno ottico. \u00c8 possibile scavare una traccia, tramite \"etching\" chimico, che porti fino alla zona attiva, e che funga anche da guida ottica, essendo forte la differenza di indice di rifrazione tra il materiale e l'aria. Ma in questo modo si perdono portatori per via di ricombinazioni superficiali, e diminuisce la capacit\u00e0 di dissipare calore della cavit\u00e0. \u00c8 possibile allora impiantare ioni in zone del semiconduttore in modo da trasformarlo in isolante, anche se questo possibilmente danneggia la struttura cristallina del materiale."}
{"id": "1253158", "revid": "124123", "url": "https://it.wikipedia.org/wiki?curid=1253158", "title": "Juan Manuel G\u00e1rate", "text": " Professionista dal 2000 al 2014, vinse una tappa al Giro d'Italia, una al Tour de France e una alla Vuelta a Espa\u00f1a.\nCarriera.\nScalatore, passa professionista nel 2000 con la Lampre. Nel 2001 vince la tappa di Vinar\u00f2s alla Vuelta a Espa\u00f1a. Nelle stagioni seguenti \u00e8 spesso competitivo nelle corse a tappe, come testimoniano i quattro piazzamenti nei primi dieci ottenuti al Giro d'Italia fra il 2001 e il 2006 (anno in cui vinse anche una tappa alpina, a Passo San Pellegrino). Anche nelle corse in linea consegu\u00ec comunque risultati: fu infatti campione nazionale in linea nel 2005, battendo Francisco Mancebo.\nIl 25 luglio 2009 si aggiudica la tappa del Mont Ventoux al Tour de France dopo una lunga fuga, battendo in volata Tony Martin: diventa in tal modo uno dei ciclisti capaci di vincere almeno una tappa in tutti e tre i Grandi giri. Si ritira dall'attivit\u00e0 a fine 2014, al termine della sesta stagione in maglia Rabobank/Blanco/Belkin.\nDal 2016 \u00e8 direttore sportivo per la formazione statunitense Cannondale-Drapac, divenuta EF Education First nel 2018."}
{"id": "1253159", "revid": "223378", "url": "https://it.wikipedia.org/wiki?curid=1253159", "title": "Societ\u00e0 Piemontese Automobili", "text": "La SPA, acronimo di Societ\u00e0 Piemontese Automobili, era un'azienda automobilistica fondata da Michele Ansaldi e Matteo Ceirano a Torino. Il marchio \"SPA\" fu presente sul mercato dal 1906 al 1947, nonostante nel 1909 l'azienda originaria sia stata fusa con la F.L.A.G. (\"Fabbrica Ligure Automobili Genova)\" e nel 1926, in seguito a difficolt\u00e0 finanziarie, sia stata acquistata dalla FIAT.\nOltre ad automezzi civili, la SPA nella sua storia ha realizzato anche veicoli militari e motori aeronautici per il Regio esercito e la Regia Aeronautica.\nStoria.\nNel 1906, un anno dopo aver fondato l'Itala, Matteo Ceirano (fratello del Giovanni Battista Ceirano fondatore della Accomandita Ceirano) decideva di dimettersi dalla carica ricoperta in questa azienda e prendeva contatti con Michele Ansaldi, un noto industriale che da pochi mesi si era ritirato dalla societ\u00e0 \u201cFiat Ansaldi\u201d e che aveva offerto a nuovi soci la sua esperienza e la sua partecipazione finanziaria per fondare una nuova fabbrica automobilistica.\nConoscendo le capacit\u00e0 tecniche di Ceirano, Ansaldi accettava la sua proposta. Nasceva cos\u00ec a Torino il 12 giugno 1906 la \u201cSociet\u00e0 Piemontese Automobili\u201d di Ansaldi e Ceirano, pi\u00f9 nota come \u201cSPA\u201d.\nAll'interno di questa nuova realt\u00e0 industriale, i due assumevano subito ruoli organizzativi ben definiti: Ansaldi, grande organizzatore industriale, si occupava della programmazione dei metodi produttivi, mentre Ceirano seguiva la fase progettuale dei veicoli.\nNonostante potesse contare su un capitale sociale di 1.000.000 di Lire e sulla partecipazione di soci eccellenti, la \u201cSPA\u201d faticava a trovare le risorse necessarie tali da consentirle un'affermazione immediata nel nascente panorama automobilistico cittadino.\nNel 1908 la \u201cF.L.A.G.\u201d (Fabbrica Ligure Automobili Genova) si proponeva come partner della fabbrica torinese, arrivando cos\u00ec alla fusione delle due societ\u00e0 e aumentandone il capitale sociale a 4.500.000 di Lire.\nIl logo e la dicitura \u201cSPA\u201d rimanevano invariati, cos\u00ec come la sede produttiva sita in Borgo San Paolo a Torino, mentre la direzione economico-finanziaria si spostava a Genova. A seguito di questa unione, la ragione sociale mutava in \u201cSociet\u00e0 Ligure Piemontese Automobili\u201d.\nQuesto momento segnava l'inizio di un periodo di grandi successi, sia in campo sportivo che in quello industriale tanto che, nel 1909, accanto a quella di automobili e autocarri, veniva avviata la produzione di motori per aerei.\nPresentandosi come un'industria forte, brillante ed innovativa, la \u201cSPA\u201d riusciva nel periodo prebellico ad assicurarsi numerose commesse per il \u201cMinistero della Guerra\u201d.\nDallo stabilimento torinese uscivano anche numerosi autocarri, molti dei quali furono forniti ai Ministeri dell'Agricoltura, dell'Industria e del Commercio.\nQuesto successo port\u00f2 l'azienda a indirizzare la produzione verso gli autocarri e la prima guerra mondiale fece s\u00ec che la \u201cSPA\u201d diventasse una delle imprese cittadine indispensabili per affrontare il conflitto da parte dell'esercito italiano.\nLe difficolt\u00e0 economiche legate al periodo post-bellico fecero cadere l'impresa in una profonda crisi finanziaria.\nNel 1919 la propriet\u00e0 della Ansaldo di Genova, seguita pochi anni dopo dai soci azionari della Banca Agricola Italiana, con cospicue somme di denaro rilevarono la maggioranza azionaria della fabbrica piemontese.\nNel 1926, in seguito alla crisi dell'Ansaldo, la FIAT assorb\u00ec alcune imprese del gruppo ligure, prima tra tutte la \u201cSPA\u201d.\nNel secondo dopoguerra l'azienda divent\u00f2 un reparto produttivo della FIAT, anche se la produzione, sempre pi\u00f9 orientata verso gli autocarri, continu\u00f2 col marchio \u201cSPA\u201d fino al 1949, quando dai cancelli di Corso Ferrucci n. 122 a Torino usc\u00ec l'ultimo autocarro.\nArchivio.\nL\u2019archivio dell\u2019azienda \u00e8 conservato presso il Centro storico Fiat nel fondo SPA (estremi cronologici: 1906 - 1979)."}
{"id": "1253160", "revid": "1318658", "url": "https://it.wikipedia.org/wiki?curid=1253160", "title": "Lada-Vaz Serie 110", "text": "La Serie 110 \u00e8 un'autovettura prodotta dalla Casa automobilistica russa Lada-Vaz a partire dal 1995; la produzione in Russia ha avuto termine nel 2007 quando \u00e8 stata sostituita dalla Lada-Vaz Priora, mentre \u00e8 continuata per alcuni anni e per alcune versioni in altre nazioni come Egitto e Ucraina.\nLa storia e l'evoluzione.\nDerivata dalla Samara, da cui ereditava l'intera meccanica con l'eccezione delle sospensioni posteriori, la \"Serie 110\" costituiva il fiore all'occhiello della produzione Lada-Vaz.\nIl nuovo retrotreno a ruote indipendenti (anzich\u00e9 interconnesse come sulla Samara), la carrozzeria completamente ridisegnata e gli interni riprogettati dovevano, nelle intenzioni della Casa, rendere appetibile il nuovo modello sui pi\u00f9 evoluti mercati dell'Europa occidentale.\nIn realt\u00e0 la linea tozza e poco attraente e i soliti problemi d'affidabilit\u00e0 legati alla scarsa qualit\u00e0 dei materiali impiegati limitarono la diffusione del modello oltre i confini russi.\nAl momento della presentazione (1995) la Serie 100 era disponibile in tre varianti: berlina 4 porte (Lada 110), berlina 5 porte fastback (Lada 112) e station wagon (Lada 111). L'unico motore disponibile era il 4 cilindri in linea di 1499 cm\u00b3 a iniezione da 77 CV, ma a Togliattigrad stavano lavorando a una nuova testata a 16 valvole.\nE infatti nel 1997 esordirono le Serie 110 con motore (sempre di 1499 cm\u00b3), a 16 valvole da 89 CV.\nLa scarsa qualit\u00e0 dell'acciaio e dell'alluminio impiegato amplific\u00f2 i problemi di fragilit\u00e0 della testata e del basamento, che gi\u00e0 affliggevano l'unit\u00e0 a 8 valvole. La stroncatura definitiva del modello in Occidente arriv\u00f2 da un test di durata eseguito dalla rivista francese \"Auto Journal\". Percorrendo 30\u00a0000 km con una \"Lada 110 1.5 16v\" i giornalisti francesi riscontrarono il cedimento di due motori, la precoce usura degli ingranaggi del cambio (dovuta alla scarsa qualit\u00e0 della lega metallica impiegata) e la rottura di diversi particolari in plastica degli interni.\nUn parziale riscatto arriv\u00f2 nel 2002 con l'accordo tra Lada-Vaz e General Motors: la Serie 110 pot\u00e9 adottare motori a 4 cilindri Opel di 1596 cm\u00b3, con testata a 8 (77 CV) o 16 valvole (101 CV). Anche i cambi erano prodotti dalla Casa anglo-tedesca.\nLo stesso anno la gamma venne arricchita dall'introduzione della coup\u00e9 Lada 112 C, disponibile unicamente sul mercato interno e con motore 1600 16 valvole."}
{"id": "1253162", "revid": "109216099", "url": "https://it.wikipedia.org/wiki?curid=1253162", "title": "Jean Charbonneaux", "text": "Biografia.\nA poco pi\u00f9 di vent'anni, Jean Charbonneaux fu insignito della croce di guerra, avendo combattuto sul fronte macedone nella prima guerra mondiale. Dopo la guerra torn\u00f2 nella capitale greca come membro della Scuola Francese di Atene. Le sue prime pubblicazioni riguardarono gli scavi di Delfi. Con Fernand Chapouthier pubblic\u00f2 il primo rapporto su Mallia nel 1928, mostrando chiari interessi per il periodo pre-classico. Nel 1929 pubblic\u00f2 \"\"L'Arte Egea\", realizzando anche testi scolastici e rapporti di scavo. Nel 1945 ottenne la dirigenza del Dipartimento di Antichit\u00e0 Romane e Greche del Louvre. Tra gli anni Trenta e Quaranta si occup\u00f2 principalmente di scultura, non trascurando autori moderni come Auguste Rodin. Ma il suo nome, con quelli di Roland Martin e Fran\u00e7ois Villard, \u00e8 legato particolarmente alla stesura dei tre volumi de \"Il Mondo della Figura\"\", comprendenti l'arte greca nei periodi arcaico, classico ed ellenistico, editi nel 1970. \n\"Agr\u00e9g\u00e9 des Lettres\" nel 1920, Charbonneaux fu membro dell'Ecole Fran\u00e7aise di Atene dal 1921 al 1925, e dell'Acad\u00e9mie des Inscriptions et Belles Lettres dal 1962. \u00c8 stato conservatore, conservatore capo, ispettore generale dei Musei di Francia, nonch\u00e9 professore di \"Archeologia Greca e Romana\" alla \"Ecole du Louvre\" dal 1930 al 1965.\nRimasto gravemente ferito in un incidente stradale, il 21 febbraio 1969 Jean Charbonneaux mor\u00ec a 74 anni dopo una breve agonia, in un ospedale parigino. Il 31 gennaio precedente il suo volume \"La Grecia Classica\" era stato presentato all'Acad\u00e9mie des Inscriptions, di cui era presidente in carica."}
{"id": "1253170", "revid": "158286", "url": "https://it.wikipedia.org/wiki?curid=1253170", "title": "Cappella di San Cerbone (Piombino)", "text": ""}
{"id": "1253172", "revid": "158286", "url": "https://it.wikipedia.org/wiki?curid=1253172", "title": "Pieve di Sant'Ilario (Bibbona)", "text": ""}
{"id": "1253174", "revid": "149587", "url": "https://it.wikipedia.org/wiki?curid=1253174", "title": "Chiesa del Crocifisso (Suvereto)", "text": ""}
{"id": "1253176", "revid": "74801", "url": "https://it.wikipedia.org/wiki?curid=1253176", "title": "Johannes Henricus Brand", "text": "Biografia.\nEgli nacque a Citt\u00e0 del Capo, figlio di Sir Christoffel Joseph Brand (1797-1875), presidente della House of Assembly (l'assemblea legislativa della Colonia del Capo) e di Catharina Fredrica Kuchler. Frequent\u00f2 il South African College nella sua citt\u00e0 natale, per poi continuare la sua formazione a Leida, nei Paesi Bassi dove, nel 1845, consegu\u00ec il grado di D.C.L. (Doctor in Civil Law, in italiano dottore in diritto civile). Successivamente ritorn\u00f2 a Citt\u00e0 del Capo, dove inizi\u00f2 ad esercitare la professione di avvocato.\nIscritto all'Inner Temple (una delle quattro Inn of court) nel 1849, fu difensore alla Corte Suprema del Capo di Buona Speranza fino al 1863.\nIntanto, nel 1851, si spos\u00f2 con Johanna Sibella Zastron. La coppia ebbe 11 figli, di cui 8 maschi e tre femmine. Nel 1858 fu nominato professore di Diritto al South African College, istituto che da giovane lo aveva visto come studente.\nCarriera politica.\nNel 1863, mentre era membro del parlamento del Capo, per via delle sue idee repubblicane in contrasto con le autorit\u00e0 britanniche, decise di emigrare nello stato libero di Orange, ancora instabile e molto turbolento, di cui l'anno seguente fu eletto presidente, come altre quattro volte nel corso della sua vita (nel 1869, 1874, 1879 e 1884), mantenendo tale carica fino alla morte.\nNel 1864, egli resistette alle pressioni dei Basuto sui confini dello stato libero di Orange e, dopo aver inutilmente tentato di persuadere Moshoeshoe, il capo Basuto a mantenere il suo popolo all'interno della repubblica, nel 1865 Brand dichiar\u00f2 guerra contro di loro, scontro che termin\u00f2 con il trattato Thaba Bosigo, firmato il 3 aprile 1866. Un secondo conflitto causato dalla slealt\u00e0 dei Basuto, si concluse con il Trattato di Aliwal North, siglato il 12 febbraio 1869. Le condizioni dettate da Brand furono cos\u00ec dure, che Mosheshoe si vide costretto a convincere i Britannici ad annettersi il Basutoland, stato che poi prese il nome di Lesotho, quando ricevette l'indipendenza dal Regno Unito, il 4 ottobre 1966.\nNel 1871 si oppose senza successo all'annessione dell'importante distretto diamantifero del Griqualand West e della citt\u00e0 di Kimberley da parte degli inglesi, riuscendo ad ottenere da loro, come contropartita, il versamento di sterline.\nNello stesso anno gli fu richiesto, con insistenza, da molte parti, di assumere la presidenza del Transvaal, dopo le dimissioni di Marthinus Wessel Pretorius, in modo da unire le due repubbliche boere; ma data la nota politica anti britannica del Transvaal e, pi\u00f9 in generale, poich\u00e9 tale piano era osteggiato dalla Gran Bretagna, egli rifiut\u00f2, continuando a mantenere la consueta politica di neutralit\u00e0 e amicizia verso gli inglesi. A dimostrazione di ci\u00f2, per tutta la durata della guerra fra la Gran Bretagna e il Transvaal nel periodo 1880-1881 (la Prima Guerra Boera) egli si oper\u00f2 cercando di raggiungere la pace fra le forze schierate agendo come mediatore durante i negoziati. Tali meriti vennero riconosciuti dalla Gran Bretagna e direttamente dalla Regina Vittoria che, nel 1882 lo nomin\u00f2 cavaliere dell'Ordine di San Michele e di San Giorgio.\nIn politica interna la lunga presidenza di Brand grazie alla sua prudente amministrazione, diede luogo ad un periodo di relativa prosperit\u00e0 allo stato libero di Orange, nonostante le risorse limitate del suo territorio, tale da far guadagnare al suo paese il soprannome di \u201cRepubblica Modello\u201d.\nBrand si spense a Bloemfontein il 14 luglio 1888.\nRiconoscimenti.\nIn sua memoria venne eretta una statua, finanziata da pubblica sottoscrizione, a Bloemfontein.\nLa citt\u00e0 di Ladybrand deve il suo nome in onore della madre del presidente, Catharina.\nL'arteria pi\u00f9 importante della citt\u00e0 di Bloemfontein \u00e8 stata battezzata \"President Brand\" in suo onore. Vi sono ubicati gli edifici pi\u00f9 importanti della citt\u00e0 come il \"Raadsaal\", la Corte d'Appello, la storica Residenza Presidenziale, il Municipio e la Corte Suprema.\nSua la celebre frase: \u00aballes zal recht komen als elkeen zijn plicht doet\u00bb (in italiano Tutto andr\u00e0 bene se ognuno far\u00e0 il proprio dovere)."}
{"id": "1253178", "revid": "767487", "url": "https://it.wikipedia.org/wiki?curid=1253178", "title": "Gellert Grindelwald", "text": ""}
{"id": "1253182", "revid": "158286", "url": "https://it.wikipedia.org/wiki?curid=1253182", "title": "Oratorio di San Guido (Castagneto Carducci)", "text": ""}
{"id": "1253185", "revid": "486946", "url": "https://it.wikipedia.org/wiki?curid=1253185", "title": "Oratorio di Sant'Andrea Apostolo (Rosignano Marittimo)", "text": ""}
{"id": "1253189", "revid": "123174558", "url": "https://it.wikipedia.org/wiki?curid=1253189", "title": "Gerusalemme (disambigua)", "text": ""}
{"id": "1253190", "revid": "1142403", "url": "https://it.wikipedia.org/wiki?curid=1253190", "title": "Badia di San Bartolomeo", "text": ""}
{"id": "1253196", "revid": "158286", "url": "https://it.wikipedia.org/wiki?curid=1253196", "title": "Chiesa di San Leopoldo Re (Rosignano Marittimo)", "text": ""}
{"id": "1253206", "revid": "1516566", "url": "https://it.wikipedia.org/wiki?curid=1253206", "title": "Estasi di santa Cecilia", "text": "L'Estasi di santa Cecilia \u00e8 un dipinto a olio su tavola trasportata su tela (236 \u00d7 149\u00a0cm) di Raffaello e aiuti, conservato nella Pinacoteca Nazionale di Bologna e databile al 1514 circa, ma forse posteriore di uno o due anni, stando alla datazione al 1515-1516 del disegno preparatorio a sanguigna con la figura di san Paolo conservato nel Museo Teylers di Haarlem e della datazione al 1514 del \"modello\" di Giovan Francesco Penni, ripreso nell'incisione dello stesso anno di Marcantonio Raimondi, che attestano entrambi dello stadio iniziale della composizione da cui il dipinto finale si discosta in maniera anche notevole.\nStoria.\nL'opera venne commissionata da Elena Duglioli, nobildonna bolognese poi beata, per la cappella consacrata alla santa in San Giovanni in Monte. Un documento del 1514, pubblicato da Filippini nel 1925, cita il nome della nobildonna, moglie di Benedetto dell'Oglio, la cui vita spirituale si ispirava a quella della santa, per via del voto di castit\u00e0 nel matrimonio che faceva di lei una sposa-vergine come santa Cecilia, di cui aveva ricevuto anche una reliquia dal cardinale Alidosi, legato pontificio a Bologna. La commissione della pala d'altare al Raffaello fu patrocinata dal canonico fiorentino e futuro vescovo di Pistoia Antonio Pucci, con il probabile interessamento del cardinale datario Lorenzo Pucci, titolare dei Santi Quattro Coronati, a partire dal 1513.\nL'opera venne trafugata durante le spoliazioni napoleoniche, venendo inviata a Parigi nel 1798: i tecnici del Louvre, pensando di migliorarne la conservazione, trasportarono la pellicola pittorica su tela nel 1801, distruggendo strato dopo strato il supporto ligneo originale. L'opera torn\u00f2 in Italia nel 1815, insieme ai capolavori rintracciati da Antonio Canova. Le condizioni conservative sono comunque buone, con tracce di ridipinture dovute ai traumi subiti nell'operazione parigina, che determinarono diverse lacune.\nLa celebrit\u00e0 del dipinto \u00e8 testimoniata da numerose copie. Fu tra le opere predilette dai Carracci e da Guido Reni (il quale ne realizz\u00f2 diverse copie parziali ed una intera, esposta in San Luigi dei Francesi, a Roma) ed ebbe un fondamentale impulso per lo sviluppo del classicismo seicentesco. Dopo secoli di esaltazione accademica, la pala godette di una fase di criticismo durante l'epoca romantica, quando la sobriet\u00e0 dei moti venne letta come appiattimento; oggi invece la critica moderna ne ha ribadito l'importanza fondamentale nel percorso artistico dell'artista e della storia dell'arte in generale.\nDescrizione.\nSanta Cecilia si trova al centro di una sacra conversazione molto serrata, rappresentata a piena figura mentre, abbandonati gli strumenti musicali dei quali \u00e8 protettrice, volge uno sguardo appassionato al cielo, coi grandi occhi scuri, dove \u00e8 apparso un coro angelico che intona una melodia celestiale. Di mano le sta sfuggendo un organetto portatile, dal quale si stanno sfilando due canne, mentre ai suoi piedi giace una straordinaria natura morta di strumenti musicali vecchi o rotti: una viola da gamba senza corde, un triangolo, due flauti sbocconcellati, dei sonagli, due tamburelli con la pelle lacera. Si tratta di un rimando alla caducit\u00e0 della musica \"terrena\", simbolo delle passioni umane (i flauti, i tamburelli ed i cembali, sono connessi al culto di Bacco) rispetto a quella \"celeste\". C'\u00e8 anche chi vi legge un'opposizione tra la musica vocale del coro angelico e la musica strumentale, la prima essendo reputata dai Padri della Chiesa superiore alla seconda.\nAttorno alla figura di santa Cecilia, l'unica in grado di ascoltare la musica celeste, si trovano quattro santi disposti a semicerchio, che rievocano la forma della \"cantoria\" celeste. Da sinistra: san Paolo, vestito di camice verde con il tipico manto rosso, regge con il palmo della mano sinistra la spada, tenendo fra le dita un cartiglio con l'iscrizione, ora illeggibile, \"Ad Corinth\" (allusione a 2Cor., 12:2-4) ha un atteggiamento meditativo e d\u00e0 le spalle allo spettatore, ruotando la testa fino a offrire un profilo; san Giovanni evangelista in secondo piano, riconoscibile dal libro ai suoi piedi su cui si trova l'aquila; il suo sguardo si incrocia con quello di sant'Agostino, sull'altro lato, vestito da un pesante piviale ricamato e reggente il bastone pastorale; Maria Maddalena infine che tiene in mano l'ampolla degli unguenti e fissa lo spettatore. La scelta dei quattro santi \u00e8 legata al tema dell'ascesa celeste e dell'estasi: Giovanni e Maddalena secondo la tradizione ascesero infatti al cielo, mentre Paolo e Agostino ebbero visioni dirette di Dio, il primo sulla via di Damasco, il secondo su un litorale, dove gli apparve il Bambin Ges\u00f9 che gli dimostr\u00f2 con un esempio l'incomprensibilit\u00e0 umana della natura di Dio.\nSullo sfondo si scorge un paesaggio collinare con, all'altezza del pastorale di sant'Agostino e della spalla sinistra di santa Cecilia, il profilo di una chiesa all'orizzonte, probabilmente quello del santuario di Santa Maria del Monte a Bologna. Il paesaggio \u00e8 dominato da un ampio cielo blu, nel cui mezzo si apre, in uno sfavillante bagliore solare, la teoria dei sei angeli in coro, distinti, da sinistra verso destra, in due gruppi di quattro pi\u00f9 due, ciascuno intento a leggere uno spartito.\nStile.\nDal punto di vista della storia delle pale d'altare, la \"Santa Cecilia\" fu un'opera estremamente innovativa, eliminando l'immagine tradizionale della divinit\u00e0 e la mimica devozionale dei personaggi gregari, facendo dell'\"estasi\" in s\u00e9 il tema principale della scena: Cristo, in questo senso, \u00e8 implicitamente contenuto nell'animo della santa, tanto da non avere bisogno neanche di essere accennato nello squarcio paradisiaco, nemmeno con un simbolo tradizionale come la croce o la colomba. Scrisse Brizio (1965): \u00abLa divinit\u00e0 non appare agli occhi; essa \u00e8 nel cuore della santa Cecilia; cos\u00ec come la musica non risuona materialmente al suo orecchio, ma solo nella sua anima\u00bb.\nQuesta interiorizzazione del tema trova applicazione anche nell'attenuazione della mimica e dei moti, all'insegna di una rinnovata sobriet\u00e0 e una certa ricerca di simmetria.\nLa disposizione delle figure di santi che circondano la martire \u00e8 tuttora fonte di interrogativi. La composizione \u00e8 alquanto statica, le figure laterali incorniciano il soggetto centrale in estasi con un elemento di verticalit\u00e0 accentuato dalle linee della spada e del pastorale, cui si associa il vaso della Maddalena. Mentre i santi in secondo piano dialogano tra loro, l'imponente figura di san Paolo sembra isolata, come quella di san Giuseppe nella \"Madonna del Divino amore\", mentre la Maddalena sembra ancora in movimento, quasi raggiungesse il gruppo all'istante. Dovendo fare da \"pendant\" a san Paolo, la sua figura non si staglia per effetto del cromatismo delle vesti, che sono di un colore pallido quasi indefinito, dai toni rosa giallo misti a blu e grigio. Si nota invece il suo sguardo e l'impatto visivo delle pieghe del manto e soprattutto della manica che alcuni vogliono avvicinare a quella della Velata. Il contrasto non \u00e8 del tutto evidente ma rimane efficace e la figura di Maddalena avr\u00e0 un'influenza notevole su Sebastiano del Piombo e sul Parmigianino.\nAutografia.\nUno dei problemi della pala \u00e8 quello dell'autografia. Come noto in quel periodo Raffaello usava massicciamente aiuti e lo stesso Vasari assegn\u00f2 la raffigurazione degli strumenti musicali ai piedi della santa a Giovanni da Udine. Il disegno della testa felina della voluta della viola da gamba richiama quello delle teste leonine della sedia del \"Ritratto di Dona Isabel de Requesens\" ad indicare un possibile intervento di Giulio Romano. Per il resto, la critica, sulla scorta anche di recenti restauri, riconosce un preponderante intervento di Raffaello ad avvalorare l'autografia raffaellesca del dipinto.\nEvidenti a occhio nudo sono le discrepanze nello stile pittorico, ad esempio tra la massa imponente e opaca del san Paolo, alla veste illuminata incidentemente della Maddalena, con riflessi setosi e alabastrini che a Roberto Longhi fecero pensare alla scuola emiliana degli anni immediatamente successivi (come Parmigianino)."}
{"id": "1253207", "revid": "712828", "url": "https://it.wikipedia.org/wiki?curid=1253207", "title": "Ariana Silente", "text": ""}
{"id": "1253208", "revid": "712828", "url": "https://it.wikipedia.org/wiki?curid=1253208", "title": "Percival Silente", "text": ""}
{"id": "1253209", "revid": "158286", "url": "https://it.wikipedia.org/wiki?curid=1253209", "title": "Santuario della Madonna del Perpetuo Soccorso (Villa Collemandina)", "text": ""}
{"id": "1253212", "revid": "228587", "url": "https://it.wikipedia.org/wiki?curid=1253212", "title": "Mixer video", "text": "Il mixer video \u00e8 l'apparecchiatura impiegata per commutare diverse sorgenti video su un unico segnale in uscita e in alcuni casi di miscelarle tra di loro o aggiungere effetti speciali. Questo procedimento \u00e8 simile a quello che un mixer audio compie su segnali audio.\nTipicamente il mixer video \u00e8 impiegato in ambienti di produzione televisiva, come studi, emittenti, regie mobili o sale di montaggio lineare. Il termine mixer video, secondo una terminologia tipicamente europea, identifica di solito anche l'operatore del mixer stesso, nonostante accada di frequente che sia direttamente il regista a operare su di esso.\nStruttura e composizione.\nUn mixer video pu\u00f2 integrare tutta l'elettronica necessaria in un unico apparato, come \u00e8 il caso dei modelli pi\u00f9 piccoli, ma pi\u00f9 di frequente \u00e8 composto da un pannello di controllo posto nell'ambiente di produzione e di una o pi\u00f9 unit\u00e0 (matrice) che contengono la circuiteria vera e propria, disposte a rack insieme al resto degli apparati tecnici. Questo semplifica l'installazione, la manutenzione e il cablaggio dei vari apparati.\nUnit\u00e0 circuitale.\nLa comunicazione tra il pannello di controllo e la circuiteria avviene tramite cablaggi e tecnologie diverse, ma i mixer pi\u00f9 moderni implementano di solito comunicazioni ethernet mediante cavi di rete impiegati comunemente in informatica.\nIngressi e uscite video, in ambito professionale, usano sempre connettori di tipo BNC, mentre piccoli mixer per uso amatoriale possono usare collegamenti di tipo differente. A seconda del tipo di mixer, il segnale video usato pu\u00f2 essere analogico a componenti oppure digitale, ma sono ancora diffusi mixer che usano il video analogico composito.\nPer usi particolari, esistono anche mixer che accettano ingressi S-Video o firewire.\nLa dotazione di interfacce \u00e8 poi completata da una serie di porte seriali che permettono al mixer di controllare altre apparecchiature o di essere controllato da esse, e da una serie di contatti che alimentano i tally delle apparecchiature, cio\u00e8 le luci di segnalazione che indicano quando una data sorgente \u00e8 selezionata sull'uscita.\nL'alimentazione elettrica \u00e8 talvolta fornita da unit\u00e0 ridondanti.\nPannello di controllo.\nIl concetto alla base del mixer video \u00e8 quello di \"bus\", in pratica una riga di pulsanti associati ognuno a una determinata sorgente., a loro volta raggruppati in \"banchi\". Premere un pulsante seleziona quell'ingresso sull'uscita relativa a quel bus. I mixer pi\u00f9 vecchi hanno di solito due bus equivalenti (chiamati \"A\" e \"B\", da cui il termine \"mixer A/B\", ciascuno dei quali pu\u00f2 poi essere indirizzato all'uscita video, commutando tra i due oppure miscelandoli insieme (l'esempio classico \u00e8 quello della dissolvenza incrociata). I mixer pi\u00f9 recenti, tuttavia, hanno i banchi divisi in due bus, uno dei quali \u00e8 sempre quello attivo (chiamato Program, mentre l'altro \u00e8 chiamato Preview o Preset). Questa tipo di banco \u00e8 noto di solito con il nome di Program/Preset o PP, e il mixer \u00e8 detto di tipo \"flip-flop\", poich\u00e9 la sorgente selezionate sui due bus pu\u00f2 essere scambiata. Sia il bus di program che quello di preview hanno di solito il loro monitor. La sorgente presente sul bus di Program riceve dal mixer la segnalazione di tally.\nLa commutazione tra i banchi avviene tramite la \"\"T-Bar\" barra di transizione\". Questa leva crea una transizione tra i due bus. In un mixer di tipo flip-flop, a differenza di un mixer A/B, la posizione della leva non indica quale sia il bus attivo, poich\u00e9 questo \u00e8 sempre il program. La transizione (selezionabile di solito come dissolvenza, chiave o tendina, tipicamente), pu\u00f2 essere eseguita anche tramite un apposito pulsante (di solito chiamato \"auto trans\") posto vicino alla leva, che esegue la transizione con una durata di tempo preimpostata.\nUn altro tipo di bus presente sul mixer \u00e8 quello di \"chiave\" o \"key bus\". Di solito ce ne sono pi\u00f9 di uno, ma spesso condividono lo stesso gruppo di pulsanti di controllo. Su questo bus un segnale pu\u00f2 essere intarsiato sull'uscita del banco. L'immagine che viene visualizzata sopra la sorgente video \u00e8 chiamata comunemente \"fill\", mentre la maschera usata per creare la trasparenza o il contorno della chiave, a seconda del fabbricante del mixer, si chiama \"sorgente\", \"chiave\" o anche \"iso\". Quest'ultimo segnale pu\u00f2 essere un fondo grafico, un'immagine dotata di canale alfa o un segnale di crominanza per realizzare un chroma key.\nDi solito la chiave \u00e8 attivata o disattivata allo stesso modo della transizione, insieme o no alla commutazione tra i bus.\nA seconda delle dimensioni e delle esigenze produttive, i banchi possono variare di numero. Esistono mixer a uno, due, tre e quattro banchi, e anche varianti con un mezzo banco (non c'\u00e8 la barra di transizione, ma solo il program con le chiavi). Ogni banco oltre al \"Program/Preset\" viene chiamato anche Mix/Effects o M/E, o, in italiano, banco effetti. Ogni banco effetti pu\u00f2 a sua volta essere messo sul program. In questo modo, effetti complessi possono essere composti su un banco effetti separato e andare \"in onda\" con una sola commutazione.\nA valle del P/P, c'\u00e8 un altro stadio simile al bus di chiave, chiamato \"downstream keyer\". Di solito si usa per inserire testo o grafica indipendentemente dai banchi effetti, e ha i propri tasti di controllo. Per ultimo, molti mixer hanno uno stadio che mette a nero l'uscita, chiamato \"FTB\" o \"Fade To Black\".\nSegnali in uscita.\nL'uscita principale del mixer \u00e8 chiamata Program ed \u00e8 in effetti il segnale completo, il risultato della produzione in studio. \u00c8 questo il segnale che di solito viene trasmesso o registrato.\nOltre al Program, viene spesso generato anche un segnale analogo ma privo delle chiavi, chiamato Clean Feed.\nIndipendentemente dai diversi bus, molti mixer hanno anche una serie di uscite ausiliarie (chiamate anche Aux Bus) che permettono di instradare su uscite autonome le singole sorgenti, per alimentare generatori di effetti e altre apparecchiature.\nSincronizzazione.\nDal momento che il mixer video combina i segnali provenienti da macchine diverse come telecamere e videoregistratori, \u00e8 molto importante che tutte le sorgenti siano sincrone tra di loro. In un ambiente professionale, esiste un generatore di sincronismi che aggancia tutte le apparecchiature. In alternativa, il mixer stesso pu\u00f2 generare un segnale di nero per le macchine da sincronizzare. I segnali che non possono essere sincronizzati alla sorgente (per esempio, segnali originati dal di fuori della struttura o provenienti da apparecchiature che non accettano sincronismi esterni) devono essere sincronizzati prima che il mixer possa usarli. Un metodo comune consiste nell'utilizzare memorie di quadro, che memorizzano il segnale e lo rileggono con le temporizzazioni corrette. Alcuni mixer hanno dei sincronizzatori interni di questo tipo.\nSe il mixer viene usato in una sala di montaggio ed \u00e8 controllato in remoto dalla centralina, anche la centralina stessa deve essere sincronizzata.\nCuriosit\u00e0.\nPer via dell'aspetto abbastanza complesso del pannello di controllo, i mixer di grosse dimensioni vengono spesso usati per simulare apparecchiature nella finzione scenica.\nNei film di fantascienza capita spesso di vedere mixer video usati come pannelli di controllo per astronavi.\nUn esempio famoso \u00e8 in Guerre stellari, dove un mixer Ampex AVC viene usato come pannello di controllo per l'immissione di energia all'arma della Morte Nera. Si vede un soldato che aziona una delle leve di transizione e il tasto luminoso del banco B che si accende pi\u00f9 intensamente mentre quello sul banco A si affievolisce.\nQuesto mixer \u00e8 probabilmente l'unico mixer di tipo A/B in uso professionalmente negli anni 70."}
{"id": "1253215", "revid": "27723", "url": "https://it.wikipedia.org/wiki?curid=1253215", "title": "Ferrovia Milano-Bologna", "text": "La ferrovia Milano-Bologna \u00e8 la parte settentrionale del principale asse ferroviario nord-sud della rete ferroviaria italiana.\nStoria.\nLe origini.\nLa linea ferroviaria Milano-Bologna nacque, per usare un'espressione di Silvio Gallio, come prodotto di \"...un mondo ottocentesco stretto tra la \"voglia di Italia\" e la ricerca del quieto vivere, dilaniato fra la necessit\u00e0 riconosciuta di muoversi e migliorare e le necessit\u00e0 della politica internazionale...\"; risult\u00f2 quindi dalla fusione di due linee preesistenti costruite in tempi e con scopi diversi mettendo in comunicazione il tratto \"Lombardo-Veneto\" che collegava Milano a Piacenza con la linea ex sabauda proveniente da Torino che, passando per Piacenza, a sud del Po, proseguiva per Parma e Bologna. All'atto della progettazione e dell'inizio dei lavori si trattava quindi di una serie di tratte ferroviarie internazionali vere e proprie che avrebbero dovuto tener presenti le rispettive priorit\u00e0 politiche e commerciali degli stati attraversati. Se la nascita delle tratte ferroviarie fu asservita ad obbiettivi e priorit\u00e0 differenti, il crollo degli equilibri e l'unificazione degli stati italiani del 1860 provocarono un ripensamento dell'itinerario principale che cambi\u00f2 il suo punto di origine da quello di Torino a quello di Milano dando finalmente corpo alle aspirazioni a lungo frustrate delle istanze imprenditoriali del capoluogo lombardo. Il collegamento tra Milano e il Po a Piacenza era gi\u00e0 stato oggetto nel 1837 di una serie di proposte progettuali quasi contemporanee a quelle di una ferrovia per Venezia.\nGi\u00e0 nel mese di settembre del 1835, infatti, la camera di commercio di Venezia aveva chiesto l'autorizzazione a formare una societ\u00e0 per la costruzione e l'esercizio di una linea ferroviaria da Venezia a Milano trovando tuttavia molte difficolt\u00e0 per la concessione del \"privilegio\". Il governo asburgico poneva ostruzionismo e tendeva ad \"insabbiare\" qualsivoglia tipo di collegamento ferroviario che non fosse modellato secondo gli interessi politici e strategici dell'impero.\nLa Lombardia ed il Veneto fino al 1859 erano ancora sotto il dominio dell'Austria che concepiva le concessioni per la costruzione di ferrovie non tanto dal punto di vista commerciale quanto nell'ottica di una rete che tenesse unite militarmente oltre che geograficamente le regioni dell'impero e i suoi alleati. Vedeva pertanto pi\u00f9 utile un collegamento ferroviario che dall'asse delle sue fortezze del Quadrilatero scendesse a Reggio Emilia attraversando il Po a Borgoforte per poi proseguire in direzione di Bologna e Livorno, importante porto tirrenico, che le avrebbe permesso il controllo navale del \"nemico\" Regno di Sardegna con cui non voleva avere nulla a che fare neanche dal punto di vista commerciale.\nLe aspirazioni milanesi ad uno sviluppo dei trasporti portarono alla prima, brevissima, ferrovia della regione, la Milano-Monza inaugurata solo nel 1840, mentre la seconda, la Padova-Mestre, inaugurata il 12 dicembre 1842, fu il primo passo nella realizzazione del sospirato collegamento per Venezia, linea fu terminata solo nel 1857.\nIn tale lasso di tempo, nello stato sabaudo, le linee si moltiplicavano; il pi\u00f9 delle volte queste linee erano costruite direttamente dallo stato che ne vedeva l'importanza strategica, cos\u00ec, oltre al collegamento con Genova era chiara intenzione di molti, tra cui il Tatti, di promuovere il collegamento trasversale ovest-est tra Torino e il sistema portuale Brindisi/Otranto attraverso l'itinerario Piacenza-Parma-Bologna. L'esigenza del collegamento ferroviario era comunque sentita da pi\u00f9 parti anche se permaneva il principale ostacolo formato dal contrasto dei diversi interessi statali, poich\u00e9 per costruire la linea era necessario ottenere il concorde consenso degli stati attraversati. Nel 1851 si arriv\u00f2 comunque alla firma della \"Convenzione fra alcuni Stati italiani per la costruzione della Strada Ferrata dell'Italia Centrale\" con la quale venne pure costituita una societ\u00e0 per realizzarla che prese il nome di Societ\u00e0 Anonima per la Strada Ferrata dell'Italia Centrale. La concessione della \"strada ferrata centrale italiana\", tuttavia venne firmata a Vienna ben 5 anni dopo, il 17 marzo 1856. Il paragrafo 1 dell'atto firmato stabiliva: \"La strada ferrata centrale Italiana dovr\u00e0 partirsi dalla sponda destra del Po presso Piacenza per congiungere con la linea pi\u00f9 retta e normale questa citt\u00e0 con Parma, Reggio, Modena e Bologna, donde per la valle del Reno attraverser\u00e0 l'Appennino per quindi incontrare a Pistoja le strade ferrate Toscane. Un braccio della stessa strada dovr\u00e0 inoltre staccarsi da Reggio e, toccata Guastalla e Luzzara, passare con apposito ponte il Po a Borgoforte, dove ander\u00e0 a immettere nelle strade ferrate Lombardo-Venete per Mantova\".\nIntanto, nel 1859, anno in cui l'Austria dichiar\u00f2 guerra al Piemonte, le due reti ferroviarie piemontese e austriaca, si erano avvicinate al punto che occorreva solo un ponte sul Ticino per collegare Torino e Milano.\nGli austriaci furono sconfitti e l'11 luglio 1859 firmarono l'armistizio di Villafranca; la Lombardia fu annessa al regno di Sardegna mentre il Veneto rimase territorio austriaco. In seguito a ci\u00f2 la rete ferroviaria lombarda fu separata da quella austriaca e si deline\u00f2, pertanto, una differente definizione dei collegamenti da privilegiare e realizzare: non pi\u00f9 in direzione di Venezia ma in direzione del centro della penisola e, soprattutto, dell'Adriatico. Nel trattato di pace, firmato a Zurigo nel 1860, fu compresa anche una convenzione da cui ebbero origine la Societ\u00e0 delle Strade Ferrate della Lombardia e dell'Italia Centrale e la Societ\u00e0 delle Strade Ferrate dell'Austria meridionale e del Veneto Ambedue le societ\u00e0 avviarono presto la costruzione di nuove linee e il completamento di altre: il 21 luglio 1859 era stata inaugurata la Piacenza-Bologna, di , mentre il 14 novembre 1861 venne inaugurato il tratto Milano-Piacenza, lungo , che prevedeva il transito su un ponte provvisorio in palafitte all'americana, in legno, sul fiume Po.\nNel 1863 una piena del fiume spazz\u00f2 via le strutture del ponte provvisorio e la linea rimase interrotta per vario tempo; l'evento, inoltre, danneggi\u00f2 anche il cantiere per la realizzazione del ponte definitivo, nonch\u00e9 alcune strutture accessorie del cantiere. A seguito della calamit\u00e0, il ponte provvisorio venne ricostruito parallelamente ai lavori per il completamento del viadotto definitivo, il quale venne inaugurato il 3 settembre 1865 con una cerimonia a cui partecip\u00f2 il re Vittorio Emanuele II, a cui venne dedicata l'infrastruttura.\nPiacenza, intanto, con l'apertura della linea per Alessandria, era stata gi\u00e0 collegata nel gennaio 1860 alla rete piemontese permettendo la realizzazione dell'importante dorsale Torino-Bologna-Ancona che venne ultimata nel 1861; la Porrettana, tra Bologna e Pistoia con proseguimento verso Firenze, venne invece aperta al traffico il 3 novembre 1864.\nNel 1865 le tante piccole societ\u00e0 esercenti vennero accorpate in cinque grandi societ\u00e0 che ne rilevarono mezzi e linee e con le quali vennero stipulate nuove concessioni. La Societ\u00e0 delle Strade Ferrate della Lombardia e dell'Italia Centrale venne fusa con le Strade Ferrate dello Stato Piemontese ed altre linee private minori, assumendo il nome di Strade Ferrate dell'Alta Italia (SFAI), societ\u00e0 controllata dal ramo parigno di Casa Rotschild, con di linee in esercizio e in costruzione o progetto.\nNel 1871, con l'apertura al traffico ferroviario del traforo del Frejus, sulla linea, nel tratto da Piacenza a Bologna, venne instradato il treno postale, denominato \"La Valigia delle Indie\", che settimanalmente collegava Londra e Parigi via Modane e Torino con Ancona e Brindisi, dove trovava coincidenza con i piroscafi per l'India via canale di Suez. Il servizio divenne anche passeggeri a partire dal 1879 e successivamente inoltr\u00f2 anche vetture letti della CIWL (Compagnie Internationale des Wagon Lits) previo accordo con l'esercente della linea, la SFAI. La velocit\u00e0 commerciale del treno, tuttavia rimaneva bassa, circa date le condizioni di armamento della linea e dei ponti.\nLa parte di itinerario da Milano a Piacenza agli inizi non fu molto utilizzata, se non ad uso prettamente locale, in quanto si preferiva effettuare la relazione ferroviaria diretta tra le \"capitali\" Torino, Firenze e Roma. Solo a partire dal 1880 ebbe inizio un collegamento diretto giornaliero tra Milano e Roma: il diretto \"1\". Alla fine del secolo erano in essere una decina di collegamenti diretti da Milano nei due sensi di marcia.\nIl 2 luglio 1883, con l'inaugurazione del tratto Parma-Fornovo, aveva inizio la realizzazione del collegamento della linea con la Spezia e il Tirreno, attraverso Pontremoli, inaugurato nell'agosto 1894.\nL'accorpamento e la successiva divisione delle ferrovie della penisola in grandi societ\u00e0, tra cui la SFAI, diede comunque origine a molti pi\u00f9 problemi di quanti ne risolvesse: in particolare la SFAI, che nel frattempo aveva cambiato il proprio nome in \"Ferrovie dell'Alta Italia\", si trovo in cattive condizioni economiche, venendo definitivamente nazionalizzata nel 1878. Nel 1885 le ferrovie peninsulari furono divise in Rete Mediterranea e Rete Adriatica; la Milano\u2013Bologna venne interamente compresa nella Rete Adriatica, con la tratta Piacenza\u2013Parma gestita in comunione con la Rete Mediterranea.\nA partire dal 1890 sulla linea venne instradato il treno di lusso \"Peninsular and Oriental Express\" da Londra a Brindisi, autorizzato a circolare fino alla velocit\u00e0 di . La linea fu poi raddoppiata iniziando dalla tratta Piacenza\u2013Parma, concessa in comune ad entrambe le societ\u00e0. I lavori iniziati nel 1866 ebbero termine nel 1894.\nLa linea sotto l'esercizio FS.\nNel 1905 la rete ferroviaria italiana venne nazionalizzata con la costituzione dell'Azienda autonoma per l\u2019esercizio delle Ferrovie Italiane, sottoposta al controllo del ministero dei lavori pubblici. Alla loro costituzione le Ferrovie dello Stato ereditarono un patrimonio quanto mai eterogeneo di rotabili dalle vecchie societ\u00e0 concessionarie. In condizioni ancora pi\u00f9 disastrate era l'armamento, anch'esso eterogeneo e in cattive condizioni di manutenzione. Per uniformare i regolamenti e disciplinare il personale venne creata una Direzione Generale con Sede in Roma, mentre in periferia vennero istituite 8 Direzioni Compartimentali. La velocit\u00e0 massima raggiungibile sulla linea, e solo da treni di materiale speciale, era di con rallentamenti nell'attraversamento di ponti e punti particolari. Per quanto riguarda la linea Milano-Bologna si dovette quindi procedere al rifacimento di ponti e viadotti, binari e scambi di stazione, segnalamento e apparecchiature di sicurezza.\nSolo a seguito di ci\u00f2 poterono essere usate a partire dalla met\u00e0 degli anni dieci le nuove e potenti \"Pacific\" italiane, le locomotive a vapore 690 progettate specificamente per linee di pianura e caratterizzate da maggiore velocit\u00e0 che, per\u00f2, avevano un peso assiale molto elevato per la rete italiana dell'epoca. L'adeguamento tecnico della linea permise negli anni venti la loro circolazione ad una velocit\u00e0 massima di alla testa dei treni pi\u00f9 prestigiosi e veloci. Solo nel 1929 la linea risult\u00f2 adeguata al carico di per asse con rallentamento a sul lungo ponte in ferro di Piacenza che perdur\u00f2 fino alla sua sostituzione con quello nuovo. In seguito al potenziamento la velocit\u00e0 commerciale raggiunse la media di .\nLa Milano-Bologna fu, a partire dal 1927, la sede del primo importante esperimento di ripetizione dei segnali in macchina secondo il sistema a boe magnetiche ideato dall'ingegner Gino Minucciani. Al primo, riuscito, esperimento fece seguito, nel 1928 l'attrezzatura dell'intera linea fino a Bologna per la ripetizione dei segnali a due condizioni: via impedita e via libera con intervento del sistema di frenatura rapida in caso di mancato rispetto da parte del macchinista. Le locomotive del gruppo 690 vennero, a tale scopo, dotate del sistema di sicurezza a bordo.\nGli anni venti furono anche quelli in cui si dovette procedere all'adeguamento del nodo di Bologna dato che il traffico sempre crescente sulla linea diventata ormai asse primario delle rete ferroviaria italiana aveva ormai saturato le capacit\u00e0 ricettive delle stazioni di Bologna.\nAlla fine degli anni venti l'esercizio a vapore cominci\u00f2 a mostrare i suoi limiti, soprattutto in funzione dei costi di esercizio sempre pi\u00f9 elevati e dei limiti potenziali del sistema, cos\u00ec venne presa la decisione di elettrificare la linea. Venne scelto il sistema a a corrente continua dato l'ottimo risultato conseguito nelle precedenti esperienze e nonostante la linea Bologna-Firenze fosse gi\u00e0 elettrificata a corrente alternata trifase, ci\u00f2 anche in prospettiva dell'entrata in esercizio della nuova \"direttissima\" per Firenze. L'elettrificazione della linea venne inaugurata nell'ottobre 1938.\nIn seguito all'elettrificazione della linea, nel 1938 il sistema di ripetizione segnali Minucciani venne soppresso perch\u00e9 si ritenne troppo costoso installarlo anche sui locomotori elettrici. Venne invece sperimentata su un tratto di linea attorno al km 110 una apparecchiatura di blocco automatico a conta assi ideata dallo stesso ingegner Minucciani che, pur avendo avuto esito positivo, non ebbe seguito a causa delle mutate politiche aziendali di spesa nel periodo che privilegiarono la velocit\u00e0 e la puntualit\u00e0 dei treni, di largo impatto propagandistico rispetto all'innovazione in dispositivi di sicurezza, di scarso effetto in tal senso.\nNel 1939 l'ETR 212 percorse la tratta Milano-Bologna in soli 77 minuti, mentre nell'orario normale per i treni di linea il viaggio durava 105 minuti.\nLavori di potenziamento.\nNel 1991 venne attivata una variante di tracciato fra la stazione di Milano Rogoredo e la fermata di San Giuliano Milanese, sulla quale vennero realizzate le due nuove fermate di Borgolombardo e San Donato Milanese (quest'ultima attivata solo nel 2003). Tale variante fu necessaria per consentire la costruzione della \"linea veloce\" sulla vecchia sede della linea storica.\nNel 1997 fu attivato il quadruplicamento del tratto tra la stazione di Milano Rogoredo e il bivio Sordio, posto poco prima della fermata di San Zenone al Lambro. Tuttavia, a causa del blocco dei lavori di ampliamento della stazione di Milano Rogoredo, non fu possibile potenziare adeguatamente i servizi ferroviari, in particolare il previsto servizio ferroviario suburbano.\nNel 2002 iniziarono i lavori per la realizzazione della linea ad alta velocit\u00e0 Milano-Bologna, innestata presso il comune di San Zenone al Lambro al tratto gi\u00e0 quadruplicato. La linea AV fu inaugurata nel 2008, dopo che gi\u00e0 il 29 maggio 2005 era stata attivata l'interconnessione di Tavazzano.\nDal 13 dicembre 2009 la tratta da Milano Rogoredo a Lodi \u00e8 percorsa dai treni della linea S1 del servizio ferroviario suburbano di Milano.\nCaratteristiche.\nLa linea ferroviaria \u00e8 a doppio binario a scartamento da \u00e8 elettrificata, a corrente continua a , supporta un peso assiale di per asse, ha una pendenza massima nel tratto lombardo del 12\u2030 e ammette una velocit\u00e0 massima di .\nPercorso.\nLa linea inizia presso la stazione di Milano Centrale e percorre la linea di cintura, in comune con le ferrovie per Venezia e per Genova, attraversando le stazioni di Milano Lambrate (dove si separa dalla linea per Venezia), Milano Forlanini e Milano Rogoredo, dove si separa dalla linea per Genova. Tra Rogoredo e San Giuliano Milanese, a partire dal 1991 la linea \u00e8 stata raddoppiata con la realizzazione della linea veloce nel tratto storico e l'apertura delle stazioni di San Donato Milanese (poi effettivamente aperta solo nel 2003) e Borgolombardo.\nA partire dal 1997 la linea \u00e8 stata quadruplicata fino al bivio Sordio (posto prima di San Zenone al Lambro), con la costruzione di una variante che evita l'attraversamento della citt\u00e0 di Melegnano e che \u00e8 in comune con la linea ad alta velocit\u00e0. Poco dopo Melegnano la linea storica e la variante superano il fiume Lambro con due ponti separati. Dopo San Zenone si incontra la stazione di Tavazzano che, dal 2005 \u00e8 punto di diramazione dell\"'Interconnessione di Tavazzano\", che collega la linea storica con quella ad alta velocit\u00e0.\nIl tratto tra Casalpusterlengo e Codogno \u00e8 in comune con la ferrovia Pavia-Cremona. Dopo la stazione di Santo Stefano Lodigiano, la ferrovia oltrepassa il Po con il ponte situato a Piacenza e costruito nel biennio 1931-1932, in sostituzione del precedente a binario singolo realizzato nel 1865; esso \u00e8 composto di 11 coppie di travate in ferro, ad arco superiore parabolico, sei di queste hanno luce di , e cinque di . A Piacenza si diramano le linee per Alessandria e Cremona.\nNei pressi della citt\u00e0 sono presenti due interconnessioni con la linea ad alta velocit\u00e0: l'Interconnessione Piacenza Ovest, situata poco prima del ponte sul fiume Po e l'interconnessione Piacenza est, situata poco dopo la citt\u00e0.\nDopo Piacenza la ferrovia corre parallela alla Via Emilia attraversando Pontenure, Cadeo, Fiorenzuola d'Arda ed Alseno. Entrata in territorio parmigiano, a Fidenza si diramano le linee per Cremona, per Fornovo e il breve tronco per Salsomaggiore Terme, oltre che un'interconnessione con l'alta velocit\u00e0. La stazione successiva, Castelguelfo \u00e8 dotata di uno scalo merci, si arriva poi al capoluogo parmigiano da dove si diramano le linee per La Spezia, Brescia e Suzzara, ad est della citt\u00e0 \u00e8 presente un'ulteriore interconnessione con la linea ad alta velocit\u00e0. Si entra poi nella provincia di Reggio Emilia nella quale sono situate le stazioni di Sant'Ilario d'Enza, Reggio Emilia, capolinea delle tre linee delle Ferrovie Reggiane, e Rubiera, oltre la quale si entra nel modenese dove, nella stazione del capoluogo, si diramano le linee per Mantova e Verona, e per Sassuolo.\nNel novembre 2014 \u00e8 stata aperta alla circolazione la variante di tracciato tra Rubiera e Modena, lunga pi\u00f9 di di cui quasi 2 all'interno di una galleria. Realizzato nel quadro dei lavori della AV/AC Milano-Bologna, il nuovo tracciato, posto pi\u00f9 a nord del precedente, consente di evitare l'attraversamento della zona occidentale di Modena ed \u00e8 collegato, tramite una bretella, con la linea per Verona. Sul nuovo tracciato \u00e8 stata attivata la stazione di Marzaglia, dedicata esclusivamente alle merci. A Modena sono altres\u00ec presenti due interconnessioni con l'alta velocit\u00e0, una ad ovest ed una ad est della citt\u00e0. Dopo Castelfranco Emilia la ferrovia entra nella citt\u00e0 metropolitana di Bologna in cui sono presenti le stazioni di Samoggia ed Anzola dell'Emilia; nei pressi del bivio Lavino \u00e8 presente l'ultima interconnessione con l'alta velocit\u00e0, negli ultimi chilometri prima della stazione di Bologna Centrale, dove la linea termina, la ferrovia corre parallela alle linee per Verona e Pistoia."}
{"id": "1253219", "revid": "47767", "url": "https://it.wikipedia.org/wiki?curid=1253219", "title": "Flagello (Warcraft)", "text": ""}
{"id": "1253224", "revid": "767487", "url": "https://it.wikipedia.org/wiki?curid=1253224", "title": "Live in the UK (House of Lords)", "text": "Live in the UK \u00e8 un live album degli House of Lords, uscito il 29 gennaio per l'Etichetta discografica Frontiers Records."}
{"id": "1253228", "revid": "767487", "url": "https://it.wikipedia.org/wiki?curid=1253228", "title": "Perpetual beta", "text": "Con il termine perpetual beta si indicano quei progetti \"software\" che vengono aggiornati in maniera pressoch\u00e9 continua, tanto rapidamente che non esiste pi\u00f9 la distinzione tra versione di test e quella di versione di produzione.\nEventuali errori vengono corretti rapidamente, cos\u00ec come vengono aggiunte a ciclo continuo nuove funzionalit\u00e0, questo fa s\u00ec che i bug vengano comunque risolti, ma ad ogni revisione ci siano delle novit\u00e0.\nIl concetto di \"perpetual beta\" si \u00e8 sviluppato parallelamente all'esplosione dei progetti open source, ma sta vivendo la sua piena espansione nell'ambito del web 2.0.\nNascita del termine.\nTim O'Reilly, considerato il teorico del Web 2.0, ha descritto il concetto in una intervista il 2005-09-30:"}
{"id": "1253229", "revid": "104458", "url": "https://it.wikipedia.org/wiki?curid=1253229", "title": "Cristian Deville", "text": "Biografia.\nStagioni 1997-2010.\nOriginario di Moena e attivo in gare FIS dal dicembre del 1996, Deville ha esordito in Coppa Europa il 12 dicembre 2000 ad Alleghe in slalom gigante, senza completare la gara. Ai Mondiali juniores di Verbier 2001 ha vinto la medaglia di bronzo nello slalom speciale; nella medesima specialit\u00e0 ha poi debuttato in Coppa del Mondo, il 5 gennaio 2003 a Kranjska Gora (senza completare la gara) e colto il suo primo podio in Coppa Europa, l'11 gennaio 2004 a Todtnau (2\u00ba).\nSempre in slalom speciale ai Mondiali di Bormio/Santa Caterina Valfurva 2005, suo esordio iridato, non ha completato la prova, cos\u00ec come due anni dopo ai Mondiali di \u00c5re 2007. Anche ai XXI Giochi olimpici invernali di , sua unica presenza olimpica, non ha terminato la gara di slalom speciale.\nStagioni 2011-2019.\nAi Mondiali di Garmisch-Partenkirchen 2011, suo congedo iridato, \u00e8 stato 7\u00ba nello slalom speciale; nella successiva stagione 2011-2012 in Coppa del Mondo ha ottenuto, sempre in slalom speciale, tutti i suoi quattro podi di carriera, dal primo dell'8 dicembre a Beaver Creek (2\u00ba) all'ultimo dell'11 marzo a Kranjska Gora (2\u00ba), con la sua unica vittoria nel circuito, sulla Ganslern di Kitzb\u00fchel il 22 gennaio.\nIl 10 febbraio 2015 a Oberjoch in slalom speciale \u00e8 salito per l'ultima volta in carriera sul podio in Coppa Europa (3\u00ba); il 18 dicembre 2017 ha disputato la sua ultima gara nel circuito continentale, lo slalom speciale della Val di Fassa chiuso da Deville al 7\u00ba posto, e il 4 marzo 2018 l'ultima gara di Coppa del Mondo, lo slalom speciale di Kranjska Gora che non ha completato. Al termine di quella stessa stagione 2017-2018 ha annunciato il ritiro dall'attivit\u00e0 agonistica ai massimi livelli, pur continuando da allora a prendere parte ad alcune gare FIS fino al definitivo ritiro, avvenuto il 16 aprile 2019 in occasione di uno slalom speciale FIS disputato a Pampeago e non completato da Deville.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1253231", "revid": "181142", "url": "https://it.wikipedia.org/wiki?curid=1253231", "title": "Limulus", "text": ""}
{"id": "1253234", "revid": "767487", "url": "https://it.wikipedia.org/wiki?curid=1253234", "title": "House of Lords (album)", "text": "House of Lords \u00e8 il primo album degli House of Lords, uscito nel 1988 per l'etichetta discografica Simmons Records/RCA Records."}
{"id": "1253235", "revid": "729019", "url": "https://it.wikipedia.org/wiki?curid=1253235", "title": "Pampinea", "text": "Pampinea \u00e8 un personaggio letterario del \"Decameron\" di Giovanni Boccaccio. Essa \u00e8 una delle sette fanciulle che fanno parte della brigata di giovani fuggiti da Firenze per evitare il contagio della peste nera, successivamente si rifugiano in una villa sulle colline e passano il tempo raccontandosi una novella ciascuno al giorno.\nIl suo nome, che Boccaccio sottolinea essere fittizio per celare la vera identit\u00e0 (non volendo egli \"che per le raccontate cose da loro [...] alcuna di loro possa prender vergogna\") significa la \"rigogliosa\", e viene usato dall'autore anche nella \"Comedia delle ninfe fiorentine\" e nel \"Bucolicon Carmen\".\nPampinea \u00e8 la pi\u00f9 grande delle donne (ha ventotto anni, come si dice nell'introduzione alla prima giornata) ed \u00e8 anche colei che convince il gruppo a fuggire dalla citt\u00e0. Per questo viene nominata per prima \"regina\", colei cio\u00e8 che comanda la prima giornata.\nNovelle.\nLe dieci novelle raccontate da Pampinea sono:"}
{"id": "1253236", "revid": "610351", "url": "https://it.wikipedia.org/wiki?curid=1253236", "title": "Porto di San Juan", "text": "Il porto di San Juan \u00e8, in termini di traffici e di ampiezza, il maggiore porto turistico e commerciale portoricano. L'area si estende dalla zona meridionale della Vecchia San Juan, attraverso la baia di San Juan, fino ai comuni di Cata\u00f1o e Guaynabo. Nel porto di San Juan trovano ormeggio le navi crociera pi\u00f9 grandi del mondo.\nTurismo.\nLe principali destinazioni delle crociere che partono o fanno scalo nel porto di San Juan sono: Aruba, Bahamas, Barbados, Bonaire, Cura\u00e7ao, Repubblica Dominicana, Florida, Giamaica, Messico, Saint-Martin, Saint Lucia, Trinidad e Tobago, Venezuela e Isole Vergini britanniche.\nOperatori turistici.\nI principali operatori turistici che servono lo scalo marittimo di San Juan sono: Carnival Cruise Lines, Celebrity Cruises, Costa Crociere, Cunard Line, Holland America Line, Princess Cruises e Royal Caribbean International."}
{"id": "1253237", "revid": "6923", "url": "https://it.wikipedia.org/wiki?curid=1253237", "title": "Enrico Albanese", "text": "Biografia.\nPatriota, partecip\u00f2 alle campagne del 1860, 1862, 1866 e 1867. Era il medico di Giuseppe Garibaldi, del quale cur\u00f2 le ferite riportate in Aspromonte e nella battaglia di Monte Suello.\nRiposa nella cappella Albanese del cimitero di santa Maria di Ges\u00f9 a Palermo, realizzata dall'architetto Francesco Paolo Palazzotto, fratello di Domenico Palazzotto, suo collega medico, e di Pietro Palazzotto, eroe garibaldino del 1860. Nella sua citt\u00e0 natale gli \u00e8 stata intitolata una via ed un giardino porta il suo nome in piazza Marina (dove \u00e8 stato posto un busto che lo ritrae). Sempre nel capoluogo siciliano un ente ospedaliero porta il suo nome.\nIn effetti fu proprio Enrico Albanese a fondare, nel 1873, l'\"Ospizio Marino\" che ha ancora oggi funzioni di ospedale. Alcuni dei padiglioni storici (Ignazio e Manfredi Lanza di Trabia, Giulia Florio principessa di Trabia e generale Giacomo Medici) mantengono ancora l'aspetto storico, anche se, purtroppo, decorati da lapidi marmoree in degrado e praticamente illeggibili. Anche nel giardino dell'Ospizio Marino vi \u00e8 un busto che ritrae Enrico Albanese, con lapide poco leggibile."}
{"id": "1253238", "revid": "767487", "url": "https://it.wikipedia.org/wiki?curid=1253238", "title": "Sahara (House of Lords)", "text": "Sahara \u00e8 il secondo album degli House of Lords, uscito nel 1990 per l'etichetta discografica Simmons Records/RCA Records."}
{"id": "1253240", "revid": "729019", "url": "https://it.wikipedia.org/wiki?curid=1253240", "title": "SCAT", "text": "La SCAT (Societ\u00e0 Ceirano Automobili Torino) era un'azienda automobilistica fondata nel 1906 a Torino da Giovanni Ceirano.\nI primi modelli prodotti dalla SCAT furono la 12 HP, la 16 HP e la 22 HP, nel 1909. Nel decennio successivo, l'azienda si aggiudic\u00f2 per tre volte la vittoria nella Targa Florio, pi\u00f9 precisamente negli anni 1911, 1912 e 1914.\nL'azienda fu attiva fino al 1929, quando venne assorbita dalla FIAT. La produzione continu\u00f2 fino al 1932, quando venne cessata definitivamente.\nModelli.\nI 19 modelli prodotti dalla SCAT sono:"}
{"id": "1253245", "revid": "287204", "url": "https://it.wikipedia.org/wiki?curid=1253245", "title": "Arte acusmatica", "text": "Larte acusmatica \u00e8 un tipo particolare di musica elettronica, creata per essere ascoltata tramite altoparlanti. Il termine \"musica acusmatica\" \u00e8 stato coniato dal compositore francese Pierre Schaeffer, nel suo libro \"Trait\u00e9 des Objets Musicaux\" (1966), e deriva dal termine acusmatico e dall\"akusmatikoi\", la scuola pitagorica i cui discepoli udivano il maestro parlare dietro ad un velo. Nell'arte acusmatica, il velo \u00e8 una metafora dell'altoparlante.\nCaratteristiche.\nLa musica elettroacustica abbraccia l'insieme dei generi musicali che fanno uso dell'elettricit\u00e0 nella concezione e nella realizzazione delle opere. Le opere elettroacustiche su supporto si identificano con le opere dell'arte acusmatica.\nL'arte acusmatica raggruppa le musiche concrete o acusmatiche, le creazioni radiofoniche e i radiodrammi, le opere acusmatiche applicate (per teatro, danza, cinema, video...), le installazioni sonore realizzate su supporto audio diffuso su altoparlanti (in cui la concezione visiva non stabilisce un rapporto diretto di causa/effetto con il risultato sonoro ascoltato), una certa frangia di musiche dette elettroniche (techno) derivanti da una realizzazione in studio fissata su supporto e consegnata al solo ascolto. Infine, alcune realizzazioni di poesia sonora come quelle che si avvicinano alla creazione radiofonica.\nLe opere che ne risultano sono opere su supporto: esse non si manifestano se non attraverso la lettura del supporto sul quale sono state registrate, fissate in forma definitiva (su dischi flessibili alla fine degli anni quaranta, poi sul nastro magnetico dei magnetofoni e oggi sulla memoria dei calcolatori).\nIl musicista acusmatico parte da registrazioni del suono. Se acustiche, esse possono essere realizzate a partire da interventi su diversi strumenti scelti per la loro predisposizione a \u201csuonare\u201d (dei corpi sonori), da universi abitati da eventi caratteristici, da percorsi, da gesti o sequenze appositamente realizzate, e anche da suoni \u201cfigurativi\u201d o da interventi su strumenti tradizionali o \u201cesotici\u201d. Se sintetiche, le registrazioni possono essere costituite da suoni o da sequenze elettroniche suonate sul sintetizzatore, oppure digitali, risultato della programmazione del computer o di trasformazioni immediate di eventi sonori.\nIl compositore classifica le registrazioni accumulate, e opera su di esse delle scelte, una ripartizione, dei tagli, e quindi molteplici trasformazioni in uno studio equipaggiato con numerosi apparecchi prodotti dall'evoluzione tecnologica degli ultimi decenni: montaggio, inversione, anello, trasposizione, campionamento, compressione, \"gel\" (\"freeze\"), riverberazione, eco, ritardo, filtraggio, missaggio, accumulazione.\n\u00c8 l'aspetto sperimentale di tale procedimento (il famoso \u201cprocedimento concreto\u201d in cui la composizione si fonda sull'ascolto diretto del risultato, in un costante andare e tornare dal fare all'ascoltare, a partire da suoni creati o acquisiti e trasformati) connesso a una manipolazione dei suoni \u201cbruti\u201d, gi\u00e0 \u201ctrovati\u201d, che spinge Pierre Schaeffer nel 1948 a coniare il termine di musica concreta. \nIl quale rinvia in modo sicuramente esplicito a quello di musica \u201castratta\u201d strumentale, che si concepisce \u201ca tavolino\u201d in maniera \u201cteorica\u201d (al di l\u00e0 di ogni contatto diretto con il materiale e la cui concezione passa per l'astrazione di una codificazione, di un linguaggio: il solfeggio).\nIn un'andata e ritorno costanti dal fare all'ascoltare, l'artista elabora cos\u00ec progressivamente la sua opera, in un procedimento che comprende sia la volont\u00e0 di un progetto preliminare di composizione (la scelta di una tematica, di un universo sonoro, di una \u201cgrande forma\u201d, di un ritaglio), sia la sensibilit\u00e0, rendendo possibile l'invenzione di una \u201cscrittura\u201d attraverso la gestione dei sincronismi, degli imprevisti, dei contrasti, delle similitudini, delle diffrazioni, delle convergenze.\nInfine il compositore esegue la sua opera davanti al pubblico attraverso altoparlanti di differente \u201ccolore\u201d e di differente potenza, disseminati nello spazio del concerto, della galleria, del museo, del luogo pubblico, a seconda che egli scelga di comporre per il concerto, per l'installazione sonora o per qualsiasi altra forma di espressione acusmatica.\nTale dispositivo di diffusione (altrimenti detto \u201corchestra di altoparlanti\u201d o anche \"acousmonium\") \u00e8 un insieme di casse acustiche distribuite nel luogo del concerto in cui si fa variare l'intensit\u00e0 e il colore di uscita del suono con l'aiuto di un impianto di proiezione (tramite filtri, cavi e amplificatori) per la collocazione nello spazio delle opere interpretate. Motus \u00e8 attualmente la sola situazione in cui un interprete professionale, Jonathan Prager, \u00e8 stato nominato, dal 1995, titolare del suo acoumonium.\nSi parla metaforicamente di \u201cproiezione del suono\u201d.\n\u00c8 dunque necessario elaborare una interpretazione:\nAttraverso ci\u00f2 che si pu\u00f2 definire un'interpretazione (scelta della disposizione dell'impianto, della spazializzazione, del gioco tra le intensit\u00e0 e i colori, dei filtraggi) l'artista rende la sua opera accessibile al pubblico, ormai consegnata unicamente al dominio dell'ascolto.\nDefinizioni.\nDi seguito qualche definizione e commento del termine acusmatica da parte di diversi autori.\nNel periodo della grande avventura della radiofonia negli anni '50, mentre nascevano le prime \u201cmusiche del rumore\u201d e Pierre Schaeffer ne definiva i primi tratti metodologici, lo scrittore e poeta J\u00e9rome Peignot dichiara in una trasmissione: \nPierre Schaeffer, nel suo \"Trait\u00e9 des objets musicaux\" (1966) riprende il termine acusmatico e lo collega all'\"ascolto ridotto\": \nPer Denis Dufour e Jean-Fran\u00e7ois Minjard l'arte acusmatica \u00e8 un'arte del suono che produce un'opera fissata e definitiva, su supporto, proposta al solo ascolto: senza ricorrere al visivo e utilizzando tutti i mezzi elettroacustici offerti al compositore dallo studio, quali che siano le tecnologie impiegate. La composizione acusmatica \u00e8 fondata sull'ascolto. In un'andata e ritorno costanti dal fare all'ascoltare, a partire da suoni creati o acquisiti e trasformati, il compositore costruisce e sistema gli elementi della sua opera in un'invenzione inaudita di scrittura di dettaglio e di articolazione di immagini di suoni tra di loro. I suoni elaborati per se stessi, quindi slegati dal modo in cui sono prodotti, implicano l'abbandono della loro causalit\u00e0 reale a vantaggio di una causalit\u00e0 virtuale, essa stessa generatrice di spazi interni, esterni, indotti, immaginari, metaforici, ecc., le cui giustapposizioni inducono senso.\nPer Michel Chion acusmatica si dice della situazione d'ascolto in cui si sente un suono senza vedere le cause dalle quali proviene. Questa parola greca designava al tempo i discepoli di Pitagora, che ascoltavano il loro maestro insegnare da dietro un tendaggio. Pierre Schaeffer, inventore della musica concreta, ha avuto l'idea di riesumare questo vocabolo per caratterizzare la situazione d'ascolto generalizzata dalla radio, dal disco, dall'altoparlante. Nel suo Trait\u00e9 des objets musicaux (1966), egli ha analizzato le conseguenze di tale situazione sulla psicologia dell'ascolto. Dopo di lui, il compositore Fran\u00e7ois Bayle ha pensato di recuperare il termine acusmatica per definire ci\u00f2 che comunemente si designa come musica elettroacustica. \u201cMusica acusmatica\u201d, \u201cconcerto acusmatico\u201d sono per lui termini che meglio si addicono alle condizioni di ascolto e di costruzione di tale musica \u201cinvisibile\u201d, nata dall'altoparlante e in cui il suono registrato \u00e8 slegato dalla sua causa iniziale.\nStoria.\nGi\u00e0 prima di Schaeffer, diversi sperimentatori hanno esplorato idee che mettevano in gioco il suono o i rumori come materiali rientranti nell'ambito delle esigenze compositive: il pittore e compositore futurista italiano Luigi Russolo, all'inizio del \u2018900 (con i suoi \u201cintonarumori\u201d), il cineasta sperimentale tedesco Walter Ruttmann, il quale utilizza la banda sonora della pellicola cinematografica per produrre un \u201cfilm senza immagine\u201d (\"Week-end\", 1930), e certamente Edgard Var\u00e8se e la sua famosa utopia del \u201csuono organizzato\u201d... Tuttavia nessuno di loro ha avuto l'idea di utilizzare la registrazione (seppure accessibile e in evoluzione dagli anni '10) al fine di creare una vera \u201carte dei suoni fissati\u201d.\nNel 1948 Pierre Schaeffer, animatore di un piccolo gruppo di ricerca all'interno della radio francese, inventa una nuova forma di espressione artistica che lui stesso chiamer\u00e0 musica concreta.\nCreatore e produttore di trasmissioni radiofoniche, in cui \u201cl'ascoltare senza vedere\u201d determina al tempo stesso il mistero e il successo di tale nuovo mezzo di comunicazione, egli si lancia in un'avventura musicale interamente nuova, dopo mesi di sperimentazione e di osservazione dei suoni \u201cfissati\u201d, che i processi di registrazione gli consentono di riascoltare a piacimento: i pi\u00f9 diversi materiali sonori disponibili all'interno della fonoteca, lasciati dai tecnici o registrati da lui.\nNell'utilizzare pi\u00f9 piatti di giradischi, scrive: \nDal suo entusiasmo e dal suo spirito scientifico nascono gli \"Etudes de bruits\" (prima opera di musica concreta registrata su disco) diffusi per radio prima di essere dati in concerto. Pierre Henry lo raggiunge al Club d'essai della Radio nel 1949. Insieme compongono \"Bidule en ut\" e \"Symphonie pour un homme seul\", opera che far\u00e0 in seguito il giro del mondo con il balletto di Maurice B\u00e9jart.\nNel 1951 il gruppo di Pierre Schaeffer diventa il Gruppo di ricerca di musica concreta della Radiodiffusion-T\u00e9l\u00e9vision Fran\u00e7aise. \u00c8 riorganizzato nel 1958 sotto il nome di \"Gruppo di ricerca musicale\" (GRM). Attualmente diretto da Daniel Teruggi, il GRM nel 1974 fu integrato all'Istituto nazionale dell'audiovisivo.\nDa parte sua Pierre Henry prosegue in un cammino solitario e fonda il primo studio privato di musica concreta, \"Apsome\", nel 1960. Da allora il suo percorso \u00e8 disseminato di concerti che riunisce un pubblico sempre pi\u00f9 vasto: \"Messe pour le temps pr\u00e9sent\", \"Le Voyage\", \"L'Apocalypse de Jean\", \"Futuristie\", \"Messe de Liverpool\"\u2026\nNel corso degli anni cinquanta, numerosi compositori tradizionali o d'avanguardia dell'epoca, da Darius Milhaud a Iannis Xenakis, da Olivier Messiaen a Edgard Var\u00e8se, da Henri Sauguet a Pierre Boulez si iniziano alla pratica della musica concreta dopo Pierre Schaeffer. Allo stesso tempo, alcuni compositori all'estero aprono studi di composizione elettronica: Karlheinz Stockhausen presso la WDR di Colonia (\"Gesang der J\u00fcnglinge\", 1956), \"Bruno Maderna\", \"Luciano Berio\" presso la RAI di Milano (\"Thema-Omaggio a Joyce\", 1958). Negli Stati Uniti l'esperienza dei suoni fissati assume un aspetto pi\u00f9 tecnico, con la ricerca di Max Matthews sulla sintesi del suono tramite calcolatore nel laboratorio della Bell Telephone a Murray Hill, ma anche con i tentativi di Otto Luening (\"Fantasy in space\", 1952) e Vladimir Ussachevsky (\"Incantation\", 1953) presso il Columbia-Princeton Music Center di New York\u2026 In Francia si crea subito un vero vivaio di compositori esclusivamente acusmatici: Fran\u00e7ois Bayle (\"Espaces inhabitables\", 1967), Pierre Boeswillwald (\"Sur le chemins de Venise\", 1983), Michel Chion (\"Requiem\", 1973), Christian Clozier (\"Quasars\", 1980), Luc Ferrari (\"H\u00e9t\u00e9rozigote\", 1964), Jacques Lejeune (\"Parages\", 1974), Bernard Parmegiani (\"De natura sonorum\", 1975), Jean-Claude Risset (\"Mutations\", 1969), Alain Savouret (\"L'Arbre et coetera\", 1972)\u2026\nL'arte acusmatica oggi.\nRepertorio mondiale.\nInfluenzati e stimolati dall'esempio di Pierre Schaeffer e da quello dei pionieri della musica elettronica, numerosi altri paesi hanno creato i loro studi. Nel 1970 Fran\u00e7oise Barri\u00e8re e Christian Clozier fondano il GMEB, gruppo di musica sperimentale di Bourges, catalizzatore della musica elettroacustica mondiale e pi\u00f9 particolarmente nei paesi dell'Est, nell'Europa del nord, a Cuba e in America del Sud. Grazie all'esistenza di classi di composizione all'interno dei conservatori e delle universit\u00e0, la pratica dell'arte acusmatica conosce un forte sviluppo nei seguenti paesi: Francia (con Marcel Fr\u00e9miot, Guy Reibel, Denis Dufour, Philippe Mion\u2026), Canada (con Francis Dhomont), Belgio (con Annette Vande Gorne), Gran Bretagna (con Denis Smalley), Austria (con Dieter Kaufmann), Germania (con Hans Tutschku), Brasile (con Jorge Antunes, Rodolfo Caesar), Italia (con Roberto Doati, Agostino di Scipio, Lucio Garau\u2026), ma anche Polonia, Ungheria, Svezia, Norvegia, America del Sud, Stati Uniti, Giappone\u2026\nL'acusmatica attrae nuove generazioni di compositori (citiamo Fr\u00e9d\u00e9ric Acquaviva, Patrick Ascione, Paul Dolden, Ingrid Drese, Jean-Marc Duchenne, Marc Favre, Thomas Gerwin, Bernhard G\u00fcnter, Jonty Harrison, Tomonari Higaki, Fr\u00e9d\u00e9ric Kahn, Erik Mikael Karlsson, Patrick Kosk, Francisco L\u00f3pez, Lionel Marchetti, Elio Martusciello, Robert Normandeau, Ake Parmerud, Dominique Petitgand, Agn\u00e8s Poisson, Daniel Teruggi, Christian Zan\u00e9si\u2026) e decine di compositori che operano in diversi stili, di universi e di procedure a volte fortemente lontane dalle prime idee di Pierre Schaeffer. Utilizzando una tecnologia in perpetua evoluzione, questi creatori si riconoscono sotto differenti denominazioni: a seconda dei periodi, dei luoghi e delle scuole, la musica acusmatica ha avuto come denominazioni anche quella di \"musica concreta\", \"musica sperimentale\", \"musica elettronica\", \"musica elettroacustica\", \"Tonbandmusik\", \"Elektronische Musik\" (Germania), \"Tape music\" (USA).\nUn'esperienza dagli sviluppi molteplici.\nIl mondo della composizione strumentale contemporanea \u00e8 il primo a essere influenzato dall'esperienza della musica concreta. Compositori quali Iannis Xenakis, Ivo Malec, Fran\u00e7ois-Bernard M\u00e2che, Philippe Leroux e Denis Dufour sono stati potentemente influenzati nel loro stile e nelle idee musicali da idee di morfologia e di scrittura provenienti dalla loro pratica di studio. Il \u201csolco chiuso\u201d (l\"anello\") si inserisce poco a poco nel vocabolario musicale contemporaneo e non si pu\u00f2 negare che i compositori americani minimalisti della scuola di New York (Steve Reich, Phil Glass, Terry Riley, La Monte Young\u2026) siano stati ispirati dapprima nelle loro opere per nastro e poi nelle opere strumentali dall'idea di \u201canello\u201d, ma anche che si siano nutriti di tutta una competenza di studio. La moltiplicazione delle possibilit\u00e0 di intervento e di distanziazione in rapporto al tempo musicale che lo studio offre ha prodotto delle opere singolarmente nuove, e questo cambiamento di paradigma si fa ancora sentire nella produzione attuale.\nNegli anni settanta una nuova scuola estetica nasce in Francia, rifacendosi alle ricerche sul suono di Pierre Schaeffer (ma non alla musica acusmatica), la \"scuola spettrale\", che si ispira alla struttura acustica del suono (le sue armoniche, il suo spettro) per sostenere la scelta delle altezze, la definizione della forma e l'orchestrazione dell'opera.\nQuanto a Jean-Michel Jarre egli si rif\u00e0 al suo rapporto con il GRM, dopo aver seguito per qualche mese la classe di Pierre Schaeffer, presso il Conservatorio nazionale superiore di musica di Parigi, alla fine degli anni 60. Troviamo delle simili metamorfosi musicali oltre Reno con Klaus Schulze (ispirato da Karlheinz Stockhausen), i Tangerine Dream e il gruppo Kraftwerk degli inizi. Dalla fine degli anni 60, le sequenze \u201cplananti\u201d e gli effetti sonori di studio, ispirati principalmente dal lavoro di Stockhausen, invadono la produzione pop: i Beatles (\"Revolution 9\"), i Pink Floyd (\"The Dark Side of the Moon\"), i Can e i pi\u00f9 radicali Faust, ma anche i Velvet Underground e i Soft Machine\u2026 fino alla pi\u00f9 egemonica variet\u00e0 internazionale attuale (Michael Jackson).\nInfine agli inizi degli anni 90 appare la Techno (musica elettronica), di cui i DJ, al tempo stesso animatori, tecnici e adesso musicisti, rivendicano ad alcuni di loro l'eredit\u00e0 di Pierre Schaeffer e di Pierre Henry (definito a 70 anni sulla copertina di una rivista come \u201cil pi\u00f9 vecchio DJ del mondo\u201d!).\nQuanto alle musiche applicate (commerciali e/o pubblicitarie, d'illustrazione sonora per la televisione, la radio, il teatro o il balletto, le colonne sonore di corto e lungometraggi, le sigle musicali, i jingle e altri gimmick sonori) non sono le ultime ad aver fatto uso dell'acusmatica.\nIn Italia.\nIn Italia, oltre ad essere presenti in numerose rassegne di musica elettroacustica, le opere acusmatiche sono presentate in due festival dedicati esclusivamente all'arte sonora su supporto: il \"Festival di interpretazione della musica acusmatica\" (organizzato dall'associazione \"Amici della musica di Cagliari\") ed il \"Festival Silence\" (organizzato dall'associazione \"M.ar.e\" a Bari)."}
{"id": "1253249", "revid": "767487", "url": "https://it.wikipedia.org/wiki?curid=1253249", "title": "Demons Down", "text": "Demons Down \u00e8 il terzo album degli House of Lords, uscito nel 1992 per l'etichetta discografica Victory Records."}
{"id": "1253252", "revid": "767487", "url": "https://it.wikipedia.org/wiki?curid=1253252", "title": "Leviathan (film)", "text": "Leviathan \u00e8 un film di fantascienza del 1989, diretto da George Pan Cosmatos.\n\u00c8 stato prodotto dalla Filmauro di Aurelio e Luigi De Laurentiis e dalla MGM. L'ambientazione \u00e8 subacquea, una caratteristica comune a diversi altri film fantascientifici del periodo (tra cui \"The Abyss\" e \"Creatura degli abissi\"). A eccezione dell'ambiente sottomarino, il film ha numerosissimi punti di contatto con Alien; ne \u00e8 quasi un clone.\nIl film \u00e8 uscito negli USA 17 marzo 1989 e in Italia il 22 settembre dello stesso anno.\nTrama.\nLa Tri Oceanic \u00e8 un'azienda che ha costruito una base sottomarina per l'estrazione dell'argento dal fondo oceanico. Nei dintorni della base gli operai trovano un relitto di una nave russa, recuperando a bordo di questa una bottiglia di vodka contenente l'ultimo residuo di un esperimento che ha ucciso l'intero equipaggio: La nave era appositamente stata affondata da un sottomarino in quel punto profondo dell'oceano per evitare che le creature mostruose in cui si era trasformato l'equipaggio potessero scappare e contaminare il mondo intero.\nLa mistura ideata evidentemente per scopi militari (una sorta di arma biologica) provoca una mutazione genetica. Due membri dell'equipaggio della base sottomarina la trafugano e la bevono: uno di essi muore in breve dopo atroci sofferenze, l'altra intuendo la fine che a sua volta l'aspetta si suicida. I corpi delle due vittime adagiati nell'infermeria si fondono in un'unica massa informe e crescendo smisuratamente attaccano e infettano e/o uccidono il resto dell'equipaggio; in superficie capiscono cosa sta succedendo (probabilmente sapevano gi\u00e0 della nave russa) e cercano di impedire ai superstiti di risalire con la scusa di una tempesta per evitare il diffondersi del contagio.\nAlla fine, nonostante le capsule di salvataggio fossero state messe fuori uso dal medico di bordo per evitare la propagazione della mutazione, tre tecnici riusciranno a fuggire facendo implodere la base e solo due di essi si salveranno dopo l'attacco in superficie dell'ultima creatura.\nProduzione.\nPur essendo ambientato nell'Oceano Atlantico, il film \u00e8 stato girato tra il Mare Adriatico, il Golfo del Messico e Malta.\nSolo poche riprese sono state effettuate realmente in acque aperte, la maggior parte sono state girate all'asciutto, nello Studio 5 di Cinecitt\u00e0, simulando le scene subacquee con effetti di luce e particelle in sospensione."}
{"id": "1253254", "revid": "1318658", "url": "https://it.wikipedia.org/wiki?curid=1253254", "title": "Serie B 1949-1950 (pallacanestro maschile)", "text": "Il campionato di Serie B di pallacanestro maschile 1949/50 secondo livello del 28\u00ba campionato italiano, \u00e8 il 9\u00b0 organizzato dalla FIP sotto questa definizione e il 3\u00b0 dal dopoguerra.\nLe diciotto squadre vengono divise in tre gironi all'italianale prime classificate di ogni girone accedono direttamente in Serie A. \nLe seconde classificate accedono ad un girone all'italiana a tre di spareggio, la vincente sar\u00e0 promossa in Serie A 1950-51. \nLe prime classificate si disputeranno in un girone all'italiana a tre il titolo di campione d'Italia di Serie B.\nVerdetti.\nCampione di Serie B.\n Robur Ravenna \nFormazione: \nFonti.\nIl Corriere dello Sport edizione 1949-50\nLa Provincia (di Cremona) edizione 1949-50"}
{"id": "1253255", "revid": "93556", "url": "https://it.wikipedia.org/wiki?curid=1253255", "title": "Aaron Beck", "text": "Biografia.\nNato da genitori russi di origine ebraica, \u00e8 considerato il fondatore degli approcci classici in psicoterapia cognitiva. Dopo esperienze formative e professionali nell'ambito neuropsicologico ed una breve esperienza psicoanalitica, alla fine degli anni cinquanta inizi\u00f2 a sviluppare un approccio psicoterapeutico basato sull'assunto \"there's more to the surface than meets the eye\" (\"ci sono pi\u00f9 cose in superficie di ci\u00f2 che incontra l'occhio\") inverso a quello sviluppato dalla psicoanalisi. \nInvece che focalizzarsi sugli aspetti inconsci, Beck ipotizz\u00f2 come potenzialmente utile il coinvolgimento nell'analisi clinica anche degli aspetti \"consci e razionali\" dell'individuo, e svilupp\u00f2 alcune tecniche specifiche per operarvi funzionalmente.\nInizialmente sperimentato con buon successo in casistiche di depressione e tentati suicidi, il suo approccio si struttur\u00f2 progressivamente tra gli anni sessanta e settanta, saldandosi in seguito con alcuni aspetti della REBT di Albert Ellis. Negli anni novanta l'approccio di Beck \u00e8 stato esteso al trattamento delle psicosi, con risultati discreti.\nPubblic\u00f2 due delle scale cliniche pi\u00f9 note ed usate al mondo, la \"Beck Depression Inventory\" (BDI, giunta nel 1996 alla seconda versione) e la \"Beck Scale for Suicide Ideation\".\n\u00c8 stato \"full professor\" di Psichiatria presso l'Universit\u00e0 della Pennsylvania."}
{"id": "1253256", "revid": "153918", "url": "https://it.wikipedia.org/wiki?curid=1253256", "title": "Cacciata di Eliodoro dal tempio", "text": "La Cacciata di Eliodoro dal tempio \u00e8 un affresco (circa 500x750 cm) di Raffaello e aiuti, databile al 1511-1512 e situato nella Stanza di Eliodoro, una delle Stanze Vaticane.\nStoria.\nI primi disegni per gli affreschi della stanza poi detta di Eliodoro, dal soggetto di questo affresco, vennero approntati da Raffaello gi\u00e0 nell'estate del 1511, quando i lavori alla Stanza della Segnatura non erano ancora terminati. In particolare la scelta dei soggetti, legati a interventi miracolosi per la salvaguardia della Chiesa, venne suggerita dal pontefice e rifletteva il duro momento dopo le sconfitte contro i francesi, che avevano portato alla perdita di Bologna e alle minacce continue di eserciti stranieri nella penisola. Il pontefice, tornato a Roma nel giugno di quell'anno, aveva fatto voto di non radersi pi\u00f9 la barba finch\u00e9 non avesse liberato l'Italia dagli stranieri, infatti in tutte le nuove scene compare barbuto.\nLa scena di Eliodoro mostra uno sviluppo stilistico nei modi di Raffaello, sempre pi\u00f9 influenzato da Michelangelo, e verso una luce e un colore sempre pi\u00f9 forti ed espressivi, ispirati dai coloristi veneti presenti a Roma (Sebastiano del Piombo e Lorenzo Lotto). A tale riguardo si nota come il papa sulla portantina, a sinistra, mostri gi\u00e0 colori pi\u00f9 caldi e densi, dimostrando come venne aggiunto in seguito agli sviluppi della situazione politica del 1512, quando il rovesciamento delle alleanze aveva portato un trionfo momentaneo del pontefice, che quindi si volle far ritrarre in maniera pi\u00f9 evidente negli affreschi.\nNumerosi danni furono causati, pare, durante il Sacco di Roma del 1527: i soldati lanzichenecchi, che si erano accampati in questi ambienti, pare che avessero acceso il fuoco proprio nel camino sotto la scena di Eliodoro. Restauri scadenti furono forse eseguiti da Carlo Maratta e altri. Cavalcaselle fu il primo ad affrontare il tema degli aiuti, assegnando la parte destra a Giulio Romano e le donne a sinistra a Giovanni da Udine. In generale si ritiene come certamente autografa almeno la parte destra col corteggio papale. Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. In fatti, venne espresso il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la Chiesa di San Luigi dei Francesi a Roma.\nDell'opera resta il cartone preparatorio al Louvre e alcuni studi, tra cui uno di figure femminili all'Ashmolean Museum di Oxford. Una seconda versione eseguita a tempera presumibilmente una bozza preparatoria si trova a Civitavecchia al Palazzo Manzi.\nDescrizione e stile.\nLa scena \u00e8 tratta dal Libro dei Maccabei (Libro II, 3, 21-28) e simboleggia la protezione offerta da Dio alla Chiesa rispetto ai suoi nemici. Eliodoro di Antiochia era un ministro di Seleuco IV, re di Siria, incaricato di profanare il tempio di Gerusalemme. Ecco che per\u00f2 la preghiera del sacerdote Ania, al centro della composizione, evoca un messo divino a cavallo, seguito da due aiutanti a piedi, che travolge il profanatore nell'angolo destro della scena. Eliodoro e i suoi seguaci sono schiacciati al bordo del campo visivo, ricordando alcune convulse scene di massa della volta della Cappella Sistina come il \"Serpente di bronzo\". Si tratta probabilmente di un'allusione alla vittoria del papa sui cardinali filofrancesi scismatici, che avevano complottato contro di lui.\nLa scena ha luogo in un grandioso edificio classico, con lo scorcio di una navata dai soffitti dorati, aperta sullo sfondo del cielo. Al centro, il sacerdote Ania in preghiera di fronte al candelabro acceso. Nonostante le similitudini dello sfondo con la \"Scuola di Atene\", la luce radente sull'architettura genera un'accentuazione drammatica del tutto nuova. I ritmi pacati e solenni appaiono ormai superati da un andamento vorticoso e dinamico, in cui la concitazione dei gesti dei personaggi guida l'occhio dello spettatore a una lettura accelerata dell'immagine lungo direttrici prestabilite. Anzich\u00e9 articolarsi dal centro verso le periferie in maniera armonica, la composizione oppone una zona centrale pressoch\u00e9 vuota e immota, dominata da masse d'ombra profonda e bagliori luminosi, ai due nuclei drammatici laterali, dove le figure si accalcano. Inoltre, se negli affreschi della Stanza della Segnatura tutti i personaggi avevano pose disinvolte e naturali, nell'affresco di Eliodoro cominciano a essere introdotti gesti esasperati e torsioni che preannunciano il manierismo.\nL'azione si svolge prevalentemente a destra, dove il cavallo travolge Eliodoro steso a terra. Il moto dei personaggi \u00e8 legato da un ritmo rapido, ma perfettamente scandito, come se ciascuno si muovesse lungo un tracciato prescritto, una coreografia. Sono state notate analogie tra l'animale e gli studi leonardeschi per il monumento Trivulzio. Il pathos \u00e8 michelangiolesco, ma Raffaello cerca anche di mantenere un distacco, l'obiettivit\u00e0 della rappresentazione.\nA sinistra assiste impassibile Giulio II portato dai sediari, ribadendo l'inviolabilit\u00e0 dei possedimenti della Chiesa e la sua volont\u00e0 di cacciarne gli usurpatori. Si tratta di un inserimento \"teatrale\", con cui l'artista riafferma, contro la concezione michelangiolesca della storia come tragedia in atto, la sua concezione della storia come \"exemplum\": la stessa rapida prospettiva che affretta il movimento delle figure mette in rapporto diretto il Papa in primo piano con il sacerdote orante in fondo. I due sediari del Papa hanno rispettivamente, quello di sinistra, i tratti di Marcantonio Raimondi, incisore e amico di Raffaello, mentre quello di destra di Raffaello . La terza figura, ritratta di profilo, a sinistra dei sediari, si ritiene essere Baldassarre Peruzzi.\nIl dettaglio del personaggio issato su una colonna che la abbraccia per osservare meglio la scena venne ripreso pi\u00f9 volte, anche negli affreschi della Sala di Costantino."}
{"id": "1253257", "revid": "339392", "url": "https://it.wikipedia.org/wiki?curid=1253257", "title": "Friedrich Wilhelms Universitat", "text": ""}
{"id": "1253258", "revid": "3115", "url": "https://it.wikipedia.org/wiki?curid=1253258", "title": "Cortocicuito", "text": ""}
{"id": "1253260", "revid": "599013", "url": "https://it.wikipedia.org/wiki?curid=1253260", "title": "Dariusz Dudka", "text": ". Attualmente \u00e8 il vice allenatore del Lech Pozna\u0144\nCaratteristiche tecniche.\n\u00c8 un calciatore duttile, capace di ricoprire diversi ruoli: difensore centrale, terzino e centrocampista difensivo.\nCarriera.\nClub.\nLa sua carriera professionistica inizia nel 1999, con la maglia dell'Amica Wronki, concludendo la stagione 1999-2000 con 2 presenze in campionato. Qui vi milita per 6 stagioni, classificandosi sempre fra i primi sette posti in campionato. Con l'Amica Wronki gioca anche in Coppa UEFA, nell'edizione 2004-2005, ma la sua squadra subisce, durante la fase a gironi, ben 4 sconfitte.\nNel 2005, viene acquistato per 450.000 euro dal Wis\u0142a Cracovia, trasferendosi a titolo definitivo. Sin dal suo arrivo, gioca titolare nella difesa del Wisla.\nIl 26 giugno 2008 viene acquistato dall' per 2 milioni di euro.\nNazionale.\nFa il suo esordio con la maglia della Nazionale polacca l'11 luglio 2004, nella partita, disputatasi a Chicago (Illinois), contro gli , terminata 1-1. Viene convocato per giocare al , in cui scende in campo solo per 7 minuti contro la ; nel 2008, \u00e8 invece convocato per il da Leo Beenhakker, dopo alcune buonissime prestazioni durante le qualificazioni.\nStatistiche.\nPresenze e reti nei club.\n\"Statistiche aggiornate al 30 agosto 2015.\""}
{"id": "1253261", "revid": "110157", "url": "https://it.wikipedia.org/wiki?curid=1253261", "title": "Lohnsburg am Kobernau\u00dferwald", "text": "Lohnsburg am Kobernau\u00dferwald (fino al 26 maggio 1968 Lohnsburg) \u00e8 un comune austriaco di 2 217 abitanti nel distretto di Ried im Innkreis, in Alta Austria; ha lo status di comune mercato (\"Marktgemeinde\")."}
{"id": "1253262", "revid": "339392", "url": "https://it.wikipedia.org/wiki?curid=1253262", "title": "Friedrich Wilhelms Universit\u00e4t", "text": ""}
{"id": "1253263", "revid": "767487", "url": "https://it.wikipedia.org/wiki?curid=1253263", "title": "Mehrnbach", "text": "Mehrnbach \u00e8 un comune austriaco di 2 320 abitanti nel distretto di Ried im Innkreis, in Alta Austria."}
{"id": "1253264", "revid": "1305772", "url": "https://it.wikipedia.org/wiki?curid=1253264", "title": "The Little Foxes", "text": ""}
{"id": "1253265", "revid": "481349", "url": "https://it.wikipedia.org/wiki?curid=1253265", "title": "Topolino giornalista", "text": "Topolino giornalista (\"Editor-in-Grief\") \u00e8 una storia a fumetti Disney pubblicata per la prima volta giornalmente sui quotidiani statunitensi dal 4 marzo al 1\u00ba giugno 1935 e realizzata da Floyd Gottfredson; i protagonisti sono Topolino, Pippo, Paperino e Gambadilegno.\nTrama.\nTopolino diventa proprietario di un giornale, \"L'eco del mondo\" di cui , aiutato dai suoi amici assume la direzione. Il giornale era stato messo in vendita perch\u00e9 preso di mira da alcuni gangster che gli avevano impedito di continuare le proprie attivit\u00e0. \nCostoro, appena scoprono che il giornale ha ripreso le pubblicazioni chiedono 500 Dollari alla settimana per far proseguire senza preoccupazioni l'attivit\u00e0. Topolino rifiuta l'offerta e manda Pippo sulle tracce del ricattatore, scoprendo cos\u00ec che fa parte della banda di malavitosi capeggiati da Pietro Gambadilegno. Topolino indaga e, infine, riuscir\u00e0 a sgominare la banda."}
{"id": "1253267", "revid": "110157", "url": "https://it.wikipedia.org/wiki?curid=1253267", "title": "Mettmach", "text": "Mettmach \u00e8 un comune austriaco di 2 377 abitanti nel distretto di Ried im Innkreis, in Alta Austria; ha lo status di comune mercato (\"Marktgemeinde\")."}
{"id": "1253268", "revid": "1114711", "url": "https://it.wikipedia.org/wiki?curid=1253268", "title": "Peter Van Petegem", "text": "Professionista dal 1992 al 2007, ha vinto il Giro delle Fiandre nel 1999 e 2003, la Parigi-Roubaix nel 2003, la Omloop Het Volk nel 1997, nel 1998 e nel 2002.\nCarriera.\nPassato professionista nel 1992, la sua carriera si \u00e8 svolta principalmente nelle grandi classiche del Nord: fra le 33 vittorie che compongono il suo palmar\u00e8s, si contano infatti due edizioni del Giro delle Fiandre e una della Parigi-Roubaix. Nel 1998 \u00e8 arrivato secondo ai campionati del mondo su strada di Valkenburg alle spalle di Oscar Camenzind e davanti a Michele Bartoli. I suoi risultati in queste gare sono dovuti allo spunto veloce, unito ad una buona resistenza nelle corse di oltre 200\u00a0km oltre che alle sue doti di \"finisseur\".\nIl giorno 11 settembre 2007 ha annunciato il suo ritiro dall'attivit\u00e0 agonistica."}
{"id": "1253269", "revid": "110157", "url": "https://it.wikipedia.org/wiki?curid=1253269", "title": "M\u00f6rschwang", "text": "M\u00f6rschwang \u00e8 un comune austriaco di 327 abitanti nel distretto di Ried im Innkreis, in Alta Austria."}
{"id": "1253271", "revid": "110157", "url": "https://it.wikipedia.org/wiki?curid=1253271", "title": "M\u00fchlheim am Inn", "text": "M\u00fchlheim am Inn \u00e8 un comune austriaco di 669 abitanti nel distretto di Ried im Innkreis, in Alta Austria."}
{"id": "1253274", "revid": "110157", "url": "https://it.wikipedia.org/wiki?curid=1253274", "title": "Neuhofen im Innkreis", "text": "Neuhofen im Innkreis \u00e8 un comune austriaco di 2 360 abitanti nel distretto di Ried im Innkreis, in Alta Austria."}
{"id": "1253275", "revid": "1305772", "url": "https://it.wikipedia.org/wiki?curid=1253275", "title": "Vasto (disambigua)", "text": ""}
{"id": "1253276", "revid": "223992", "url": "https://it.wikipedia.org/wiki?curid=1253276", "title": "Muscolo vasto", "text": "I muscoli vasti, sono parte di un muscolo che presenta pi\u00f9 ventri uniti in un tendine. Sono definiti \"vasti\" per differenziarli dai capi \"lunghi\" del muscolo."}
{"id": "1253278", "revid": "110157", "url": "https://it.wikipedia.org/wiki?curid=1253278", "title": "Obernberg am Inn", "text": "Obernberg am Inn \u00e8 un comune austriaco di 1 613 abitanti nel distretto di Ried im Innkreis, in Alta Austria; ha lo status di comune mercato (\"Marktgemeinde\")."}
{"id": "1253282", "revid": "110157", "url": "https://it.wikipedia.org/wiki?curid=1253282", "title": "Ort im Innkreis", "text": "Ort im Innkreis \u00e8 un comune austriaco di 1 219 abitanti nel distretto di Ried im Innkreis, in Alta Austria."}
{"id": "1253284", "revid": "118108723", "url": "https://it.wikipedia.org/wiki?curid=1253284", "title": "Cepparello da Prato", "text": "Cepparello da Prato, conosciuto anche come messer o ser Ciappelletto, \u00e8 un personaggio letterario del \"Decameron\" di Giovanni Boccaccio, protagonista della prima novella dell'opera (giornata I, novella 1). Era un notaio, per cui aveva diritto ad essere chiamato \"Ser\" prima del nome.\nPersonaggio letterario.\nGiovanni Boccaccio lo introduce nella novella facendolo chiamare da Musciatto Franzesi, mercante francese che, dovendosi recare in Italia al seguito di Carlo di Valois, lascia a vari incaricati il controllo delle sue faccende mercantili, ma non riesce a trovare \u00abtanto malvagio uom\u00bb per riscuotere i debiti verso i clienti borgognoni, \u00abuomini riottosi e di mala condizione e miscelai\u00bb, \u00abche opporre alla loro malvagit\u00e0 si potesse\u00bb (giornata I, novella 1, 8-9). L'unica persona che gli viene in mente per questo compito \u00e8 appunto questo ser Cepparello da Prato, che aveva gi\u00e0 avuto modo di ospitare a Parigi, dove era stato rinominato Ciappelletto: i francesi infatti avevano creduto che il nome derivasse da \"cappello\", per cui lo avevano nazionalizzato in \"chapelet\" (il titolo \"ser\" deriva invece dalla sua professione di notaio).\nEgli \u00e8 un uomo avvezzo ad ogni empiet\u00e0: spergiuro, seminatore di discordia e scandali, omicida, bestemmiatore, fedifrago, goloso, bevitore e giocatore d'azzardo, al punto da essere ritenuto dall'autore l'uomo peggiore mai vissuto. Ser Ciappelletto \u00e8 cos\u00ec empio che quando, recatosi in Francia, in casa di due mercanti fiorentini, si ammala gravemente e sta per morire, i due padroni di casa sono fortemente tormentati: non lo possono cacciare perch\u00e9 \u00e8 troppo malato e non lo possono nemmeno far confessare, perch\u00e9 se rivelasse onestamente i suoi peccati nessun religioso sarebbe cos\u00ec buono da dargli l'assoluzione, e sarebbe uno scandalo per la loro casa essere stata il luogo della morte di un uomo che non si possa seppellire in suolo consacrato (e i loro creditori, i malvagi borgognoni, li crederebbero ladri di pari razza e si rifiuterebbero di pagarli), ma d'altro canto non possono assolutamente lasciarlo morire senza il sacramento della confessione. Cepparello li sente mentre parlano dei loro dubbi e, per non recare loro danno, chiede loro di chiamare un confessore, con il quale ha deciso di compiere un ultimo, grande peccato dinnanzi a Dio, non facendo ormai per lui differenza uno in pi\u00f9 o uno in meno.\nViene chiamato allora un venerabile frate al quale Cepparello, durante la confessione, inizia a raccontare una serie di fandonie, parlando e comportandosi come se fosse stato l'uomo pi\u00f9 pio e timorato di Dio sulla terra ed avesse commesso inavvertitamente alcuni peccati. La sua recitazione ha cos\u00ec tanto effetto che il frate ne rimane profondamente colpito. La finta confessione \u00e8 in alcuni tratti esilarante, con Cepparello che, ostentando grande pentimento e timore, rivela peccati cos\u00ec lievi che fanno sorridere lo stesso frate, che li liquida come \"leggier\" anche per un religioso come lui.\nAlla fine il frate lo assolve, lo rassicura che sar\u00e0 sepolto nella chiesa del loro convento e gli d\u00e0 la comunione e l'estrema unzione. Poco dopo Cepparello muore; sparsasi la voce della confessione di un sant'uomo, tutto il capitolo dei frati gli concede dei funerali solenni, ai quali partecipa la folla, incuriosita di vedere quel sant'uomo. Addirittura la folla inizia subito a venerarlo, con il beneplacito dei frati, e gli strappa le vesti per conservarle come reliquie. Votandosi alla sua indulgenza, presto viene proclamato San Ciappelletto.\nLa novella si chiude con Boccaccio che si chiede, attraverso le parole di Panfilo, se Dio abbia avuto piet\u00e0 di questo \"santo\" che in realt\u00e0 si meritava tutto meno che diventare santo, ammettendolo comunque in Paradiso per la sua benevolenza, nonostante le sue numerose malefatte.\nTra i temi della novella ci sono la valorizzazione dell'ingegno individuale (con la confessione di Ciappelletto), la separazione tra livello divino e umano e l'ingenuit\u00e0 degli uomini di chiesa di fronte agli ipocriti tentativi della borghesia di conciliare religione ed affari economici. Gli uomini si rivolgono ai santi come mediatori nei loro rapporti con Dio in un'epoca in cui molti santi venivano riconosciuti come tali solo grazie alla piet\u00e0 popolare, pertanto in realt\u00e0 potevano anche trovarsi all'inferno. Nonostante questo Dio accoglie comunque le buone intenzioni di coloro che rivolgono a lui preghiere e pu\u00f2 convertire un fatto negativo (la santificazione di un peccatore) in uno positivo.\nRicerche storiche.\nRicerche d'archivio hanno scoperto come effettivamente sia vissuto un personaggio chiamato Cepparello da Prato, la cui presenza \u00e8 documentata verso la fine del Duecento in Francia, che era un addetto alla riscossione di decime e di taglie per il re Filippo il Bello e per il papa Bonifacio VIII. A questo personaggio realmente esistito potrebbe essersi ispirato Boccaccio. Il \"vero\" Cepparello per\u00f2 era sposato, aveva figli e nel 1304 si trovava a Prato e non in Francia."}
{"id": "1253285", "revid": "253269", "url": "https://it.wikipedia.org/wiki?curid=1253285", "title": "Delroy Lindo", "text": "Biografia.\nFiglio di immigrati giamaicani, nasce e cresce a Londra, ma poco pi\u00f9 che adolescente si trasferisce con la madre a Toronto, Canada. In seguito si reca negli Stati Uniti per studiare recitazione e si diploma all'\"American Conservatory Theater\" di San Francisco.\nEsordisce nel 1976 nella commedia inglese \"Find the Lady\", ha partecipato a molte produzioni di Broadway, che gli hanno valso alcune nomination ai Tony Award. Nella sua carriera ha preso parte a film come \"Insieme per forza\", \"Get Shorty\", \"Ransom - Il riscatto\", \"L'avvocato del diavolo\", \"Le regole della casa del sidro\", \"Fuori in 60 secondi\", \"The Core\" e molti altri.\nIl ruolo che gli diede pi\u00f9 notoriet\u00e0 fu quello di Archie nel film \"Malcolm X\" di Spike Lee.\nNel 2011 interpreta il consigliere corrotto Ronin Gibbons, nella serie \"The Chicago Code\".\nDoppiatori italiani.\nNelle versioni in italiano dei suoi film Delroy Lindo \u00e8 stato doppiato da:\nDa doppiatore \u00e8 sostituito da:"}
{"id": "1253286", "revid": "1983214", "url": "https://it.wikipedia.org/wiki?curid=1253286", "title": "Pain", "text": ""}
{"id": "1253288", "revid": "110157", "url": "https://it.wikipedia.org/wiki?curid=1253288", "title": "Pattigham", "text": "Pattigham \u00e8 un comune austriaco di 888 abitanti nel distretto di Ried im Innkreis, in Alta Austria."}
{"id": "1253289", "revid": "36426", "url": "https://it.wikipedia.org/wiki?curid=1253289", "title": "Ser Cepparello", "text": ""}
{"id": "1253290", "revid": "189476", "url": "https://it.wikipedia.org/wiki?curid=1253290", "title": "Sidney Ringer", "text": ""}
{"id": "1253291", "revid": "110157", "url": "https://it.wikipedia.org/wiki?curid=1253291", "title": "Peterskirchen", "text": "Peterskirchen \u00e8 un comune austriaco di 680 abitanti nel distretto di Ried im Innkreis, in Alta Austria."}
{"id": "1253292", "revid": "76069", "url": "https://it.wikipedia.org/wiki?curid=1253292", "title": "La legge del signore", "text": ""}
{"id": "1253295", "revid": "110157", "url": "https://it.wikipedia.org/wiki?curid=1253295", "title": "Pramet", "text": "Pramet \u00e8 un comune austriaco di 1 003 abitanti nel distretto di Ried im Innkreis, in Alta Austria."}
{"id": "1253296", "revid": "1776051", "url": "https://it.wikipedia.org/wiki?curid=1253296", "title": "Dancing with the Dead", "text": "Dancing with the Dead \u00e8 il quarto album pubblicato dalla industrial metal band svedese Pain, nel 2005, per l'etichetta svedese Stockholm Records."}
{"id": "1253298", "revid": "110157", "url": "https://it.wikipedia.org/wiki?curid=1253298", "title": "Reichersberg", "text": "Reichersberg \u00e8 un comune austriaco di 1 529 abitanti nel distretto di Ried im Innkreis, in Alta Austria; ha lo status di comune mercato (\"Marktgemeinde\")."}
{"id": "1253299", "revid": "110157", "url": "https://it.wikipedia.org/wiki?curid=1253299", "title": "Schildorn", "text": "Schildorn \u00e8 un comune austriaco di 1 194 abitanti nel distretto di Ried im Innkreis, in Alta Austria."}
{"id": "1253303", "revid": "82143", "url": "https://it.wikipedia.org/wiki?curid=1253303", "title": "Scajola", "text": ""}
{"id": "1253304", "revid": "110157", "url": "https://it.wikipedia.org/wiki?curid=1253304", "title": "Senftenbach", "text": "Senftenbach \u00e8 un comune austriaco di 779 abitanti nel distretto di Ried im Innkreis, in Alta Austria."}
{"id": "1253306", "revid": "767487", "url": "https://it.wikipedia.org/wiki?curid=1253306", "title": "Psalms of Extinction", "text": "Psalms of Extinction \u00e8 il quinto album del gruppo musicale industrial metal svedese Pain, pubblicato nel 2007 per l'etichetta Roadrunner Records.\nIl disco vede la partecipazione di alcuni musicisti extra, come Mikkey Dee (Mot\u00f6rhead, ex-Don Dokken, King Diamond), batterista per la canzone \"Zombie Slam\", Alexi Laiho (Children of Bodom), chitarrista per la canzone \"Just Think Again\", e Peter Iwers (In Flames), bassista in due canzoni.\n\"Zombie Slam\" \u00e8 stata inoltre la prima canzone dell'album a ricevere un videoclip.\nCollegamenti esterni.\nIndustrial metal"}
{"id": "1253307", "revid": "110157", "url": "https://it.wikipedia.org/wiki?curid=1253307", "title": "Sankt Georgen bei Obernberg am Inn", "text": "Sankt Georgen bei Obernberg am Inn \u00e8 un comune austriaco di 546 abitanti nel distretto di Ried im Innkreis, in Alta Austria."}
{"id": "1253310", "revid": "110157", "url": "https://it.wikipedia.org/wiki?curid=1253310", "title": "Sankt Marienkirchen am Hausruck", "text": "Sankt Marienkirchen am Hausruck \u00e8 un comune austriaco di 859 abitanti nel distretto di Ried im Innkreis, in Alta Austria."}
{"id": "1253311", "revid": "110157", "url": "https://it.wikipedia.org/wiki?curid=1253311", "title": "Sankt Martin im Innkreis", "text": "Sankt Martin im Innkreis \u00e8 un comune austriaco di 1 978 abitanti nel distretto di Ried im Innkreis, in Alta Austria; ha lo status di comune mercato (\"Marktgemeinde\")."}
{"id": "1253316", "revid": "110157", "url": "https://it.wikipedia.org/wiki?curid=1253316", "title": "Taiskirchen im Innkreis", "text": "Taiskirchen im Innkreis \u00e8 un comune austriaco situato nell'Alta Austria di 2.407 abitanti (al 1\u00ba gennaio 2018). Taiskirchen \u00e8 parte del distretto di Ried im Innkreis e ha lo stato di un comune mercato (di una cosiddetta \"Marktgemeinde\" come si dice nella lingua amministrativa austriaca).\nFatti geografici.\nTaiskirchen im Innkreis si trova a un'altitiudine di 475 metri sul mare ed \u00e8 situato a circa 25 chilometri dal confine tedesco nella cosiddetta \"Innviertel\", una striscia di terra che si estende da Passavia fino al confine settentrionale del Salisburgese ed \u00e8 situato a est dei fiumi Inn e Salzach. Taiskirchen si estende per circa 7,6 chilometri da est a ovest e ci sono circa 7,7 chilometri dal confine nord al confine sud del comune. La maggior parte del territorio di Taiskrichen \u00e8 collinoso. 13,7 % dell'area di Taiskirchen sono ricoperti di bosco. 79,4 % sono usati dall'agricoltura.\nStoria.\nFino a 1779 il territorio di Taiskirchen appartenne al ducato di Baviera. La guerra di successione bavarese scoppi\u00f2 nel 1778 perch\u00e9 il principe Massimiliano III di Baviera che mor\u00ec nel 1777 non aveva avuto figli. Dovuto a relazioni di parentela l\u2019Austria reclam\u00f2 la Bassa Baviera. Nel maggio 1779 il Trattato di Teschen fin\u00ec la Guerra di successione bavarese. In questo Trattato Maria Teresa d'Asburgo restitu\u00ec la Bassa Baviera a Carlo IV Teodoro l\u2018erede del trono bavarese, ma mantenne la cosiddetta \"Innviertel\", la striscia di terra di 2.200 km\u00b2 presso il bacino del fiume Inn, con una popolazione di 120.000 abitanti, che contiene anche il comune di Taiskirchen per l\u2019Austria. Cos\u00ec dal 1779 il comune di Taiskirchen appartiene all\u2019Austria."}
{"id": "1253319", "revid": "110157", "url": "https://it.wikipedia.org/wiki?curid=1253319", "title": "Tumeltsham", "text": "Tumeltsham \u00e8 un comune austriaco di 1 548 abitanti nel distretto di Ried im Innkreis, in Alta Austria."}
{"id": "1253320", "revid": "110157", "url": "https://it.wikipedia.org/wiki?curid=1253320", "title": "Utzenaich", "text": "Utzenaich \u00e8 un comune austriaco di 1 532 abitanti nel distretto di Ried im Innkreis, in Alta Austria."}
{"id": "1253321", "revid": "196390", "url": "https://it.wikipedia.org/wiki?curid=1253321", "title": "Afyon", "text": ""}
{"id": "1253324", "revid": "599013", "url": "https://it.wikipedia.org/wiki?curid=1253324", "title": "Pascal Feindouno", "text": "Carriera.\nDopo aver militato in varie squadre, per la maggior parte francesi, approda al Losanna durante l'estate 2013. Firma un contratto che lo lega alla squadra vodese fino alla fine dell'anno.\nCon la sua Nazionale ha disputato la Coppa d'Africa 2004 in Tunisia."}
{"id": "1253325", "revid": "110157", "url": "https://it.wikipedia.org/wiki?curid=1253325", "title": "Waldzell", "text": "Waldzell \u00e8 un comune austriaco di 2 171 abitanti nel distretto di Ried im Innkreis, in Alta Austria."}
{"id": "1253327", "revid": "767487", "url": "https://it.wikipedia.org/wiki?curid=1253327", "title": "Weilbach (Austria)", "text": "Weilbach \u00e8 un comune austriaco di 611 abitanti nel distretto di Ried im Innkreis, in Alta Austria."}
{"id": "1253328", "revid": "2166030", "url": "https://it.wikipedia.org/wiki?curid=1253328", "title": "Afyonkarahisar", "text": "Afyonkarahisar (pron. turca ; lett. \"castello nero dell'oppio\": \"afyon\" \u00abpapavero, oppio\u00bb, \"kara\" \u00abnero\u00bb, e \"hisar\" \u00abfortezza\u00bb) \u00e8 una citt\u00e0 della Turchia occidentale, si trova a 250 km da Ankara ed \u00e8 capoluogo dell'omonima provincia e dell'omonimo distretto.\nL'insediamento \u00e8 anche conosciuto come \"Afyon\" (oppio); il toponimo \u00e8 stato cambiato in quello attuale dal parlamento turco nel 2004.\nStoria.\nFondata dagli Ittiti, fu poi dominata da Alessandro Magno e poi da Roma e Bisanzio, fino al 1392 quando pass\u00f2 fino al 1923 agli Ottomani (salvo un periodo tra il 1402 e il 1429, quando fu sotto il dominio di Tamerlano). Attualmente \u00e8 uno dei centri principali della Turchia.\nAmministrazione.\nGemellaggi.\nAfyonkarahisar \u00e8 gemellata con:"}
{"id": "1253330", "revid": "110157", "url": "https://it.wikipedia.org/wiki?curid=1253330", "title": "Wippenham", "text": "Wippenham \u00e8 un comune austriaco di 556 abitanti nel distretto di Ried im Innkreis, in Alta Austria."}
{"id": "1253331", "revid": "70935", "url": "https://it.wikipedia.org/wiki?curid=1253331", "title": "Giannotto di Civign\u00ec", "text": "Giannotto di Civign\u00ec \u00e8 protagonista, con Abraam giudeo, della seconda novella della prima giornata del \"Decameron\" di Giovanni Boccaccio.\nNon si conoscono notizie storiche sulla eventuale reale esistenza del personaggio. Il suo nome suggerisce la provenienza da una citt\u00e0 francese, che potrebbe essere Souvigny, Chauvigny, Chevigny o Chovigny.\nNella novella egli \u00e8 un mercante di stoffe di Parigi, onesto e buon cristiano, che ha una forte amicizia con un ebreo di nome Abraam. Ad esso parla sempre del Cristianesimo e cerca di convertirlo, poich\u00e9 lo ritiene persona di grande valore e gli dispiace che non possa salvarsi nel mondo ultraterreno per via della sua fede. Tanto insiste che alla fine riesce a strappare all'amico la promessa che valuter\u00e0 la conversione; ma Abraam pone come condizione il recarsi a Roma, a vedere il papa e la sua corte di cardinali, le loro abitudini e comportamenti.\nGiannotto si preoccupa alquanto di questa decisione, perch\u00e9 sa che la corte vaticana \u00e8 tutt'altro che savia, al punto che quando Abraam fosse gi\u00e0 stato cristiano, il vederla l'avrebbe convinto a tornare alla fede giudaica. Ma non riuscendo a dissuadere l'amico e non rimettendoci niente, acconsente al volere dell'amico e ne cura gli affari mentre questi \u00e8 in viaggio. A Roma, Abraam vede le peggiori nefandezze e gli alti prelati macchiarsi di tutti i peggiori peccati capitali senza alcun rimorso, tanto che, tornato a casa, manifesta la sua perplessit\u00e0 all'amico, il quale vede gi\u00e0 tutti i suoi sforzi vanificati.\nL'ebreo per\u00f2, vedendo come questi alti prelati facessero di tutto per scacciare la gente dalla fede cristiana, e pure questa continuasse ad avere seguito, ne conclude che l'unica spiegazione \u00e8 che essa abbia davvero l'appoggio dello Spirito Santo: e con enorme sorpresa dell'amico, gli comunica che intende perci\u00f2 farsi battezzare subito. Giannotto, felice, scegli per lui il nome di Giovanni."}
{"id": "1253332", "revid": "110157", "url": "https://it.wikipedia.org/wiki?curid=1253332", "title": "Rohrbach in Ober\u00f6sterreich", "text": "Rohrbach in Ober\u00f6sterreich \u00e8 una frazione di 2 552 abitanti del comune austriaco di Rohrbach-Berg, nel distretto di Rohrbach (Alta Austria). Gi\u00e0 comune autonomo, il 1\u00ba maggio 2015 \u00e8 stato fuso con il comune di Berg bei Rohrbach per costituire la nuova citt\u00e0 (\"Stadtgemeinde\"), nel quale Rohrbach in Ober\u00f6sterreich \u00e8 capoluogo. Fino a quella data era stato, con una superficie di 6,42 chilometri quadrati, il pi\u00f9 piccolo comune del distretto, del quale nel 1986 era stato dichiarato l'unica citt\u00e0.\nGeografia fisica.\nTerritorio.\nRohrbach in Ober\u00f6sterreich \u00e8 situata 45 chilometri a nord-ovest di Linz, 10 chilometri a sud della frontiera ceca e 21 chilometri a est della frontiera tedesca. Il punto pi\u00f9 alto \u00e8 685 metri s.l.m. e il punto pi\u00f9 basso \u00e8 542 metri s.l.m. Rohrbach fa parte del Massiccio Boemo; il terreno \u00e8 composto principalmente da gneiss e granito.\nLo stagno P\u00f6schlteich \u00e8 il pi\u00f9 grande specchio d'acqua di Rohrbach ed \u00e8 una delle pi\u00f9 antiche peschiere della regione, nella quale scorrono anche numerosi ruscelli come il Lanzerstorferbach e il Froschbach.\nClima.\nLa temperatura a Rohrbach varia tra -27,7\u00a0\u00b0C e +36,3\u00a0\u00b0C. Le precipitazioni annue ammontano a 760\u00a0mm. In media il livello della neve ammonta a 48\u00a0cm, e al massimo a 70\u00a0cm.\nSociet\u00e0.\nEvoluzione demografica.\nNel 1746 a Rohrbach c'erano 444 abitanti, nel 1869 ci abitavano 1 242 persone. Dal 1951 la popolazione \u00e8 cresciuta continuamente. Il risultato del censimento nel 2001 ha indicato che ci abitavano 2 353 abitanti. Il 31 dicembre 2008 Rohrbach ha contato il pi\u00f9 alto numero di abitanti della sua storia con 2 505 persone, anche se la citt\u00e0 \u00e8 la pi\u00f9 piccola delle altre citt\u00e0 di questa regione (il M\u00fchlviertel).\nAl censimento del 2001 la percentuale delle persone che avevano pi\u00f9 di 60 anni ammontava al 17,6%, mentre il 19,4% aveva meno di 15 anni. Il 52,9% della popolazione era costituito da donne.\nReligione.\nNel 2001 2 141 persone (91,1%) facevano parte della Chiesa cattolica, 78 (3,3%) erano islamici, 30 (1,3%) erano evangelici, 7 (0,3%) erano ortodossi e 71 (3,0%) erano senza confessione.\nCultura.\nIstruzione.\nRohrbach ospita diverse scuole superiori; tra queste un istituto tecnico commerciale, una scuola professionale superiore (con specializzazioni nel turismo o nell'informatica), un liceo classico e una scuola di musica.\nEventi.\nTra aprile e novembre ogni settimana ha luogo una fiera contadina (\"Bauernmarkt\") e ogni due anni si svolge la fiera \"Rohrbacher Messe\".\nInfrastrutture e trasporti.\nIl collegamento autostradale pi\u00f9 vicino \u00e8 Linz, a circa tre quarti d'ora di distanza; la citt\u00e0 \u00e8 servita da autobus e dalla ferrovia locale M\u00fchlkreisbahn.\nSport.\nImpianti sportivi.\nRohrbach \u00e8 attrezzata con una piscina all'aperto con campi da tennis e da beach volley; c'\u00e8 un piccolo stadio di calcio."}
{"id": "1253333", "revid": "110157", "url": "https://it.wikipedia.org/wiki?curid=1253333", "title": "Afiesl", "text": "Afiesl \u00e8 un comune austriaco di 396 abitanti nel distretto di Rohrbach, in Alta Austria."}
{"id": "1253334", "revid": "120792285", "url": "https://it.wikipedia.org/wiki?curid=1253334", "title": "Abraam giudeo", "text": "Abraam giudeo \u00e8 un personaggio del \"Decameron\" di Giovanni Boccaccio, e precisamente uno dei due protagonisti, con Giannotto di Civign\u00ec, della seconda novella della prima giornata.\nDi lui si sa solo che \u00e8 un ricchissimo mercante di Parigi, persona colta, retta e leale. Riconoscendo in lui tutte queste virt\u00f9 l'amico Giannotto vorrebbe convertirlo al cristianesimo, perch\u00e9 gli dispiace che non possa salvarsi nel mondo ultraterreno per via della sua fede. Tanto insiste che Abraam gli propone di valutare la conversione, dopo essersi per\u00f2 recato a Roma a vedere il Papa e la sua corte di cardinali.\nGiannotto si addolora alquanto di tale decisione, pensando che se Abraam va a Roma e assiste alla vita scellerata e sudicia di quei chierici, non solo non si far\u00e0 cristiano: ma quando fosse stato cristiano, certamente sarebbe ritornato ebreo. Ma non riuscendo a dissuadere l'amico dal viaggio, e non avendo nulla da perdere, Giannotto acconsente al volere dell'amico e ne cura gli affari in sua assenza.\nA Roma, Abraam assiste alle peggiori nefandezze e vede i prelati che dal primo all'ultimo si macchiano di tutti i peggiori peccati capitali senza alcun rimorso, dalla gola all'avarizia alla lussuria; e quando gli pare di aver visto abbastanza, se ne ritorna a Parigi.\nGiannotto, pur sicuro che Abraam ha abbandonato ogni desiderio di farsi cristiano, gli prepara una festa di benvenuto, e chiede di sentire la storia del suo viaggio.\nL'ebreo racconta di aver visto i prelati commettere tali nefandezze, che si \u00e8 convinto che Roma sia una fucina di opere diaboliche e non divine, e che gli \u00e8 parso che il Papa e i cardinali facessero tutto il possibile per ridurre la fede cristiana al nulla. Eppure, ci\u00f2 non \u00e8 avvenuto e non avviene, nel senso che la stessa fede persiste e si diffonde nonostante la corruzione di coloro che dovrebbero essere i suoi pastori. L'unica spiegazione possibile, argomenta Abraam, \u00e8 che esista una forza sufficiente a opporsi alla malvagit\u00e0 di Roma: \u00e8 quindi certo che la fede cristiana sia sostenuta dallo Spirito Santo. E cos\u00ec, conclude con enorme sorpresa dell'amico, nulla al mondo lo tratterr\u00e0 dal farsi cristiano, e intende farsi battezzare subito. Giannotto ne \u00e8 felice e sceglie per lui il nome di Giovanni."}
{"id": "1253336", "revid": "110157", "url": "https://it.wikipedia.org/wiki?curid=1253336", "title": "Ahorn (Austria)", "text": "Ahorn \u00e8 un comune austriaco di 497 abitanti nel distretto di Rohrbach, in Alta Austria."}
{"id": "1253339", "revid": "287204", "url": "https://it.wikipedia.org/wiki?curid=1253339", "title": "Serie A 1960-1961 (pallacanestro maschile)", "text": "Il campionato di Serie A di pallacanestro maschile 1960-1961, secondo livello del 39\u00ba campionato italiano \u00e8 stato il sesto dalla riforma dei campionati.\nLe trentadue squadre partecipanti al secondo livello del campionato italiano sono divise in quattro gironi da otto squadre ciascuno. La prima viene ammessa agli spareggi per la promozione, l'ultima retrocede in Serie B. Al termine del girone finale, le prime due sono ammesse tra le Elette.\nGirone finale.\nPer la differenza canestri negli scontri diretti la Pallacanestro Vigevano \u00e8 prima, la U.G. Goriziana \u00e8 seconda e la Partenope Napoli Basket risulta terza.\nVerdetti.\nFormazione: Cermellini, Conti, Ferrari, Morani, Gusman, Romanutti, Fede, Ferri, Dulio, Lepore"}
{"id": "1253341", "revid": "729019", "url": "https://it.wikipedia.org/wiki?curid=1253341", "title": "Villocentesi", "text": "La villocentesi, o prelievo dei villi coriali, consiste nell'aspirazione di una piccola quantit\u00e0 di tessuto coriale (10-15 mg).\nIl prelievo dei villi coriali trova la sua \"ratio\" nella considerazione che il trofoblasto ed il feto originano dal medesimo tessuto.\nL'applicazione della tecnica del DNA alla diagnosi prenatale di una affezione monogenica venne praticata per la prima volta nel 1976 e fu mirata alla ricerca della mutazione genica responsabile dell'\"alfa\"-talassemia.\nA questa prima esperienza ne seguirono molte altre, sia sui villi coriali che nel liquido amniotico, fino al giorno d'oggi, in cui si pu\u00f2 dire che le possibilit\u00e0 di diagnosticare una affezione genica in epoca prenatale con il DNA non riconosce altro limite se non quello della conoscenza e marcatura genica del sito o dei siti responsabili della malattia. In altri termini, ogniqualvolta i biologi molecolari o i genetisti riconoscono il gene di una affezione nell'adulto, questa ricerca pu\u00f2 essere eseguita anche nel feto.\nL'approccio per via transaddominale fu suggerito nel 1984 e largamente utilizzato dalla seconda met\u00e0 degli anni ottanta con indubbi vantaggi, rispetto al prelievo transcervicale, sia per la maggiore familiarit\u00e0 degli operatori con tale via di approccio, che per il minor rischio di infezione intrauterina.\nLa validit\u00e0 dell'analisi dei villi coriali come esame di diagnosi prenatale \u00e8 stato dimostrato per la prima volta nel mondo dallo scienziato italiano Giuseppe Simoni, genetista, con uno studio pubblicato su Lancet nel 1983 in collaborazione con il ginecologo Bruno Brambati.\nScopo.\nL'esame dei villi coriali serve a valutare il cariotipo, cio\u00e8 l'assetto cromosomico fetale, al fine di valutarne la normalit\u00e0 o, al contrario, la presenza di anomalie.\nViene effettuato tra l'11\u00aa e la 13\u00aa settimana di gestazione.\nLe indicazioni al prelievo dei villi coriali, gi\u00e0 dai primi tempi, includevano, oltre allo studio del cariotipo e quindi le alterazioni numeriche e strutturali cromosomiche, anche le analisi enzimatiche e molecolari. La ricerca, diretta ad ottenere dalle cellule trofoblastiche i relativi cariotipi, risulta particolarmente allettante proprio in ragione della rapidit\u00e0 con cui si pu\u00f2 ottenere il risultato citogenetico.\nLe cellule trofoblastiche possiedono, infatti, un alto indice di crescita mitotica e permettono di eseguire colture a lungo termine spesso molto rapide (soli 5-7 giorni), periodo inferiore rispetto alle colture degli amniociti. La possibilit\u00e0 inoltre di poter esaminare direttamente le cellule prelevate in mitosi spontanea rende i termini temporali riducibili a soli 2-3 giorni.\nL'esame viene proposto alle pazienti giudicate ad elevato rischio di anomalie cromosomiche, come ad esempio:\n\u00c8 utile accennare brevemente al perch\u00e9 la diagnosi molecolare sui villi coriali sta sempre pi\u00f9 soppiantando le ricerche tradizionali sul liquido amniotico e sul sangue fetale.\nI soggetti che vanno incontro alla diagnosi molecolare sono solitamente motivati da una rischio elevato per l'anomalia specifica, rischio solitamente valutato dal genetista sulla base dei parametri anamnestici e della familiarit\u00e0.\nColei che ha un rischio elevato, e quindi una elevata possibilit\u00e0 di dover interrompere la gravidanza, richiede una diagnosi quanto pi\u00f9 precoce possibile e la villocentesi risponde bene a tale requisito. Si tratta infatti della pi\u00f9 precoce diagnosi prenatale ed inoltre, dal punto di vista strettamente laboratoristico, il poter disporre di una adeguata quantit\u00e0 di materiale di pertinenza fetale aiuta ulteriormente nell'abbreviare i tempi di diagnosi. Se si dovesse eseguire la stessa diagnosi sul liquido amniotico, si dovrebbe ricorrere ad una coltura cellulare preliminare che allungherebbe considerevolmente i tempi di analisi.\nSi tratta inoltre di diagnosi certe, che lasciano poco spazio ad errori interpretativi se ben condotte e su materiale puro e di buona qualit\u00e0.\nAttualmente, molte malattie geniche si studiano routinariamente sui villi coriali ed il ricorso per esse alle tradizionali tecniche, come la funicolocentesi, risulta del tutto da eliminare. La ricerca sui villi \u00e8 infatti pi\u00f9 precoce, sensibile, accurata e meno rischiosa.\nSi prenda ad esempio la ricerca dell'anemia mediterranea. Fino a pochi anni or sono si eseguiva una funicolocentesi intorno alla 20\u00ba settimana di gravidanza, la diagnosi (ammesso che il prelievo fosse ben riuscito) si eseguiva con un'analisi morfologica e pertanto imprecisa. Il rischio di abortire era elevato e pure estremamente pesante dal punto di vista fisico e morale era il ricorso all'interruzione volontaria di gravidanza che, in caso di feto affetto, doveva avvenire intorno alla fine del sesto mese. Oggi, la ricerca delle mutazioni geniche sui villi coriali fornisce una diagnosi di certezza a sole 9-10 settimane di gestazione, con un rischio abortivo molto ridotto e con la eventualit\u00e0 di andare incontro ad una interruzione volontaria, per feto affetto, comunque entro il primo trimestre di gravidanza.\nAttualmente sono entrate nel novero delle diagnosi prenatali di disordini mendeliani, tramite villi coriali, numerosissime patologie. Tra le pi\u00f9 comuni si individuano la sordit\u00e0 congenita, la \"sindrome dell'X fragile\" e la \"fibrosi cistica\"; fra le centinaia di altre pi\u00f9 rare, si segnalano la \"distrofia muscolare di Duchenne\", le \"emoglobinopatie\", la \"sindrome di Werdnig-Hoffmann\".\nVa tenuto comunque presente che, come detto in precedenza, il numero di queste si accresce quotidianamente e bisogna sempre mantenere stretti contatti con diversi Centri di biologia molecolare e genetica per poter sapere se sia possibile addivenire alla diagnosi di una di queste, anche se si trattasse di malattie rare e poco note.\nRicerca della paternit\u00e0.\nTramite la villocentesi \u00e8 possibile individuare con assoluta certezza il genitore biologico. Ci\u00f2 avviene sia in casi di controversie legali e/o patrimoniali che, pi\u00f9 raramente, in soggetti sottoposti a fecondazione in vitro dove vi sia il sospetto di uno scambio e/o di un errore di impianto dello zigote.\nCellule staminali.\nI villi coriali contengono cellule staminali fetali multipotenti.\nOggi \u00e8 anche possibile conservare ad uso autologo le cellule staminali presenti in un frammento dei villi coriali prelevati durante l'esecuzione della villocentesi.\nLe cellule staminali dei villi coriali sono staminali fetali mesenchimali con prospettive applicative in medicina rigenerativa, avendo buone capacit\u00e0 riproduttive e ottima stabilit\u00e0 genomica. Queste cellule conservano intatte le proprie caratteristiche di staminalit\u00e0 durante tutta la gravidanza, tanto che possono essere prelevate anche da un frammento di placenta estratta dopo il parto.\nRicerca di agenti infettivi sui villi coriali.\nChe le malattie infettive possano determinare malformazioni al feto \u00e8 un concetto antico. Nel 1971 fu coniato il termine \"complesso TORCH\", acronimo di \"Toxoplasmosi\", Rosolia, Citomegalovirus, Herpesvirus, per descrivere una serie di infezioni che, trasmesse al feto in epoca prenatale, potevano determinare una anomalia.\nLa diagnosi prenatale si \u00e8 quindi concentrata subito nel tentativo di riconoscere precocemente l'insorgere della malattia e dell'eventuale difetto.\nBisogna per\u00f2 informare con chiarezza sui confini della diagnosi prenatale di malattie infettive; a tale scopo, esistono alcuni principi culturali ai quali vale riferirsi prima di interpretare un protocollo di diagnosi prenatale di una eventuale malattia infettiva. Tale schema costituir\u00e0 inoltre parte integrante del \"consenso informato\" a cui i genitori debbono essere introdotti prima di ogni procedura operativa:\nIl ricorso alla villocentesi ai fini della diagnosi di una infezione del compartimento fetale \u00e8 procedura relativamente recente. Deve essenzialmente la sua introduzione alla possibilit\u00e0, fornita dalla biologia molecolare, di riconoscere anche minime porzioni di materiale genico dell'agente infettante. Nei villi coriali infatti l'agente infettivo staziona a lungo, anche molto tempo dopo che l'infezione acuta sia oramai esaurita, ed esso non pu\u00f2 essere riscontrato in altri compartimenti. La placenta \u00e8 infatti un eccellente terreno di coltura ove la presenza dell'agente infettante pu\u00f2 permanere anche dopo il parto.\nLa possibilit\u00e0 di eseguire ricerche sul DNA di agenti infettivi, particolarmente di natura virale, ha modificato sostanzialmente i protocolli tradizionali rendendo il ricorso alla funicolocentesi non pi\u00f9 giustificabile sul piano diagnostico, poich\u00e9 tardivo, impreciso e rischioso. La cosa non cambia in caso di infezioni sostenute da virus RNA, giacch\u00e9 la procedura si complica solo di un passaggio enzimatico preliminare, quello della transcriptasi inversa, volto a cambiare la sequenza di DNA.\nDi enorme importanza \u00e8 il ricorrere alla tecnica laboratoristica della reazione a catena della polimerasi (PCR), prima di ricercare con le sequenze specifiche, tramite ibridazione o altra tecnica genica, l'agente infettivo. La PCR infatti permette di amplificare pi\u00f9 di un milione di volte le poche sequenze di DNA disponibile accelerando i tempi di indagine e rendendo la ricerca molecolare molto pi\u00f9 sensibile.\nL'isolamento del virus nei villi coriali pu\u00f2 trarre in inganno nella sola evenienza che questo fosse andato a colonizzare solo la parte materna e non abbia forato il versante fetale della placenta. Tale evenienza \u00e8 per\u00f2 pi\u00f9 teorica che reale ed il riscontro di DNA infettivo sui villi coriali corrisponde, nella quasi totalit\u00e0 dei casi, al suo riscontro nel neonato. Cionondimeno tale ipotesi deve essere presa in considerazione nei casi dubbi ove la positivit\u00e0 \u00e8 \"borderline\" e la ricerca su altri tessuti fetali \u00e8 negativa.\nMicroarray.\nNegli ultimi anni sono stati introdotti i \"microarray\", utilizzati per permettere l'esame di un grande numero di prodotti genici simultaneamente.\nLa tecnica oggi utilizzata (CGH, \"Comparative Genomic Hybridization microarray analysis\") permette una pi\u00f9 accurata identificazione delle anomalie dei geni fetali rispetto alla tradizionale analisi del cariotipo, essendo pi\u00f9 sensibile nei confronti di piccole variazioni genomiche non altrimenti riscontrabili, come ad esempio le microdelezioni e le microduplicazioni. In tal modo pu\u00f2 essere contemporaneamente studiato un ampio ventaglio di patologie genetiche selezionate, incluse quelle che implicano il riarrangiamento dei subtelomeri (componenti microscopiche del DNA), che sono stati recentemente riconosciuti tra le cause di ritardo mentale.\nLa metodica, attualmente utilizzata solo in centri altamente specializzati, si chiama \"Micro Deletion Telomeric\u00a0\u2013 CGH Array\" e con essa, al momento attuale, vengono analizzati i seguenti geni e delezioni cromosomiche:\nCon tale metodica \u00e8 possibile analizzare solo le delezioni e le microdelezioni relative alle regioni studiate. Non \u00e8 possibile determinare la presenza di mutazioni geniche ed anomalie cromosomiche diverse da quelle descritte sopra, vale a dire delezioni, microdelezioni, aneuploidie, microdelezione delle regioni telomeriche e sub-telomeriche.\nAllo stato attuale questo sistema viene proposto alle pazienti con feto portatore di anomalie genetiche i cui segni sono riconducibili ad una patologia sopra riportata e quando i precedenti esami hanno dato esito negativo.\nIl prelievo del campione biologico (villi coriali, liquido amniotico) viene prima messo in coltura, dalle cellule viene estratto il DNA ed eseguita la metodica. In caso di prelievo di sangue fetale non \u00e8 necessaria la coltura, per cui la risposta \u00e8 disponibile in tempi pi\u00f9 brevi (5 giorni circa).\n\u00c8 possibile, in casi eccezionali, utilizzare l\"'IntegraChip\", DNA micro-Array ad alta densit\u00e0 costituito da 3200 cloni che rappresentano regioni specifiche di tutti i cromosomi umani, coprendo l'intero genoma umano con una risoluzione di 0,9 Mb.\nStudi piuttosto recenti stanno valutando inoltre la possibilit\u00e0 di utilizzare la tecnologia dei microarray nell'analisi molecolare di una frazione del DNA presente in una frazione di scarto del liquido amniotico prelevato, che non necessita di essere messa in coltura, e che fornirebbe quindi un risultato ancora pi\u00f9 rapido sull'ampio numero di alterazioni genomiche studiate.\nProcedura di esecuzione.\nIl prelievo dei villi coriali si esegue di regola fra le dieci e le tredici settimane di gravidanza. In particolari casi pu\u00f2 essere condotta anche dopo queste settimane. Si deve tener presente che se la procedura si esegue prima dell'ottava settimana \u00e8 stata segnalata la possibilit\u00e0 di malformazione degli arti.\nPrima della villocentesi occorre aver eseguito degli esami preliminari:\nSecondo alcuni \u00e8 necessario praticare, nei 3 giorni che precedono l'esame, una terapia antibiotica per sterilizzare la madre da eventuale pre-infezione da micoplasma o clamidia.\nVillocentesi transcervicale.\nSi tratta della tecnica pi\u00f9 antica, oggi quasi completamente abbandonata.\nVillocentesi transaddominale.\nLa villocentesi transaddominale rappresenta oggi la tecnica preferita da molti centri. Proposta nel 1984 come metodo di diagnosi citogenetica meno rischiosa della transcervicale, fu prima, seppur sporadicamente, utilizzata per scopi diversi, quali la diagnosi di mola idatiforme nel 1966, oppure la valutazione dello stato placentare.\nLa tecnica sviluppata e correntemente applicata in centri ad alta specializzazione si basa sul prelievo ecoguidato mediante ago singolo o \"doppio ago\".\nSi usa la stessa sonda ecografica descritta per l'amniocentesi e dotata in alcuni centri di uno stativo orientabile munito di un tunnel di guida il cui diametro pu\u00f2 essere variato a seconda del diametro dell'ago.\nNella tecnica con due aghi il primo ago, detto \"guida\" ha un diametro \"gauge\" 18 ed una lunghezza di 15\u00a0cm. In questo si introdurr\u00e0 il secondo, detto \"prelevatore\", di diametro \"gauge\" 20 e lungo 20\u00a0cm., esattamente uguale a quello utilizzato per l'amniocentesi.\nUna volta localizzato il punto esatto dove si intende prelevare il materiale, si introduce l'ago guida, si arriva al margine del chorion frondosum, si rimuove il mandrino e si introduce il secondo ago che, essendo pi\u00f9 lungo del precedente, potr\u00e0 sopravanzarlo di quel tanto che si riterr\u00e0 necessario per approfondirsi nel chorion. Questo ago sar\u00e0 gi\u00e0 privo di mandrino e preventivamente raccordato con una siringa da 20 cc, a buona tenuta, che conterr\u00e0, in alcuni casi, alcuni millilitri di un liquido di coltura o di soluzione fisiologica sterile. Il movimento dell'ago prelevatore sar\u00e0 duplice: l'escursione in su ed in gi\u00f9 per pochi millimetri, nello spazio del chorion oltre la punta dell'ago-guida e, contemporaneamente, la rotazione sul proprio asse. Tali movimenti sono compiuti mentre viene mantenuta, tramite la trazione sullo stantuffo, la massima decompressione possibile. In tal modo si aspira il materiale che viene progressivamente reciso dall'ago nei suoi movimenti; tale materiale si raccoglie nella siringa.\nL'ago prelevatore si muove per circa 10 secondi, poi lo si estrae e si cambia la siringa. Tale procedura viene eseguita 2 o 3 volte fino a quando un collaboratore, esperto nella valutazione del materiale, avvertir\u00e0 che questo \u00e8 sufficiente.\nSolitamente si esegue anche un ultimo passaggio aspirante con l'ago-guida, per pochi secondi e senza traumatizzare, giacch\u00e9 mentre tutta la precedente procedura non genera in genere dolore, quest'ultimo movimento ne provoca uno vivo. Tale ultimo passaggio deve pertanto esclusivamente entrare in quello spazio tracciato dall'ago prelevatore ed aspirare quei villi che, gi\u00e0 sezionati, fossero rimasti imprelevati.\nOvviamente tutta la procedura viene seguita direttamente sullo schermo ecografico in tempo reale. In tal modo si pu\u00f2 evidenziare con chiarezza il corretto posizionamento dell'ago guida al margine pi\u00f9 prossimale del chorion e controllare la corretta escursione dell'ago prelevatore.\nCon la biopsia transaddominale possono essere realizzati tre tipi di approccio al chorion:\nOgnuna di queste eventualit\u00e0 presenta diverse caratteristiche. Il chorion anteriore \u00e8 di solito sottile, il che comporta che la escursione dell'ago prelevatore sar\u00e0 breve. Si dovr\u00e0 perci\u00f2 scegliere con cura lo spessore massimo in modo da ottenere una maggiore quantit\u00e0 di materiale. Si dovr\u00e0 inoltre evitare di forare il piatto coriale, cosa che ci porterebbe immediatamente all'interno del sacco gestazionale. Per precisione, in considerazione della precoce et\u00e0 gestazionale, questa errata manovra porterebbe la punta dell'ago nello spazio amnio-coriale.\nIl chorion laterale o fundico in qualsiasi parete fosse stivato, permette una escursione ampia ed il materiale prelevato \u00e8 di solito abbondante. Tale inserzione \u00e8 la migliore e la pi\u00f9 frequente.\nBisogna aver cura di penetrare nel mezzo del chorion, tenendosi equidistanti tra il limite miometriale ed il piatto coriale. Se ci si insinua vicino alla base d'inserzione, l'ago prelevatore determina uno scollamento del chorion ed un sanguinamento vaginale. Sono questi di solito i casi nei quali aumenta il rischio abortivo.\nLa presenza di un chorion disposto posteriormente imporrebbe, che, per raggiungerlo, l'ago-guida attraversi il sacco gestazionale. Tale evenienza, invero, \u00e8 piuttosto rara, trovandosi quasi sempre il modo di manovrare la sonda e la sede di prelievo in modo tale da arrivare al chorion senza attraversare il sacco. Qualora per\u00f2, ci\u00f2 fosse necessario, pu\u00f2 essere fatto senza particolare preoccupazione. L'attuale esperienza di centri ad elevata specializzazione, accumulatasi nell'eseguire embrioscopie diagnostiche, ha dimostrato con chiarezza che \u00e8 sempre molto difficile che con l'ago si possa colpire l'embrione. A 10 settimane, inoltre, \u00e8 stato notato che la maggior parte della cavit\u00e0 \u00e8 occupata dal liquido compreso tra amnios e chorion, il cosiddetto spazio amnio-coriale. Embrioscopicamente si vede bene come l'embrione risulti sempre raccolto oltre la sottile e trasparente membrana amniotica, che non viene violata. Come gi\u00e0 detto \u00e8 per\u00f2 quasi sempre possibile evitare di penetrare nel sacco amniotico e questo pu\u00f2 essere fatto modificando la posizione della sonda ed orientando opportunamente la direzione dell'ago.\nTecniche miste.\nIn occasioni particolari pu\u00f2 risultare necessario dover prelevare contemporaneamente villi coriali e liquido amniotico. Ci\u00f2 avviene quando si deve esaminare la presenza di materiale infettivo nei due distretti, ovvero quando le tecniche genomiche necessitano di una verifica sia sugli amniociti che sulle cellule del trofoblasto.\nTali indagini si eseguono di solito nel secondo trimestre di gravidanza.\nIn tali casi non \u00e8 necessario eseguire due prelievi distinti, ma si pu\u00f2 procedere in un'unica operazione avendo l'accortezza di scegliere, nel posizionare l'ago, una traiettoria che includa la placenta e la cavit\u00e0 amniotica.\nSi danno per tale tecnica due possibilit\u00e0:\nNelle tecniche miste con placenta anteriore si inserisce l'ago guida (18 gauge) fino al margine superiore della cavit\u00e0 coriale, come avviene nelle comuni villocentesi. Si inserisce poi l'ago prelevatore (20 gauge) eparinizzato, praticando il prelievo come gi\u00e0 descritto in precedenza. L'ago prelevatore pu\u00f2 essere inserito anche una seconda volta se il materiale non \u00e8 sufficiente. In questa operazione bisogna porre grande attenzione a non superare il piatto coriale onde evitare di procurare lesioni dello stesso con conseguenti sanguinamenti endoamniotici.\nSi passa poi al prelievo di liquido amniotico, introducendo un nuovo ago sterile, dello stesso gauge di quello prelevatore, all'interno dell'ago guida e procedendo con decisione in basso superando il piatto coriale ed entrando in cavit\u00e0 amniotica. Il prelievo fornir\u00e0 un liquido non contaminato da sangue se nella procedura della villocentesi si era rispettato il piatto coriale. Rimosso tale ago si potr\u00e0 poi prelevare, se necessario, un ulteriore frustolo di villi operando un'altra aspirazione con l'ago guida. In definitiva per le tecniche miste con placenta anteriore si utilizzeranno due aghi prelevatori ed uno guida.\nNelle tecniche miste con placenta posteriore la metodica \u00e8 ancora pi\u00f9 semplice. Si inserisce l'ago guida nella cavit\u00e0 amniotica senza arrivare alla placenta. Si esegue quindi il prelievo di liquido amniotico, che risulta pi\u00f9 rapido in considerazione del diametro dell'ago. Si prosegue facendo penetrare l'ago guida nella placenta, forando il piatto coriale. A questo punto si inserisce l'ago prelevatore dei villi e di qui in poi ci si comporta come per una comune villocentesi. Nelle tecniche miste con placenta posteriore si utilizzeranno un unico ago guida ed uno prelevatore.\nControllo del materiale prelevato.\nUna volta eseguito il prelievo si passa alla fase del controllo della quantit\u00e0 e qualit\u00e0 del materiale. Queste operazioni devono essere compiute in locali adiacenti a quello del prelievo e, comunque, prima di rimuovere la gestante dalla sua posizione, onde poter ripetere il prelievo al bisogno.\nIl controllo del materiale raccolto viene eseguito solitamente al microscopio, sotto cappa a flusso laminare o verticale come sono le pi\u00f9 recenti. Quando per\u00f2 si sar\u00e0 ottenuto un buon grado di affiatamento nell'\u00e9quipe, i tempi si snelliscono molto ed il controllo della quantit\u00e0 ed addirittura della qualit\u00e0 del materiale prelevato diviene cosa molto semplice che si esegue gi\u00e0 con la prima osservazione nella siringa.\nLa separazione dei villi coriali dalla decidua basale e dai coaguli \u00e8 procedura altrettanto delicata e solitamente affidata al biologo genetista presente nell'\u00e9quipe. In mancanza del genetista, dopo un opportuno addestramento, anche un collaboratore diverso, tecnico, medico o paramedico pu\u00f2 egregiamente supplire.\nDopo ogni procedura di aspirazione, l'ago prelevatore viene rimosso, il materiale raccolto nella siringa viene rapidamente esaminato. In tal modo si riduce il numero delle procedure di introduzione dell'ago prelevatore solo a quelle necessarie.\nIl materiale prelevato viene poi raccolto in una capsula di Petri o in una provetta a fondo conico, tipo \"Falcon\". Con una pipetta di Pasteur si passa poi alla separazione e pulitura dei villi da inviare al laboratorio. Il lavaggio dei villi stessi, per purificarli dalle contaminazioni (sangue, muco, decidua) viene eseguito sterilmente con liquido di Chang o con soluzione fisiologica. \u00c8 bene che tali procedure siano eseguite sotto cappa a flusso laminare.\nSe il materiale \u00e8 ben preparato i villi risulteranno molto puri ma, affinch\u00e9 il genetista possa fornire una risposta affidabile ed in tempi brevi, bisogna che il materiale prelevato sia di buona qualit\u00e0 e non solo ben preparato.\nSi deve innanzitutto tener presente che, ai fini di una pi\u00f9 accurata e veloce diagnosi citogenetica, il materiale villare migliore \u00e8 quello che si reperisce nella porzione di chorion frondosum pi\u00f9 vascolarizzato, presso l'inserzione del funicolo ombelicale.\nI villi coriali prelevati per via transcervicale derivano dal seno marginale del chorion frondosum che, di solito, non sono i migliori per un esame citogenetico diretto. Pi\u00f9 rare sono infatti le mitosi spontanee alla periferia del chorion e di solito per ottenere un responso diagnostico si deve ricorrere alla coltura.\nD'altra parte se la biopsia coriale si esegue per motivi diversi da quelli citogenetici, come avviene per una ricerca di anomalie geniche mediante analisi del DNA, la sede del prelievo \u00e8 indifferente giacch\u00e9 non risulta necessario prelevare villi in mitosi spontanea. Riveste invece enorme importanza la purezza del materiale, per cui deve essere evitata ogni contaminazione con tessuti materni.\nLa quantit\u00e0 dei villi da prelevare varia a seconda della loro qualit\u00e0 e del tipo di indagine da eseguire.\nLe indagini citogenetiche sono quelle che richiedono la migliore qualit\u00e0 di villi. In teoria la quantit\u00e0 sufficiente ad una indagine diretta varia dai 5 ai 20\u00a0mg, di tessuto secco ottenuto.\nPer le indagini geniche-molecolari il quantitativo di materiale varia anch'esso fra i 10 ed i 20\u00a0mg, con notevole variabilit\u00e0 a seconda del laboratorio e della metodica. Il prelievo per via transcervicale difficilmente pu\u00f2 fornire quantit\u00e0 superiori a quelle sovracitate ed \u00e8 anche per tale motivo che gli operatori si sono rivolti al prelievo transaddominale, in cui \u00e8 di regola prelevare oltre 50\u00a0mg di materiale villare.\nIl prelievo di 50\u00a0mg \u00e8 solitamente ben tollerato, senza danni per la prosecuzione della gestazione.\nLe indagini biochimiche o molecolari sono di solito meno esigenti. Il requisito pi\u00f9 importante per tali esami \u00e8, come si \u00e8 detto, la purezza.\nRischi.\nCome detto in precedenza, la villocentesi risulta gravata da un rischio abortivo variabile in rapporto alla tecnica.\nIl prelievo transcervicale, con la pinza da biopsia, presenta il pi\u00f9 alto rischio abortivo (8%). Con la cannula di Portex il rischio scende al 3,6% in alcuni studi ed al 2,6% in altri. La tecnica transaddominale sembra in molti studi essere gravata da un rischio sovrapponibile a quello trancervicale, entrambe intorno al 2,5%.\nLa tecnica transcervicale risulta oramai abbandonata da troppi anni per potersi raffrontare a quella attuale, transaddominale. Questa \u00e8 gravata da un rischio abortivo che negli ultimi 3 anni sembra attestarsi attorno all'1,8%. Se andiamo a suddividere la popolazione, ci accorgiamo che esistono poi delle differenze importanti:\nLa presenza di un sanguinamento nei 2-3 giorni. che seguono la procedura si manifesta in circa 1 caso su 5 e di per s\u00e9 stessa non pregiudica la gravidanza. Per solito la gestante se ne avvede gi\u00e0 subito dopo la villocentesi.\nL'insorgere di dolori e contrazioni \u00e8 evenienza frequente, di significato trascurabile ai fini della prognosi giacch\u00e9 presenti in modo del tutto indipendente dall'esito della gravidanza.\nDi particolare importanza sono i risultati di uno studio multicentrico compiuto dall'Organizzazione Mondiale della Sanit\u00e0 e presentato all\"'Euromeeting\" di Tel-Aviv nel maggio del 1994.\nSecondo tale studio, riferentesi ad un'esperienza su 138.996 biopsie coriali, la procedura \u00e8 piuttosto sicura ed \u00e8 associata ad un rischio di aborto comparabile a quello delle amniocentesi. Il registro delle biopsie coriali dimostra che la tecnica \u00e8 correntemente eseguita, essenzialmente, fra la 9\u00ba e la 12\u00ba settimana di gestazione. La pi\u00f9 volte segnalata maggiore incidenza di rischio di anomalie degli arti, non sembra affatto reale. L'incidenza di queste, infatti, dopo biopsia coriale, ha un campo che varia fra il 5,2 e 5,7 ogni 10.000 casi. Considerando che, nella popolazione in generale, lo stesso campo varia fra il 4,8 e il 5,97 su 10.000, la differenza non risulta statisticamente significativa.\nIn definitiva, se tali dati verranno confermati anche in futuro, essi dimostrano che non c'\u00e8 evidenza di alcun rischio di malformazione congenita dipendente dalla biopsia coriale.\nRimane per\u00f2 il dubbio concreto che essa possa determinare la malconformazione, se eseguita pi\u00f9 precocemente. Scarsi sono, infatti, i dati disponibili prima dell'8\u00ba settimana. Evitando una villocentesi precoce, in effetti, si escludono dal computo anche quegli aborti naturali che, quando la biopsia coriale \u00e8 eseguita prima dell'8\u00ba settimana, ad essa potrebbero erroneamente essere attribuiti.\nIn centri di diagnosi prenatale ad altissima specializzazione, il rischio abortivo \u00e8 tra i pi\u00f9 bassi della letteratura mondiale essendo stabilmente inferiore all'1%.\nRisultati.\nL'esame \u00e8 molto sicuro, gli errori accadono soltanto in casi eccezionali. In circa un caso ogni 100 esami la coltura delle cellule o la relativa lettura per le malattie cromosomiche viene a mancare. La procedura non \u00e8 ripetuta solitamente e l'amniocentesi \u00e8 condotta preferibilmente. Se l'analisi richiesta non \u00e8 quella del cariotipo (lo studio dei cromosomi), ma \u00e8 una malattia ereditaria specifica con esame del DNA, la risposta \u00e8 praticamente infallibile. L'eventualit\u00e0 d'un errore o di una mancanza di una diagnosi \u00e8 molto improbabile.\nLa prima risposta diretta per quanto riguarda le malattie cromosomiche la si ottiene dopo solo 48 ore dall'esecuzione del prelievo. La risposta definitiva si ottiene dopo circa 12-15 giorni.\nDopo circa un'ora dal prelievo verr\u00e0 effettuata un'ecografia per verificare la presenza del battito cardiaco fetale; la paziente potr\u00e0 poi tornare al proprio domicilio senza alcuna particolare terapia, se non la precauzione di non sollevare pesi e/o effettuare sforzi per 3-4 giorni."}
{"id": "1253342", "revid": "1776051", "url": "https://it.wikipedia.org/wiki?curid=1253342", "title": "Aigen im M\u00fchlkreis", "text": "Aigen im M\u00fchlkreis \u00e8 una frazione di 1 898 abitanti del comune austriaco di Aigen-Schl\u00e4gl, nel distretto di Rohrbach in Alta Austria. Gi\u00e0 comune autonomo, il 1\u00ba maggio 2015 \u00e8 stato accorpato all'altro comune soppresso di Schl\u00e4gl per costituire il nuovo comune mercato, del quale Aigen im M\u00fchlkreis \u00e8 capoluogo."}
{"id": "1253347", "revid": "110157", "url": "https://it.wikipedia.org/wiki?curid=1253347", "title": "Altenfelden", "text": "Altenfelden \u00e8 un comune austriaco di 2 148 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253349", "revid": "110157", "url": "https://it.wikipedia.org/wiki?curid=1253349", "title": "Arnreit", "text": "Arnreit \u00e8 un comune austriaco di 1 151 abitanti nel distretto di Rohrbach, in Alta Austria. \u00c8 stato istituito il 1\u00ba gennaio 1928 con lo scorporo delle localit\u00e0 di Arnreith, Daim, Eckersberg, Getzing, H\u00f6gling, H\u00f6lling, Humenberg, Katzenbach, Liebenstein, Partenreit, Sch\u00f6nberg, Sch\u00f6rsching e Stierberg dal comune di Altenfelden; nel 1947 ha accorpato le localit\u00e0 di Etzerreith, Hengstschlag, Moosham, Untergahleiten e Wippling dal comune soppresso di Frindorf."}
{"id": "1253351", "revid": "36426", "url": "https://it.wikipedia.org/wiki?curid=1253351", "title": "Melchidesech giudeo", "text": ""}
{"id": "1253352", "revid": "767487", "url": "https://it.wikipedia.org/wiki?curid=1253352", "title": "Horgh", "text": "Attualmente suona con il gruppo melodic death metal svedese Hypocrisy ed il gruppo black metal norvegese Immortal. In precedenza ha suonato nel gruppo industrial metal Pain, nel gruppo death metal Grimfist e nei Lost at Last.\nHorgh \u00e8 entrato a far parte degli Immortal nel 1996, band che fino a quel momento aveva avuto batteristi sempre temporanei e di breve durata. Horgh non aveva mai fatto parte della band e vi ha suonato la batteria da allora fino allo scioglimento della stessa nel 2003, e ne \u00e8 tuttora membro dalla successiva riunione del 2006.\nGli Immortal si sciolgono nel 2003 per poi riformarsi ufficialmente nel 2006, dopo che Abbath termina le registrazioni con suo side project I. Dopo una serie di live nell'estate 2007 e varie date nei maggiori festival metal europei, gli Immortal annunciano il loro ritorno in studio dopo il fortunato \"Sons of Northern Darkness\" del 2002 con l'album \"All Shall Fall\".\nDal 2005 fa anche parte del gruppo melodic death metal svedese Hypocrisy, con cui ha pubblicato due album, \"Virus\" e \"A Taste of Extreme Divinity\"."}
{"id": "1253353", "revid": "339392", "url": "https://it.wikipedia.org/wiki?curid=1253353", "title": "Melchisedec giudeo", "text": ""}
{"id": "1253355", "revid": "123033305", "url": "https://it.wikipedia.org/wiki?curid=1253355", "title": "The Division", "text": "The Division \u00e8 una serie televisiva trasmessa negli USA dalla Lifetime Television dal 2001 al 2004 e approdata in Italia nel 2003. La serie ruota intorno agli ufficiali di polizia della \"Felony Division\" nel Dipartimento di Polizia di San Francisco, comandati dal Capitano Kate McCafferty (Bonnie Bedelia). La serie include anche scene della vita personale degli ufficiali di polizia oltre che di quella professionale."}
{"id": "1253359", "revid": "959680", "url": "https://it.wikipedia.org/wiki?curid=1253359", "title": "Share Pedersen", "text": "Biografia.\nSi unisce alle Vixen nel 1987, sostituendo la bassista originale Pia Maiocco. Con loro pubblica i due album \"Vixen\" (1988) e \"Rev it Up\" (1990) prima dello scioglimento nel 1991.\nNel 1990 viene coinvolta nella superband di Los Angeles, Contraband, con la quale pubblica l'album omonimo \"Contraband\" nel 1991.\nNel 1997 la Pedersen declina l'invito alla riunione delle Vixen, in quanto gi\u00e0 impegnata col gruppo Bubble, dove milita anche il marito, l'ex batterista della band The Dogs D'Amour, Bam Bam.\nNel 1999 insieme al marito partecipa alla riunione dei Dogs D'Amour, con la quale registra l'album \"Happy Ever After\" nel 2000, suonando basso e tastiere. In seguito cambia nome in Share Ross e torna nei Bubble, a cui partecipano, oltre al marito, anche i membri dei Faster Pussycat, Brent Muscat e Eric Stacy. Nel 2000 la band pubblica l'album \"How 'Bout This?\". Nel 2010, ha suonato per una sola notte in una cover band LA Nookie, con la futura compagna delle Vixen, la vocalista Lorraine Lewis dei Femme Fatale, per supportare Ratt in quest'ultimo party per l'uscita del loro settimo e ultimo album \"Infestation\". Come Share Pedersen, ha registrato con il batterista dei Ratt in quel periodo Bobby Blotzer nel solitario album omonimo dei Contraband.\nNel 2012 Share si ricongiunge alla formazione storica delle Vixen. \nCuriosamente, Share \u00e8 nata lo stesso giorno della ex cantante delle Vixen Janet Gardner."}
{"id": "1253360", "revid": "1226", "url": "https://it.wikipedia.org/wiki?curid=1253360", "title": "Filosofia ermetica", "text": ""}
{"id": "1253361", "revid": "287204", "url": "https://it.wikipedia.org/wiki?curid=1253361", "title": "NGC 6362", "text": "NGC 6362 \u00e8 un ammasso globulare visibile nella costellazione dell'Altare.\nsi trova nella parte pi\u00f9 meridionale della costellazione, vicino al confine con l'Uccello del Paradiso; \u00e8 poco brillante, visibile solo con potenti binocoli o telescopi amatoriali. La concentrazione dell'oggetto \u00e8 molto bassa e fa s\u00ec che tramite uno strumento amatoriale appaia come una macchia chiara sfocata. La sua grande distanza poi incide sulla magnitudine apparente delle sue componenti, che infatti non sono pi\u00f9 brillanti della magnitudine 14. Dista dal Sole oltre 25\u00a0000 anni-luce."}
{"id": "1253362", "revid": "767487", "url": "https://it.wikipedia.org/wiki?curid=1253362", "title": "Paul Allender", "text": "Biografia.\nGli esordi.\nAll'et\u00e0 di sei anni suo padre lo iscrive ai corsi di arti marziali, a cui dedicher\u00e0 quasi tutta la sua adolescenza.\nRiceve la sua prima chitarra a 14 anni, e la suoner\u00e0 saltuariamente fino ai 19 anni, perch\u00e9 gli allenamenti avevano la precedenza.\nI Cradle of Filth.\nNel 1992, Paul entra a far parte dei Cradle of Filth, band nella quale rester\u00e0 fino al 1996, anno nel quale fonda una nuova band, i The Blood Divine. Tuttavia, il motivo principale per cui abbandona la band \u00e8 da attribuire alla sua voglia di trascorrere pi\u00f9 tempo con suo figlio. Nel 2000, poco tempo prima che i \"Blood Divine\" firmassero un contratto con la nuova casa discografica, Paul si riunisce alla vecchia band, soprattutto grazie alla sollecitazione dei compagni di un tempo."}
{"id": "1253363", "revid": "767487", "url": "https://it.wikipedia.org/wiki?curid=1253363", "title": "Live Is Overrated", "text": "Live Is Overrated \u00e8 il primo DVD pubblicato dalla industrial metal band svedese Pain, nel 2005, per l'etichetta Metal Mind.\nIl DVD contiene tracce tratte da esibizioni live e dei videoclip bonus."}
{"id": "1253364", "revid": "1372005", "url": "https://it.wikipedia.org/wiki?curid=1253364", "title": "Georg Kaiser", "text": "Prolifico autore di teatro, fu una delle figure di spicco pi\u00f9 contraddittorie della drammaturgia espressionista, autore di settantaquattro drammi. Le sue opere vennero bandite dal regime nazista e Kaiser, all'avvento di Hitler, lasci\u00f2 la Germania per stabilirsi in Svizzera.\nEra sposato con Margarethe Habenicht, da cui ebbe tre figli.\nBiografia.\nFiglio di un commerciante, Kaiser interruppe gli studi per dedicarsi al mestiere paterno, professione che lo port\u00f2 a stabilirsi in Argentina per tre anni, fino al 1901, quando ritorn\u00f2 in patria. Dal 1903 frequenta ambienti simbolisti e si dedica alla drammaturgia. Il suo \"I cittadini di Calais\", rappresentato al Neues Theater di Francoforte nel 1917, gli garant\u00ec un'improvvisa celebrit\u00e0. La fama di Kaiser lo rese oltreconfine l'autore teatrale tedesco pi\u00f9 acclamato nel mondo.\nNell'arco degli anni venti ebbe occasione di viaggiare in tutta la Germania. Convinto democratico e di sentimenti socialisti, nel 1933, con la presa del potere da parte del nazismo, Kaiser sub\u00ec la messa al bando dei propri lavori dai teatri e gli fu interdetta la possibilit\u00e0 di pubblicare. Nel 1938 si aggiunse alla schiera degli esuli, prendendo la via dapprima dell'Olanda e poi della Svizzera, dove, dimenticato e povero, visse fino alla morte, avvenuta nel 1945, poche settimane dopo il crollo del regime.\nLe sue opere si caratterizzarono per i personaggii schematizzati, per le storie al limite dell'assurdo, per lo stile brillante e peculiare.\nAl cinema e in tv.\nGeorg Kaiser lavor\u00f2 per il cinema sia come attore che come sceneggiatore.\nI suoi lavori sono stati spesso adattati o trasposti per lo schermo gi\u00e0 ai tempi del muto, quando nel 1916 Hubert Moest ridusse per il cinema \"Hans im Gl\u00fcck\". Il suo \"Zwei Krawatten\", che aveva avuto sul palcoscenico come interprete una giovane Marlene Dietrich pre-Angelo azzurro, \u00e8 approdato su grande e piccolo schermo."}
{"id": "1253367", "revid": "72396", "url": "https://it.wikipedia.org/wiki?curid=1253367", "title": "Pictbridge", "text": ""}
{"id": "1253368", "revid": "88740", "url": "https://it.wikipedia.org/wiki?curid=1253368", "title": "Bernard Accoyer", "text": "Biografia.\nMedico chirurgo, specialista nelle malattie dell'udito, aderisce al Raggruppamento per la Repubblica (RPR) nel 1981. Dal 1989 al 31 dicembre 2016 \u00e8 stato sindaco di Annecy-le-Vieux (Alta Savoia). Eletto deputato all'Assembl\u00e9e Nationale nel 1993, rieletto nel 1997, 2002, 2007 e 2012.\nNel 2002 aderisce all'Unione per un Movimento Popolare (UMP), formazione dove confluisce il RPR. Nello stesso anno \u00e8 eletto vice capogruppo dell'UMP all'Assembl\u00e9e Nationale. Nel 2004 diventa capogruppo. In tali vesti, nell'aprile 2006 si trova a gestire in prima persona l'operazione che porter\u00e0 al ritiro della legge sul \"Contrat premi\u00e8re embauche\" (CPE) fatta approvare dal governo de Villepin e aspramente contestata dai sindacati e dai partiti di sinistra.\nIl 26 giugno 2007 \u00e8 eletto presidente dell'Assembl\u00e9e Nationale, carica che mantiene fino al 20 giugno 2012.\nAllontanandosi dalle consuetudini istituzionali, Accoyer ha votato alla seduta del Congresso (il parlamento in seduta comune) che il 21 luglio 2008 ha approvato la legge costituzionale del 23 luglio 2008 che ha riformato la Costituzione della Quinta Repubblica. Essendo presidente della seduta, sarebbe stato invece tenuto ad astenersi. Il suo voto favorevole, insieme a quello del socialista Jack Lang, ha permesso per due soli voti alla legge di raggiungere la maggioranza di tre quinti richiesta."}
{"id": "1253369", "revid": "767487", "url": "https://it.wikipedia.org/wiki?curid=1253369", "title": "Atzesberg", "text": "Atzesberg \u00e8 un comune austriaco di 445 abitanti nel distretto di Rohrbach, in Alta Austria."}
{"id": "1253374", "revid": "110157", "url": "https://it.wikipedia.org/wiki?curid=1253374", "title": "Auberg", "text": "Auberg \u00e8 un comune austriaco di 545 abitanti nel distretto di Rohrbach, in Alta Austria."}
{"id": "1253377", "revid": "767487", "url": "https://it.wikipedia.org/wiki?curid=1253377", "title": "Berg bei Rohrbach", "text": "Berg bei Rohrbach \u00e8 una frazione di 2 523 abitanti del comune austriaco di Rohrbach-Berg, nel distretto di Rohrbach (Alta Austria). Gi\u00e0 comune autonomo, il 1\u00ba maggio 2015 \u00e8 stato fuso con il comune di Rohrbach in Ober\u00f6sterreich per costituire la nuova citt\u00e0 (\"Stadtgemeinde\")."}
{"id": "1253380", "revid": "228587", "url": "https://it.wikipedia.org/wiki?curid=1253380", "title": "Lada-Vaz Oka", "text": "La Oka, conosciuta anche con il nome di Lada 1111 \u00e8 una citycar prodotta dalla Lada-Vaz, e successivamente dal consorzio SeAZ, a partire dal 1987.\nIl nome deriva da quello del fiume Oka, un importante affluente del Volga.\nLa nascita.\nAll'inizio degli anni ottanta la Lada-Vaz, su \"sollecitazione\" del governo sovietico, strinse un accordo con la Fiat (che necessitava di un'erede per la 126) per la progettazione e lo sviluppo di una nuova citycar. \nLe specifiche tecniche indicate dai due costruttori prevedevano un'impostazione moderna: trazione anteriore, sospensione posteriore a ruote interconnesse, impianto frenante misto e motore tricilindrico raffreddato ad acqua. Disegnata da Yuri Vereschagin, esteticamente la vettura \u00e8 una piccola due volumi hatchback con portellone posteriore, piuttosto squadrata e la cui impostazione tecnica era ispirata alle city car giapponesi come la Daihatsu Cuore e le Suzuki Alto. \nDopo vari prototipi con motori derivati da quelli della Lada Samara, a causa delle eccessive difficolt\u00e0 burocratiche, la Casa torinese si ritir\u00f2 dal progetto, preferendo concentrarsi sullo sviluppo di un modello autonomo da produrre in Polonia (la futura Cinquecento), ma forn\u00ec tuttavia consulenza per l\u2019ingegnerizzazione e per i collaudi dei modelli di pre produzione.\nNel 1987, finalmente, venne presentata al pubblico la \"Oka\", spinta da un motore benzina due cilindri monoalbero in testa di 749 cm\u00b3 (34 cv), abbinato ad un cambio manuale a 4 marce. Il primo esemplare entr\u00f2 in produzione il 6 novembre 1987.\nL'evoluzione.\nIl modello iniziale della AutoVAZ era una vettura bicilindrica a carburatore molto semplice senza alcun automatismo.\nNel 1998 avviene il primo restyling. Accanto ad alcuni (modesti) ritocchi interni ed esterni, la meccanica venne aggiornata: la cilindrata del motore pass\u00f2 a 993\u00a0cm\u00b3 (53 cv).\nNel 1991 la licenza produttiva e l'assemblaggio vennero trasferiti al consorzio \u0421\u0435\u0410\u0417 (SeAZ), presso lo stabilimento di Serpukhov (nel distretto di Mosca). La SeAZ ha poi prodotto la \"\u0421\u0415\u0410\u0417-11116\" che \u00e8 il seguito della precedente \"\u0412\u0410\u0417-11113\": motorizzazione 1.0 tre cilindri di origine Tianjin FAW conforme alle normative Euro II a iniezione (Bosch) e cambio manuale a 5 marce.\nNel marzo 2009 viene terminata la produzione a causa della crisi economica, gli alti costi di produzione e la scarsa redditivit\u00e0 del progetto.\nLada Oka-2.\nAl Salone di Mosca 2003 la Lada ha esposto il prototipo Oka-2 (progetto VAZ-1121) che era destinato a sostituire la Oka.\nLa nuova versione era una utilitaria di segmento A, a tre porte, con un design pi\u00f9 moderno e completa di tutti i comfort e accessori per la sicurezza.\nSuccessivamente venne mostrata alla stampa anche la versione di pre-produzione alle prese con i collaudi. Tuttavia, a causa degli alti costi di produzione (oltre 70 milioni di dollari solo nella progettazione) e della bassa richieste per vetture di cos\u00ec piccole dimensioni, la casa nel 2006 abbandon\u00f2 il progetto."}
{"id": "1253383", "revid": "110157", "url": "https://it.wikipedia.org/wiki?curid=1253383", "title": "Haslach an der M\u00fchl", "text": "Haslach an der M\u00fchl \u00e8 un comune austriaco di 2 530 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253386", "revid": "110157", "url": "https://it.wikipedia.org/wiki?curid=1253386", "title": "Helfenberg", "text": "Helfenberg \u00e8 un comune austriaco di 1 004 abitanti nel distretto di Rohrbach, in Alta Austria."}
{"id": "1253389", "revid": "10094183", "url": "https://it.wikipedia.org/wiki?curid=1253389", "title": "Principato di Paliano", "text": ""}
{"id": "1253390", "revid": "110157", "url": "https://it.wikipedia.org/wiki?curid=1253390", "title": "Hofkirchen im M\u00fchlkreis", "text": "Hofkirchen im M\u00fchlkreis \u00e8 un comune austriaco di 1 499 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253392", "revid": "110157", "url": "https://it.wikipedia.org/wiki?curid=1253392", "title": "H\u00f6rbich", "text": "H\u00f6rbich \u00e8 un comune austriaco di 424 abitanti nel distretto di Rohrbach, in Alta Austria."}
{"id": "1253393", "revid": "287204", "url": "https://it.wikipedia.org/wiki?curid=1253393", "title": "Serie A 1961-1962 (pallacanestro maschile)", "text": "Il campionato di Serie A pallacanestro maschile 1961-1962, secondo livello del 40\u00ba campionato italiano \u00e8 il 7\u00b0 dall'ultima riforma dei campionati. Le 44 squadre della Seconda Serie sono divise in quattro gironi, nei quali si incontrano in partite di andata e ritorno; la vittoria vale due punti e la sconfitta uno. Le quattro vincitrici vengono promosse in Prima Serie, le ultime due di ogni raggruppamento scendono in Serie B, le terzultime si incontreranno in uno spareggio retrocessione in cui solo la prima si salver\u00e0.\nNon viene assegnato il titolo di campione d'Italia di Serie A.\nIn questa stagione, diversamente dal consueto, la denominazione dei gironi era ordinata da Sud a Nord-Est.\nTre delle quattro promosse sono alla prima ascesa alla massima serie: la seconda squadra di Varese, quella di Treviso (che per\u00f2 aveva fatto una fugace apparizione nel 1946-47) e gli EAM Roma. Napoli mancava dalla massima serie nel 1952-53."}
{"id": "1253398", "revid": "110157", "url": "https://it.wikipedia.org/wiki?curid=1253398", "title": "Julbach (Austria)", "text": "Julbach \u00e8 un comune austriaco di 1 537 abitanti nel distretto di Rohrbach, in Alta Austria."}
{"id": "1253400", "revid": "31886", "url": "https://it.wikipedia.org/wiki?curid=1253400", "title": "Zh\u012bl\u01d0", "text": "La vita.\nZh\u012bl\u01d0 \u00e8 il sedicesimo patriarca cinese della scuola buddhista cinese Ti\u0101nt\u00e1i. \nNacque nel 960 a Siming (\u56db\u660e, provincia dello Zhejiang). Orfano di madre a sei anni, fu mandato dal padre nel monastero della citt\u00e0 dove, a quattordici anni, prese i voti da novizio (\"sramanera\", cinese \u6c99\u5f4c \"sh\u0101m\u00ed\"). \nA diciannove anni, sotto la guida del quindicesimo patriarca Ti\u0101nt\u00e1i, il coreano Uitong (\uc758\ud1b5, cinese \u7fa9\u901a Y\u00ect\u014dng, giapp. Gits\u016b, 927-988), avvi\u00f2 lo studio delle dottrine del Ti\u0101nt\u00e1i. Dopo tre anni il maestro si rese conto di non aver pi\u00f9 nulla da insegnare a Zh\u012bl\u01d0. \nNel 988, morto Uitong, Zh\u012bl\u01d0 si trasfer\u00ec, nel 991, a Qianfu da dove, nel 995, avendo raggiunto un vasto numero di discepoli rispetto alla capienza del piccolo monastero, decise di trasferirsi a Baoen Yuan che trasform\u00f2 in un monastero Ti\u0101nt\u00e1i. \nZh\u012bl\u01d0 mor\u00ec nel 1028, nella sua vita ebbe circa trenta discepoli diretti e ordin\u00f2 pi\u00f9 di settanta monaci.\nA Zh\u012bl\u01d0 vengono attribuite molte opere religiose: dalla stesura di commentari, alla edificazione di centinaia di templi. \nL'opera omnia di Zh\u012bl\u01d0 e dei suoi discepoli (\u56db\u660e\u5c0a\u8005\u6559\u884c\u9304 \"S\u00ecm\u00edng z\u016bnzh ji ox\u00edng l\u00f9\") si trova al T.D. 1937.46.856a-934a del Canone buddhista cinese e fu raccolta da Zongxiao (\u5b97\u66c9). \nLa dottrina.\nZh\u012bl\u01d0 (\u77e5\u79ae, 960-1028) fu noto per il dibattito con cui respinse la tendenza cittam\u0101tra di una corrente considerata eterodossa dalla scuola, i \"sh\u0101nw\u00e0i\" (\u5c71\u5916, giapp. \"senge\", i \"fuori della montagna\" ovvero i fuori dal monastero Ti\u0101nt\u00e1i, corrente fondata dal monaco W\u00f9\u0113n, \u6664\u6069, (?-986). \nZh\u012bl\u01d0 sostenne che la frase dell\"'Avata\u1e43sakas\u016btra\" (\u83ef\u56b4\u7d93, pinyin \"Hu\u0101y\u00e1nj\u012bng\", giapp. \"Kegon ky\u014d\", Sutra della ghirlanda fiorita di Buddha, importante sutra Mah\u0101y\u0101na, conservato nello \"Hu\u0101y\u00e1nb\u00f9\"): \u00abNon c'\u00e8 differenza fra la mente, i Buddha e gli esseri senzienti\u00bb, andava interpretata nel senso che ciascuna di queste tre realt\u00e0 doveva essere considerata la creatrice delle altre due e viceversa. Questa interpretazione rifiutava dunque l'asserzione cittam\u0101tra che la mente fosse la sola fonte del reale e che potesse generare, o manifestarsi, come Buddha o esseri senzienti a seconda se fosse stata consapevole o offuscata. Zh\u012bl\u01d0 sostenne che questa asserzione non era una vera identit\u00e0 in quanto alla fin fine la mente possedeva almeno una qualit\u00e0 che alle altre due realt\u00e0 (Buddha e esseri senzienti) mancava: essere creatrice e non creata. Dal punto di vista di Zh\u012bl\u01d0, invece, ciascuna delle tre realt\u00e0 (mente, Buddha e esseri senzienti) \u00e8 creatrice, ciascuna di queste \u00e8 creata e nessuna \u00e8 pi\u00f9 fondamentale delle altre due. \nInoltre Zh\u012bl\u01d0 sostenne che l'obiettivo della pratica meditativa (\u6b62\u89c0, \"zh\u01d0gu\u0101n\") dovesse concentrarsi sull'analisi dei processi ingannatori della mente e non la mera contemplazione della vacuit\u00e0. La mente risvegliata per Zh\u012bl\u01d0 \u00e8 una mente che grazie alla Triplice verit\u00e0 penetra i processi di generazione del Reale di cui essa stessa fa parte e non una mente che si fonde con l'assoluto e che rischia di fondersi di fatto con un trascendente autogenerato. \nZh\u012bl\u01d0 ribad\u00ec anche la dottrina riguardante il ruolo del male all'interno della natura buddhica. Il male (\u60e1, \"\u00e8\", giapp. \"o\") per Zh\u012bl\u01d0 non pu\u00f2 essere semplicemente eliminato, negato, con la pratica spirituale, ma esso deve essere compreso nella sua essenza e nella sua vera natura alla luce della Triplice verit\u00e0. In questo senso la dottrina Ti\u0101nt\u00e1i si discosta dagli altri insegnamenti buddhisti, anche Mah\u0101y\u0101na, che assegnavano all'ignoranza (sans. \"avidy\u0101\", cin. \u7121\u660e \"w\u00fa m\u00edng\", giapp. \"mumy\u014d\") la responsabilit\u00e0 della sofferenza e del male. Il male, l'ignoranza e la sofferenza compartecipano, per la scuola Tiantai, alla stessa natura buddhica e non ne sono affatto la negazione e quindi non vanno rigettati 'tout court' ma compresi nel loro meccanismo di genesi e di compartecipazione alla realt\u00e0.\nIl dibattito contemporaneo sulle dottrine di Zh\u012bl\u01d0.\nLe opere della scuola Ti\u0101nt\u00e1i non sono ancora state tutte tradotte nelle lingue occidentali. La loro progressiva traduzione, e la pubblicazione di studi al riguardo, ha provocato vivaci dibattiti internazionali. In particolar modo il lavoro di Brook Ziporyn \"Evil and/or/as the Good: Intersubjectivity and Value Paradox in Tiantai Buddhist Thought\", pubblicato nel 2000 dalla Harvard University Press, ha provocato numerosissimi articoli in riviste specializzate di filosofia e di religioni comparate in tutto il mondo. \nIl motivo del dibattito \u00e8 riassumibile nello scritto lasciato da Zh\u012bl\u01d0 prima di morire in cui viene letteralmente riportato che: \nLe domande poste nel dibattito sono sostanzialmente due. La prima riguarda la coerenza tra la dottrina di Zh\u012bl\u01d0 con quella del primo Ti\u0101nt\u00e1i insegnata da Zh\u00ecy\u01d0, la seconda riguarda cosa effettivamente implichino questi insegnamenti di Zh\u012bl\u01d0 per l'uomo e per il mondo dei suoi valori. Di certo il tema, in ambito del Buddhismo Mah\u0101y\u0101na, \u00e8 pi\u00f9 antico di quanto non sembri. Un accenno lo si riscontra nel \"La\u1e45k\u0101vat\u0101ras\u016btra\" (Il Sutra della discesa a Lanka, \u695e\u4f3d\u7d93 \"L\u00e8ngqi\u00e9j\u012bng\", giapp. \"Ry\u014dgaky\u014d\", \u00e8 conservato nel \"J\u012bngj\u00edb\u00f9\"), sutra di derivazione cittam\u0101tra propugnato anche dalle prime scuola del Buddhismo Ch\u00e1n, dove viene riportato: \nInoltre la dottrina di Zh\u00ecy\u01d0 richiama costantemente la compresenza, in tutti i mondi possibili, dalle forme infernali ai Buddha, di tutti i mondi possibili. Tuttavia alcuni studiosi contemporanei indicano in Gu\u00e0nd\u01d0ng, discepolo di Zh\u00ecy\u01d0, colui che ha introdotto il tema della compresenza e della necessit\u00e0 del male deviando di fatto dalla dottrina del maestro che su un piano di interpretazione etica era maggiormente coerente con il Buddhismo tradizionale. Ma il tema, controverso, non \u00e8 ancora stato chiarito. Per quanto concerne invece l'argomento del secondo quesito, ovvero cosa implichi la dottrina religiosa della compresenza e necessit\u00e0 del bene-male, va ricordato che analogo tema, in ambito religioso, religioso-comparato, morale e psicologico, fu affrontato anche da Carl Gustav Jung durante la conferenza, tenutasi a Stoccarda nel 1959 e poi successivamente pubblicata, dal titolo: \"Gut und Bose in der analytischen Psychologie\".. \nIl lavoro di Jung, tuttavia, focalizzandosi sul valore trasformativo-spirituale di alcuni insegnamenti religiosi, non entrando dunque nelle implicazioni filosofiche del rapporto tra il bene e il male come fa invece il dibattito contemporaneo su Zh\u012bl\u01d0, raggiunge una maggiore coerenza con gli scopi di questi insegnamenti anche nel caso delle dottrine Tiantai. Ci\u00f2 premesso, se esaminiamo alla luce della Triplice verit\u00e0 la dottrina sul \"male\" formulata da Zh\u012bl\u01d0 potremo darne una lettura pi\u00f9 coerente. Dal punto di vista della Vacuit\u00e0 (o della Verit\u00e0 assoluta) il \"male\" non esiste. La Vacuit\u00e0 infatti non rende conto dell'individualit\u00e0. Essa \u00e8 e basta, si manifesta per quello che \u00e8: nascita, morte, vita, positivo, negativo, etc., tutto manifesta senza privilegiare uno rispetto all'altro. Dal punto di vista della \"Realt\u00e0\" e \"Verit\u00e0 convenzionale\", il \"male\" esiste. Esiste perch\u00e9 la soggettivit\u00e0, l'individualit\u00e0 dell'essere senziente lo percepisce, lo giudica, lo fugge. Perch\u00e9 l'essere distinto nasce, vive, soffre e muore, sogna e desidera, \u00e8 frustrato nei suoi desideri, impaurito dal dolore, addolorato dall'ingiustizia. La pratica dello \"zh\u01d0gu\u0101n\" (\u6b62\u89c0, giapp. \"shikan\": calmarsi e guardare, discernere), com\u00b4\u00e8 insegnata dalla scuola \"Ti\u0101nt\u00e1i\", \u00e8 finalizzata a rendere conto di ambedue le \"Verit\u00e0\" (assoluta e convenzionale), a leggerne una con lo sguardo dell'altra e tramite questo guardare, a individuare una modalit\u00e0 concreta di esistenza che renda conto di ambedue. L'assolutezza e la finitezza del mondo ma anche il 'grido' dell'individuo al suo cospetto. Questa pratica consentirebbe, secondo la dottrina Tiantai, di realizzare la \"Verit\u00e0 di mezzo\" o \"Verit\u00e0 ultima\". La dottrina buddhista Ti\u0101nt\u00e1i si distingue quindi nettamente da quella del Buddhismo \"H\u012bnay\u0101na\" (o Buddhismo dei Nik\u0101ya), dove il \"male\" \u00e8 frutto (e colpa) dell'ignoranza (sanscrito: \"avidy\u0101\") dell'uomo e solo se questi apporta dei correttivi (per mezzo dell'ottuplice sentiero, sanscrito: \"m\u0101rgasatya\") che gli consentano la fuga dal luogo di dolore e dagli attaccamenti (\"sams\u0101ra\") raggiungendo il \"nirv\u0101na\", sar\u00e0 possibile la sua sconfitta definitiva. Ma si distingue anche dalle altre scuole buddhiste Mah\u0101y\u0101na che considerano il \"male\" causato dalla mancata percezione della Verit\u00e0 assoluta (\"param\u0101rtha-satya\"), e dal conseguente permanere nella Verit\u00e0 convenzionale (\"sa\u1e43v\u1e5bti-satya\"). Tale errata percezione, secondo queste scuole Mah\u0101y\u0101na, pu\u00f2 essere sanata esclusivamente dall'ingresso, mediante l'assorbimento meditativo (sanscrito: \"sam\u0101dhi\") che causa la scomparsa delle nozioni di \"soggetto-oggetto\", nella Verit\u00e0 assoluta, luogo che come abbiamo visto non consente la presenza del \"male\". Tutto ci\u00f2 a scapito dell'individualit\u00e0, della soggettivit\u00e0, vista, in questo ambito, come negativa percezione 'egoica'. La dottrina Ti\u0101nt\u00e1i del \"male\" segna quindi uno sviluppo rispetto alle dottrine \"H\u012bnay\u0101na\" e del Mah\u0101y\u0101na tradizionale (M\u0101dhyamika e Cittam\u0101tra), le quali avevano gi\u00e0 rigettato, sul tema del \"male\" le soluzioni \"trascendentali\" di alcune dottrine cosiddette \"induiste\". Tali dottrine, come peraltro le religioni abramitiche, avevano infatti di volta in volta proiettato il \"male\" e la sua causa all'interno di un essere trascendente inferiore (i demoni) affidando la risposta al problema del \"dolore\" nella speranza di un dio che potesse sanare la presenza sofferente del mondo fenomenico fornendo, magari dopo la morte, la felicit\u00e0 e le risposte complete agli interrogativi"}
{"id": "1253402", "revid": "110157", "url": "https://it.wikipedia.org/wiki?curid=1253402", "title": "Kirchberg ob der Donau", "text": "Kirchberg ob der Donau \u00e8 un comune austriaco di 1 048 abitanti nel distretto di Rohrbach, in Alta Austria."}
{"id": "1253404", "revid": "1442080", "url": "https://it.wikipedia.org/wiki?curid=1253404", "title": "Aachenosaurus", "text": "Con Aachenosaurus ci si riferisce ad un fossile inizialmente considerato appartenente ad un dinosauro a becco d'anatra.\nIn seguito si scopr\u00ec che il reperto era soltanto un tronco pietrificato.\nEtimologia.\nIl nome del fossile significa \"lucertola di Aquisgrana\", in riferimento all'omonimo deposito dove \u00e8 stato trovato il fossile.\nRitrovamento.\n\"Aachenosaurus\" \u00e8 stato trovato nel 1888, dal paleontologo Gerard Smets, che chiam\u00f2 l'animale \"Aachenosaurus multidens\". Basandosi sui pochi resti fossili ritrovati, si era stimato che fosse lungo 5 metri."}
{"id": "1253407", "revid": "599013", "url": "https://it.wikipedia.org/wiki?curid=1253407", "title": "Jos\u00e9 Vicente Garc\u00eda", "text": "Carriera.\nPassato professionista nel 1995 con la Banesto di Miguel Indurain, in carriera ha colto finora 7 vittorie. N\u00e9 velocista n\u00e9 scalatore, Garc\u00eda \u00e8 per\u00f2 un ottimo passista, spesso protagonista di lunghissime fughe in alcune tappe dei grandi giri. Questa sua attitudine gli ha permesso di conquistare due tappe nella Vuelta a Espa\u00f1a ed una al Tour de France."}
{"id": "1253410", "revid": "78273", "url": "https://it.wikipedia.org/wiki?curid=1253410", "title": "Abdallahsaurus", "text": ""}
{"id": "1253415", "revid": "110157", "url": "https://it.wikipedia.org/wiki?curid=1253415", "title": "Klaffer am Hochficht", "text": "Klaffer am Hochficht \u00e8 un comune austriaco di 396 abitanti nel distretto di Rohrbach, in Alta Austria."}
{"id": "1253417", "revid": "404338", "url": "https://it.wikipedia.org/wiki?curid=1253417", "title": "Telescopio", "text": "Il telescopio \u00e8 uno strumento che mediante il funzionamento di lenti o specchi o altri dispositivi permette la visione di oggetti spaziali lontani attraverso l'emissione, l'assorbimento o la riflessione da parte di questi di luce o di altre radiazioni elettromagnetiche.\nSebbene con il termine \"telescopio\" si indica solitamente il telescopio ottico, operante nelle frequenze della luce visibile, esistono telescopi sensibili anche alle altre frequenze dello spettro elettromagnetico.\nIl nome, derivato dal greco \u03c4\u03b7\u03bb\u03b5 (\"t\u0113le\") che significa \u00ablontano\u00bb e \u03c3\u03ba\u03bf\u03c0\u03b5\u1fd6\u03bd (\"skopein\") ovvero \u00abguardare, vedere\u00bb, \u00e8 una parola d'autore coniata dal matematico greco Giovanni Demisiani (), il 14 aprile 1611, nel banchetto offerto a Roma, dal principe Federico Cesi, in onore della cooptazione di Galileo Galilei nell'Accademia dei Lincei.\nStoria.\nLa nascita del telescopio rifrattore si pu\u00f2 fare risalire a Galileo il quale ne mostr\u00f2 la prima applicazione a Venezia nell'estate del 1609. In realt\u00e0 le prime lenti furono costruite nel 1607 da ottici olandesi che le applicarono a strumenti rudimentali di pessimo potere risolutivo. Le propriet\u00e0 delle lenti, nondimeno, erano note da tempo e a Galileo deve farsi risalire il merito del perfezionamento e del primo uso astronomico.\nDescrizione.\nLe fasce di visibilit\u00e0 dei telescopi.\nL'atmosfera terrestre assorbe buona parte delle radiazioni elettromagnetiche provenienti dallo spazio, con l'importante eccezione della luce visibile e delle onde radio. Per questa ragione l'osservazione da terra \u00e8 limitata all'uso dei telescopi ottici e dei radiotelescopi. I primi sono collocati preferibilmente in luoghi alti o isolati (montagne, deserti, ...), in modo da ridurre l'influenza della turbolenza atmosferica e dell'inquinamento luminoso.\nPer l'osservazione nelle rimanenti bande dello spettro elettromagnetico (microonde, infrarosso, ultravioletto, raggi X, raggi gamma), che vengono assorbite dall'atmosfera, si utilizzano quasi esclusivamente telescopi orbitali o collocati su palloni aerostatici ad alta quota.\nSensori.\nInizialmente il sensore usato nei telescopi era l'occhio umano. In seguito la lastra fotografica prese il suo posto, e fu introdotto lo spettrografo, permettendo agli astronomi di avere informazioni sullo spettro di una sorgente. Dopo la lastra fotografica, varie generazioni di sensori elettronici come i CCD (e ultimamente in campo astrofilo anche le webcam) sono state perfezionate, ognuna con una crescente sensibilit\u00e0 e risoluzione. I sensori CCD permettono di realizzare strumenti con elevata profondit\u00e0 di campo o con elevata risoluzione a seconda delle necessit\u00e0 dello strumento. Il telescopio Pan-STARRS per esempio essendo stato sviluppato per individuare i potenziali asteroidi in rotta di collisione con la Terra necessita di una elevata risoluzione e quindi utilizza una serie di 60 CCD che generano 1,9 gigapixel per scatto.\nI telescopi moderni contengono numerosi strumenti tra cui scegliere quello pi\u00f9 adatto: camere per immagini, con diversa risposta spettrale. Spettrografi per varie lunghezze d'onda. Polarimetri, che possono rilevare la direzione della luce polarizzata, eccetera.\nTelescopi ottici.\nI telescopi ottici si dividono principalmente in due classi in base al tipo di elementi ottici utilizzati: i \"rifrattori\" e i \"riflettori\".\nEsistono tuttavia molti schemi ottici misti (detti sistemi catadiottrici) che, pur utilizzando come elemento principale uno specchio (specchio primario) e per questo rientrano nei telescopi riflettori, sono dotati di elementi correttivi a lenti.\nLe aperture superiori al metro sono di dominio incontrastato dei telescopi riflettori. Oltre una certa dimensione infatti le lenti diventano talmente costose e pesanti da rendere tecnicamente ed economicamente impraticabile il loro utilizzo.\nTelescopio solare.\nIl telescopio solare \u00e8 progettato per lo studio del Sole, di solito a lunghezza d'onda visibile. Viene utilizzato di giorno e per evitare che la grande quantit\u00e0 di luce lo surriscaldi, viene tenuto a vuoto o in elio. A differenza dei telescopi ottici hanno una maggiore distanza focale, uno specchio pi\u00f9 piccolo per evitare la diffrazione dell'immagine e spesso sono fissi alla base della struttura, mentre un eliostato dirige la luce verso di essi.\nRadiotelescopi.\nI radiotelescopi sono antenne radio che, al pari degli specchi dei telescopi che lavorano in ottico, focalizzano la radiazione amplificandola nel fuoco geometrico dell'antenna (dove \u00e8 posto il detector) che raccoglie \"il segnale radio\". Le antenne sono a volte costituite da una griglia di fili conduttori, le cui aperture sono pi\u00f9 piccole della lunghezza d'onda osservata.\nI radiotelescopi sono spesso usati a coppie, o in gruppi pi\u00f9 numerosi, per ottenere diametri \"virtuali\" proporzionali alla distanza tra i telescopi (vedi la voce sull'interferometria). I gruppi pi\u00f9 grandi hanno collegato telescopi sui lati opposti della Terra.\nI radiotelescopi lavorano sulle frequenze radio degli oggetti celesti, compiendo osservazioni in questo settore dell'astronomia che presenta il vantaggio di non dipendere (come nel settore ottico) n\u00e9 dalle condizioni meteorologiche, n\u00e9 dall'alternanza giorno-notte.\nTelescopi gamma e raggi X.\nI telescopi per raggi X e raggi gamma hanno altri problemi, principalmente derivanti dal fatto che questi raggi possono attraversare il metallo e il vetro. Usano in genere degli specchi a forma di anello, messi quasi paralleli al fascio di luce incidente, che viene riflessa di pochi gradi: questa caratteristica determina una differenza qualit\u00e0 costruttiva e tecnica del telescopio. Gli specchi sono in genere una sezione di parabola ruotata.\nTelescopio \u010cerenkov.\nIl telescopio Cerenkov rivela la caratteristica radiazione (Radiazione \u010cerenkov) emessa da particelle gamma che attraversano l'atmosfera. Queste particelle assorbite dall'alta atmosfera terrestre originano un segnale che \u00e8 da considerare l'equivalente del \"bang\" supersonico per le onde sonore, le particelle infatti viaggiano a una velocit\u00e0 maggiore rispetto a quella della luce (della luce nell'aria, ma comunque a velocit\u00e0 inferiore di quella della luce nel vuoto). Il lampo \u010cerenkov viaggia nella stessa direzione dello sciame, e pu\u00f2 essere rivelato dai telescopi \u010cerenkov. Esso consta di uno specchio primario e di un secondario dove \u00e8 posta la strumentazione di rivelazione. Questi telescopi vengono denominati \"IACT\" (Imaging Air \u010cerenkov Telescopes). Tra gli esperimenti attualmente in funzione che sfruttano tale tecnica spiccano le collaborazioni MAGIC, H.E.S.S., CANGAROO e VERITAS.\nInterferometria ottica e radio.\nL'esigenza di aumentare sempre pi\u00f9 le dimensioni dei rivelatori (ottici e radio) e quindi di migliorare la risoluzione delle immagini dei corpi celesti, ha sviluppato un sistema che supera i limiti fisici degli strumenti a disposizione. Questo metodo \u00e8 quello dell'interferometria. Esso sfrutta la possibilit\u00e0 di integrare i segnali di due strumenti posti a una certa distanza, di elaborarli e di ottenere un'unica immagine contenente le caratteristiche di entrambi gli strumenti: con il vantaggio di considerare la loro distanza come il diametro dell'obiettivo o del rivelatore.\nIl metodo interferometrico viene applicato sia in radioastronomia e quindi sulle lunghezze radio, che in campo ottico. Quest'ultimo \u00e8 un campo di applicazione pi\u00f9 recente, pi\u00f9 complesso di quello radio, ma che trova gi\u00e0 le prime applicazioni pratiche nei nuovi telescopi.\nMontature per telescopi.\nPer \"montatura\" di un telescopio s'intende la struttura meccanica che si occupa di \"sostenere\" la componente strumentale ottica e la relativa strumentazione osservativa: fotometro, spettrografo, CCD, ecc.\nLa montatura ha anche la fondamentale funzione di compensare il moto di rotazione della Terra e dunque il moto apparente degli astri da est verso ovest, eseguendo un moto di rotazione in senso opposto a quello apparente del cielo. In questo modo l'oggetto da osservare rimarr\u00e0 sempre al centro del campo d'osservazione.\nUna montatura per essere considerata efficiente deve soddisfare i seguenti requisiti:\nTipi di montature.\nLe montature per telescopi si dividono in due categorie principali: montature altazimutali e montature equatoriali.\nMontatura altazimutale.\n\u00c8 la montatura pi\u00f9 semplice da costruire, costituita dal moto dei due assi principali azimut ed elevazione. Il telescopio, per mantenere l'oggetto osservato al centro del campo, deve eseguire dei moti nei due assi: l'orizzontale e il verticale. Inoltre \u00e8 presente un altro inconveniente: la rotazione del campo.\nTutto questo \u00e8 risolto da un sistema di motori controllati da un computer, il quale provvede a mantenere sempre perfetto il puntamento. Questo tipo di montatura \u00e8 utilizzato nei telescopi amatoriali pi\u00f9 economici oppure per i telescopi professionali di grandi dimensioni, a causa della maggior semplicit\u00e0 e leggerezza della stessa: requisito indispensabile per sostenere specchi del diametro di alcuni metri, sorretti da strutture pesanti diverse tonnellate.\nLa generazione attuale di telescopi presenta un diametro massimo di specchio singolo di circa 8 metri, ma sono in progetto telescopi da 30, 50 e anche 100 metri, composti dall'unione a mosaico di pi\u00f9 specchi di diversa curvatura: tutti questi telescopi usano montature altazimutali o, in alcuni casi, montature di derivazione altazimutale. A livello amatoriale sono preferite da coloro che si dedicano alla sola visione grazie alla loro semplicit\u00e0 d'uso.\nMontature equatoriali.\nEsistono diversi tipi di montature equatoriali, accomunati per\u00f2 dalla caratteristica fondamentale di avere uno degli assi di rotazione inclinato in funzione della latitudine del luogo. Questa inclinazione consente (a fronte di un puntamento della montatura rispetto al Polo Nord Celeste) di \"inseguire\" i corpi celesti mediante un solo movimento, semplificando rispetto a una montatura altazimutale la modalit\u00e0 di inseguimento. La presenza di un solo moto, infatti, consente anche per i telescopi amatoriali di raggiungere il medesimo scopo, senza dovere avere l'ausilio di sofisticata attrezzatura e software di supporto: un semplice motorino con un tempo di rotazione di 24 ore \u00e8 sufficiente. Il pi\u00f9 grande telescopio a montatura equatoriale \u00e8 il famoso telescopio Hale presso l'Osservatorio di Monte Palomar, del diametro di cinque metri.\nI tipi di montature equatoriali sono:\nQueste montature si differenziano in base ad alcune differenze costruttive e tecniche, utilizzabili di volta in volta in base alle esigenze.\nA livello amatoriale, questo tipo di montatura \u00e8 la preferita da coloro che si dedicano all'astrofotografia in quanto, una volta messa in stazione, garantisce un migliore inseguimento durante l'esposizione dell'oggetto celeste, senza la necessit\u00e0 di una attrezzatura apposita per la compensazione della rotazione di campo.\nAlcune montature possono essere convertite da una tipologia all'altra, per esempio una montatura altazimutale a forcella pu\u00f2 essere convertita in equatoriale con l'inserimento di un \"cuneo equatoriale\", oppure alcune montature \"alla tedesca\" possono essere azzerate e utilizzate come fossero altazimutali.\nLa montatura altitude-altitude (alt-alt).\nUn tipo particolare di montatura \u00e8 la montatura detta \"alt-alt mount\" o pi\u00f9 tecnicamente \"altitude-altitude\". Essa si colloca a met\u00e0 strada fra la montatura equatoriale e la montatura altazimutale. Si tratta di una montatura all'inglese modificata la cui \"culla\" principale (la struttura meccanica ove \u00e8 alloggiato il telescopio) anzich\u00e9 puntare al Nord celeste, \u00e8 parallela al suolo. La montatura presenta il vantaggio di \"scaricare\" le masse al centro ideale gravitazionale dello strumento distribuendole in maniera equivalente su due assi (nella montatura inglese tutto il peso gravita sull'asse che punta al Polo Sud) senza dare luogo alle flessioni tipiche della montatura a forcella.\nPer contro si ha, come nella montatura altazimutale, la rotazione di campo che \u00e8 in funzione sia della declinazione strumentale che della latitudine locale ove si trova lo strumento. Tuttavia, quando lo strumento lavora su oggetti che si trovano in prossimit\u00e0 dell'equatore celeste, la rotazione di campo \u00e8 pressoch\u00e9 eguale a zero. In via teorica la montatura pu\u00f2 non essere allineata, ma un allineamento degli assi Nord-Sud o Est-Ovest \u00e8 essenziale per ridurre il fenomeno della rotazione di campo sopra accennato.\nMontature per telescopi solari.\nLe montature per telescopi solari differiscono per vari particolari da quelle costruite per i telescopi destinati all'osservazione della volta celeste. I telescopi solari posseggono focali lunghissime ed \u00e8 impossibile movimentare un tubo ottico di tali dimensioni; lo specchio inoltre non \u00e8 parabolizzato, ma sferico. La montatura di un telescopio solare \u00e8 la parte ottica meccanica che serve a indirizzare la luce del Sole in un tubo che \u00e8 o coricato sul terreno, o perpendicolare a esso, o leggermente inclinato e che presenta dimensioni che variano da 30 metri a qualche centinaio di metri.\nTramite un sistema di specchi si opera il rinvio della sorgente luminosa solare all'interno del tubo ottico ove l'immagine subisce il consueto trattamento: ingrandimento, focalizzazione, osservazione e studio. Lo strumento destinato a raccogliere l'immagine del Sole e a \"indirizzarla\" nel tubo ottico prende il nome di eliostato.\nL'eliostato \u00e8 composto da uno specchio piano inclinato equatorialmente che ruota per inseguire il Sole e che dirige l'immagine catturata su un secondo specchio piano che rinvia l'immagine allo specchio principale sferico, che a sua volta provvede ad amplificarla e focalizzarla nel fuoco geometrico dello specchio principale dove si trova la strumentazione.\nA motivo della doppia riflessione lo specchio primario (equatorialmente inclinato) non compie un'intera rotazione su se stesso in 24 ore (circa), bens\u00ec in 48 ore (circa). Lo specchio principale va spostato durante i diversi periodi dell'anno a motivo della diversa altezza del Sole sull'orizzonte in inverno, primavera, ed estate."}
{"id": "1253418", "revid": "339392", "url": "https://it.wikipedia.org/wiki?curid=1253418", "title": "Ravinet Treviso", "text": ""}
{"id": "1253419", "revid": "1573940", "url": "https://it.wikipedia.org/wiki?curid=1253419", "title": "Baia di Bohai", "text": "La baia di Bohai (\u6e24\u6d77\u6e7e,Pinyin = B\u00f3h\u01cei W\u0101n) \u00e8 una delle tre baie che forma il golfo di Bohai, il golfo pi\u00f9 interno del Mare Giallo, nel nordest della Cina. Confina con la provincia dell'Hebei e con la municipalit\u00e0 di Tianjin.\nLe tre baie sono: la baia di Laizhou nel sud, baia di Liaodong nel nord, e la baia di Bohai ad ovest.\nOrigine.\nLa baia di Bohai era dominata in passato dalle navi e dalle imbarcazioni di Balhae. I cinesi decisero di chiamare questa baia col nome baia di Bohai in ricordo dello stato che una volta domin\u00f2 il territorio corrispondente alla moderna Manciuria."}
{"id": "1253420", "revid": "110157", "url": "https://it.wikipedia.org/wiki?curid=1253420", "title": "Kleinzell im M\u00fchlkreis", "text": "Kleinzell im M\u00fchlkreis \u00e8 un comune austriaco di 1 538 abitanti nel distretto di Rohrbach, in Alta Austria."}
{"id": "1253422", "revid": "163662", "url": "https://it.wikipedia.org/wiki?curid=1253422", "title": "Beatrice Fazi", "text": "Biografia.\n\u00c8 nata a Salerno nel luglio del 1972 e vive a Roma . Attrice di teatro, cinema e televisione, \u00e8 nota soprattutto per aver partecipato a quattro edizioni della fiction \"Un medico in famiglia\" nel ruolo di Melina, la cameriera pasticciona, cugina di Cettina, che finge di essere filippina per farsi assumere, ed entra a far parte della numerosa famiglia di Nonno Libero trascinandosi dietro il maldestro fidanzato Dante, interpretato da Gabriele Cirilli.\nEsordisce sul piccolo schermo come conduttrice del contenitore pomeridiano per bambini \"Big!\", in diretta su Rai Uno. Partecipa al programma comico di Gianni Boncompagni \"Macao\" come attrice/autrice del personaggio di Nunziah.\nParallelamente, nel 1993, insieme ad alcuni amici fonda il \"Locale\" di vicolo del Fico 3 che sar\u00e0 per molti anni luogo di incontro e interazione per musicisti e attori che oggi sono tra i pi\u00f9 noti protagonisti del panorama italiano.\nLa sua prima fiction \u00e8 \"Lui e lei\" con Vittoria Belvedere. Interpreta Midori, una giapponese, accanto a Pierfrancesco Favino, nel film per il cinema di Francesco Apolloni \"La verit\u00e0 vi prego sull'amore\".\nIn teatro ha lavorato fin dall'et\u00e0 di 14 anni con maestri del calibro di Gigi Proietti.\nNel gennaio 2012 va in onda su Rai 1 con una nuova fiction, \"Il restauratore\", in cui ricopre il ruolo di una cameriera trasteverina, Dora, recitando al fianco di attori quali Lando Buzzanca e Paolo Calabresi. Prende parte anche alla seconda stagione, andata in onda nel corso del 2014.\nA Gennaio 2014, ha debuttato in teatro con una commedia che aveva gi\u00e0 portato in scena con grande successo insieme a Fabrizio Giannini dal titolo \u201dVattene Amore\u201d, scritta e diretta da Antonio Antonelli.\nDa Febbraio 2014 \u00e8 stata in tourn\u00e9e in tutta Italia con un'altra esilarante commedia, intitolata \"Ti posso spiegare\" , accanto a Michele La Ginestra e diretta da Roberto Marafante, ancora in scena a Roma, al Teatro della Cometa, dal 7 al 26 Aprile 2015.\nHa poi debuttato con lo spettacolo \"Le Bisbetiche Stremate\" diretto da Michele La Ginestra che conclude la fortunata serie di successi iniziata nel 2015 con \"Parzialmente Stremate\" e continuata con \"Stremate dalla Luna\" del 2016. Una serie scritta da Giulia Ricciardi che ha registrato il tutto esaurito per ben tre stagioni.\nDi recente ha interpretato il ruolo della direttrice di un carcere al fianco di Sas\u00e0 Striano (ex detenuto oggi attore e regista vincitore dell\u2019Orso d\u2019Oro a Berlino con il film \u201cCesare deve morire\u201d dei fratelli Taviani) nell\u2019opera prima \u201cDentro la Tempesta\u201d che ha inaugurato il nuovo spazio del Teatro Off Off di via Giulia a Roma.\nNel 2014 conduce sulla rete TV2000 \"Per Sempre\", programma costruito sulla falsariga di \"Reazione a catena e Caduta libera\".\nHa scritto un libro autobiografico, \"Un cuore nuovo\", in cui racconta la sua conversione. Edito da Piemme Mondadori, il testo \u00e8 stato pubblicato nel giugno 2015 e ristampato nell'edizione Pickwick a fine marzo 2017.\nConduce il programma \"Beati voi\", in onda sul canale nazionale TV2000.\nVita privata.\n\u00c8 sposata con Pierpaolo Platania e hanno quattro figli: Marialucia (2002), Fabio (2003), Giovanni (2007) e Maddalena (2015)."}
{"id": "1253424", "revid": "93556", "url": "https://it.wikipedia.org/wiki?curid=1253424", "title": "Salvatore Pelosi (S 522)", "text": "Il \"Salvatore Pelosi\" (S 522) \u00e8 un sommergibile della Marina Militare Italiana appartenente alla 3\u00aa serie della Classe Sauro.\nStoria.\nIl battello, costruito nei cantieri di Monfalcone \u00e8 stato impostato il 23 luglio 1986, varato il 29 novembre 1986 e consegnato alla Marina Militare Italiana il 14 luglio 1987.\nL'unit\u00e0, in servizio di base a Taranto, tra il 1999 e il 2002 \u00e8 stata sottoposto a radicali lavori che hanno interessato la piattaforma e il sistema di combattimento.\nNome.\nIl battello prende il nome dal capitano di corvetta Salvatore Pelosi, decorato durante la seconda guerra mondiale di medaglia d'oro al valor militare.\nSalvatore Pelosi, comandante del sommergibile \"Torricelli\" nel Mar Rosso il 23 giugno 1940, costretto ad emergere per i danni subiti da precedenti azioni nemiche, al largo di Aden affront\u00f2 in un combattimento di superficie tre cacciatorpediniere e due cannoniere della Royal Navy, colpendo il cacciatorpediniere HMS \"Khartoum\" che sarebbe affondato pi\u00f9 tardi e danneggiando la cannoniera HMS \"Shoreham\". Accerchiato e senza scampo, per evitare la cattura il comandante fu costretto all'autoaffondamento dell'unit\u00e0, e ferito e privo di sensi, venne trascinato a mare dai suoi uomini."}
{"id": "1253428", "revid": "761672", "url": "https://it.wikipedia.org/wiki?curid=1253428", "title": "Secondo intervento francese in Messico", "text": ""}
{"id": "1253431", "revid": "729019", "url": "https://it.wikipedia.org/wiki?curid=1253431", "title": "Tenar", "text": "L'eminenza tenar o tenare \u00e8 il rilievo carnoso posto alla base del pollice sulla faccia palmare della mano. La cute sovrastante questa regione \u00e8 l'area che si viene a stimolare quando si tenta di suscitare un riflesso palmo-mentoniero. Il termine deriva dal greco: \u03b8\u03ad\u03bd\u03b1\u03c1 (thenar), che significa \"palmo della mano\".\nStruttura.\nI seguenti muscoli costituiscono l'eminenza tenar (elencati in ordine, dal superficiale al pi\u00f9 profondo):\nInnervazione.\nI muscoli opponente del pollice e abduttore breve del pollice sono normalmente innervati dal nervo mediano.\nSecondo i testi classici di anatomia il flessore breve del pollice ha due capi, uno superficiale e uno profondo: il capo superficiale \u00e8 innervato dal nervo mediano mentre il capo profondo \u00e8 innervato dal nervo ulnare. Il muscolo adduttore del pollice \u00e8 tipicamente innervato dal nervo ulnare.\nVarianti anatomiche.\nEsistono diverse varianti anatomiche. Tra le pi\u00f9 comuni la cossidetta anastomosi di Cannieu-Riche, che consiste in una comunicazione a livello della mano tra al branca profonda del nervo ulnare ed il nervo mediano: in questo caso diverse fibre dal ramo palmare profondo del nervo ulnare innervano il muscolo opponente del pollice e/o il muscolo abduttore breve del pollice. Il muscolo flessore breve del pollice presenta una grande variabilit\u00e0 di innervazione. Il capo superficiale \u00e8 generalmente innervato dal nervo mediano mentre il capo profondo \u00e8 generalmente innervato dal nervo ulnare, tuttavia, a causa della possibilit\u00e0 di interconnessione tra il nervo mediano e ulnare nella mano (anastomosi di Cannieu-Riche), il nervo mediano pu\u00f2 essere l'unico ad innervare il muscolo flessore breve del pollice in una percentuale imprecisata di soggetti. Similmente ci\u00f2 pu\u00f2 avvenire per una innervazione dovuta al solo nervo ulnare cos\u00ec come ad un'innervazione mista (nervo mediano e ulnare). Le controversie che circondano l'innervazione di questo muscolo non sono state risolte n\u00e9 dalle dissezioni n\u00e9 dagli studi elettrofisiologici pi\u00f9 recenti.\nNella cultura di massa.\nIl tenar \u00e8 anche conosciuto col soprannome di monte di Venere, termine diffusosi a livello popolare, e talvolta confuso con l'altro monte di Venere ovvero il monte del pube femminile.\nAl monte di Venere della mano si fa riferimento nella chiromanzia: senza alcun possibile riferimento scientifico esso rappresenterebbe l\u2019energia disponibile dell\u2019individuo."}
{"id": "1253432", "revid": "56818", "url": "https://it.wikipedia.org/wiki?curid=1253432", "title": "Eminenza tenar", "text": ""}
{"id": "1253434", "revid": "56818", "url": "https://it.wikipedia.org/wiki?curid=1253434", "title": "Eminenza tenare", "text": ""}
{"id": "1253436", "revid": "339392", "url": "https://it.wikipedia.org/wiki?curid=1253436", "title": "Y\u0101nzh\u00e0o", "text": ""}
{"id": "1253439", "revid": "1700659", "url": "https://it.wikipedia.org/wiki?curid=1253439", "title": "Beach Girls - Tutto in un'estate", "text": "Beach Girls \u00e8 una miniserie TV trasmessa negli USA a partire dal 31 luglio 2005 da Lifetime Television e approdata in Italia su Italia 1 il 21 luglio 2007. La serie \u00e8 basata sul romanzo pi\u00f9 venduto di Luanne Rice. I protagonisti della miniserie sono Jack interpretato da Rob Lowe e Stevie Moore interpretata da Julia Ormond.\nTrama.\nLo show parla di tre ragazze che trascorrono le loro estati insieme sulla piccola e tranquilla spiaggia della cittadina Hubbard's Point. Le tre Beach Girls (ragazze della spiaggia) vivono distanti una dall'altra e ognuno segue la propria strada. Fino a che la morte di una delle Beach Girls porta le altre due a riunirsi. Stevie Moore (Julia Ormond) era la migliore amica di Maddie, sorella di Jack, e dell'ora defunta moglie di Jack, Emma. La figlia di Emma e Jack, Nell (Chelsea Hobbs), fa visita a Hubbard's Point con il padre. Nell incontra Stevie e le racconta l'intera storia della morte di sua madre e gli eventi che seguirono quell'avvenimento. Jack non parla con sua sorella Maddie a causa del fatto che egli pensa che la donna sia la causa dell'incidente automobilistico in cui mor\u00ec Emma. Maddie \u00e8 infatti un'alcolizzata e alla fine \u00e8 costretta ad affrontare il suo problema perch\u00e9 scopre di aspettare un bambino. Nel terzo episodio della serie Maddie decide infatti di seguire un programma di ricovero per gli alcolisti.\nPuntate.\nLa miniserie \"Beach Girls\" \u00e8 composta da sei episodio, andati in onda in America nel 2005 e in Italia nel 2007."}
{"id": "1253440", "revid": "767487", "url": "https://it.wikipedia.org/wiki?curid=1253440", "title": "Aar\u00f3n Galindo", "text": "Carriera.\nClub.\nEsordisce come professionista nel[2002 con la maglia del Cruz Azul, squadra nella quale aveva iniziato a giocare sin da bambino. Grazie all'ottimo rendimento guadagna anche un posto in nazionale messicana. Nell'estate del 2006, approda in Europa vestendo la maglia dell'H\u00e9rcules. Nella squadra spagnola trova poco spazio, guadagnando pi\u00f9 volte la panchina, con solo 7 presenze in campionato. Nella sessione di mercato successiva decide cos\u00ec di passare al Grasshopper. Trova il suo primo gol, con la maglia biancoblu, il 17 febbraio 2007 contro il Thun. Nonostante la bont\u00e0 dell'esperienza svizzera, nell'estate firma un biennale con Eintracht Francoforte. Nel 2009 ritorna in America Latina, nuovamente in Messico, stavolta con la maglia viola del Guadalajara con un contratto quadriennale. Il 28 febbraio 2009 segna un gol nel 5-0 contro il Pachuca. Dal 7 giugno 2011 milita nel Santos Laguna.\nNazionale.\nLa prima presenza in nazionale di Galindo risale al 2004. Quell'anno viene convocato anche per l'Olimpiade di Atene 2004 da ct La Volpe. Guadagna poi il quarto posto in FIFA Confederations Cup 2005 l'anno successivo. A causa della positivit\u00e0 ai test anti-droga, la Federazione Messicana lo banna per un anno dalle competizioni calcistiche. Per questo motivo non viene convocato in nazionale per i Mondiali di calcio 2006, perdendo cos\u00ec anche visibilit\u00e0 a livello internazionale."}
{"id": "1253441", "revid": "729019", "url": "https://it.wikipedia.org/wiki?curid=1253441", "title": "Ipotenar", "text": "L'ipotenar o eminenza ipotenar o eminenza ipotenare \u00e8 il rilievo carnoso, di forma pressoch\u00e9 cilindrica, localizzato nella regione interna della faccia palmare della mano e alla base del mignolo. \u00c8 costituito da 3 muscoli che controllano il movimento del mignolo.\nStruttura.\nI muscoli dell'eminenza ipotenar sono, in direzione mediolaterale:\nA questi si aggiunge anche il muscolo palmare breve, cutaneo, di forma triangolare, che si trova tra il sottocutaneo e l'aponeurosi palmare.\nInnervazione.\nTutti i muscoli dell'eminenza ipotenar sono innervati dal ramo profondo (ramus profundus) del nervo ulnare.\nFunzione.\nQuando con la mano si cerca di afferrare un oggetto, l'eminenza ipotenar si contrappone all'eminenza tenar formando un cuscino carnoso che facilita la prensione.\nSindromi associate.\nL'atrofia dell'eminenza ipotenar \u00e8 una condizione che si associa ad alcune sindromi compressive del nervo ulnare all'arto superiore.\nLa sindrome del martello ipotenare \u00e8 una rara sindrome che si associa ad uno stato di insufficienza vascolare cronica della mano."}
{"id": "1253442", "revid": "44638", "url": "https://it.wikipedia.org/wiki?curid=1253442", "title": "Permaflex Pistoia", "text": ""}
{"id": "1253443", "revid": "339392", "url": "https://it.wikipedia.org/wiki?curid=1253443", "title": "Portuale Livorno", "text": ""}
{"id": "1253444", "revid": "131358", "url": "https://it.wikipedia.org/wiki?curid=1253444", "title": "Ticha Varna", "text": ""}
{"id": "1253445", "revid": "56818", "url": "https://it.wikipedia.org/wiki?curid=1253445", "title": "Eminenza ipotenar", "text": ""}
{"id": "1253446", "revid": "10094711", "url": "https://it.wikipedia.org/wiki?curid=1253446", "title": "Aar\u00f3n Galindo Rubio", "text": ""}
{"id": "1253447", "revid": "287204", "url": "https://it.wikipedia.org/wiki?curid=1253447", "title": "Aaron Galindo", "text": ""}
{"id": "1253448", "revid": "56818", "url": "https://it.wikipedia.org/wiki?curid=1253448", "title": "Eminenza ipotenare", "text": ""}
{"id": "1253449", "revid": "2036605", "url": "https://it.wikipedia.org/wiki?curid=1253449", "title": "Makella", "text": "Makella (in latino \"Macella\" o \"Magella\", in greco antico \u039c\u03ac\u03ba\u03b5\u03bb\u03bb\u03b1) fu una citt\u00e0 del nord-ovest della Sicilia citata da Polibio, abitata dagli Elimi o dai Sicani, conquistata dai consoli romani Gaio Duilio e Gneo Cornelio Scipione Asina al ritorno dall'assedio di Segesta nel 260 a.C. Secondo Diodoro Siculo, i Romani l'avevano gi\u00e0 assediata senza successo. Nel 211 a.C. la citt\u00e0 si rivolt\u00f2 in favore dei Cartaginesi, quando Marcello abbandon\u00f2 la Sicilia, ma venne sottomessa.\nA detta di Cluverio, che nel 1629 la cit\u00f2 in alcuni suoi studi, la citt\u00e0 sarebbe stata definitivamente distrutta nel II secolo a.C. insieme a Morgantina durante le guerre servili.\nUbicazione.\nSulla sua esatta ubicazione vi sono ipotesi contrastanti e corrisponderebbe"}
{"id": "1253451", "revid": "125675090", "url": "https://it.wikipedia.org/wiki?curid=1253451", "title": "Impero svedese", "text": "LImpero svedese fu uno Stato esistito tra il 1611 e il 1721. Nella storiografia moderna, questo periodo \u00e8 conosciuto come Impero svedese, o \"stormaktstiden\" (\"l'era della grande potenza\"), sebbene formalmente la Svezia non divenne mai un vero e proprio impero in senso legale o terminologico, ma rimase sempre un regno.\nLa Pace di Vestfalia.\nAlla conclusione della guerra dei trent'anni, il Congresso della Pace di Vestfalia del 1648 assegn\u00f2 alla Svezia alcuni territori come riparazioni di guerra. La Svezia chiese la Slesia, la Pomerania (che era in suo possesso da circa venti anni) e un'indennit\u00e0 di 20.000.000 di Riksdaler.\nAttraverso gli sforzi di Axel Oxenstierna e Johan Ban\u00e9r ottenne:\nQuesti possedimenti tedeschi furono gestiti come vassalli del Sacro Romano Impero. Questo permise alla Svezia di avere un voto nella Dieta Imperiale e di \"dirigere\" il Circolo della Bassa Sassonia, in alternanza con il Brandeburgo. La Francia e la Svezia, inoltre, divennero garanti del trattato con l'Imperatore del Sacro Romano Impero, e furono incaricati di diffondere le leggi, approvate dal congresso esecutivo di Norimberga nel 1650.\nPossedimenti.\nDopo diciotto anni di guerra la Svezia conquist\u00f2 solo poche terre sparpagliate ma ottenne il controllo sicuro dei tre fiumi principali della Germania del nord, l'Oder, l'Elba e il Weser, ed ebbe pertanto i diritti di riscossione delle tasse per quelle grandi arterie commerciali. Le due ragioni principali per la ridotta ricompensa alla Svezia furono la gelosia della Francia e l'impazienza della regina Cristina di Svezia. Dopo l'intervento svedese, la nazione pot\u00e9 contare sulla libert\u00e0 religiosa in Europa per i protestanti: questa rimane la pi\u00f9 grande conquista politica svedese e la nazione divenne il leader riconosciuto del protestantesimo continentale per 70 anni, fino alla caduta dell'Impero. L'elevazione della Svezia al rango di potenza imperiale richiese che il paese rimanesse una monarchia militarista, armata per ogni possibile emergenza. La povert\u00e0 dello stato e la popolazione scarsa erano segnali del fatto che la Svezia non era adatta allo status imperiale. Alla met\u00e0 del XVII secolo, comunque, con la Francia come alleato, l'incompatibilit\u00e0 tra i suoi poteri e le sue aspirazioni non era cos\u00ec evidente.\nIl rafforzamento interno.\nPer il momento, la Svezia manteneva una debole posizione di leadership. La gestione oculata dello stato poteva garantire l'esistenza di possedimenti permanenti sulla costa baltica ma lasciava poco spazio agli errori. Sfortunatamente la leggerezza dei successori di Gustavo Adolfo, Cristina e Carlo X caus\u00f2 grandi difficolt\u00e0 per il nuovo impero.\nLa leggerezza finanziaria di Cristina port\u00f2 lo stato sull'orlo della bancarotta, e le difficolt\u00e0 finanziarie causarono rivolte popolari fino al momento della sua abdicazione. Il popolo svedese temeva che la grandezza esterna ed artificiale del proprio paese potesse essere acquisita solo con la perdita delle libert\u00e0 civili e politiche. Gli svedesi sperarono in un nuovo re che potesse risolvere il problema del troppo potere gestito dalla nobilt\u00e0.\nCarlo X fu un arbitro forte e deciso tra il popolo e la nobilt\u00e0. Essendo un soldato, diresse la sua ambizione verso la gloria militare. Dato che per\u00f2 era anche un politico, cap\u00ec anche che l'unit\u00e0 interna era necessaria per una politica estera forte.\nLa questione interna pi\u00f9 urgente era la \"Reduktion\", o restituzione delle terre della corona alienate. Al Riksdag degli Stati del 1655 il re propose che i possidenti nobili delle propriet\u00e0 della corona dovessero: pagare una somma annuale di 200.000 Riksdaler per le terre che avevano ricevuto o cedere un quarto della propriet\u00e0 stessa, del valore di circa 800.000 Riksdaler. La nobilt\u00e0 desiderava evitare le tasse e decise che il 6 novembre 1632, giorno della morte di Gustavo Adolfo, dovesse essere posto come limite di retroattivit\u00e0 per il pagamento delle tasse, e che non ci dovessero essere ulteriori risoluzioni riguardo alle terre alienate. Contro questa decisione, gli stati minori sovratassati protestarono e la Dieta dovette essere sospesa. Il re intervenne, non per attenuare le posizioni del popolo, ma per obbligare la nobilt\u00e0 a cedere. Propose un comitato speciale per la risoluzione del problema prima della riunione del successivo Riksdag, e nel frattempo si decise che avrebbe dovuto essere pagato un contributo proporzionale al reddito di ogni classe. Entrambe le parti acconsentirono alla proposta.\nCarlo X aveva fatto del suo meglio per migliorare il disastro finanziario lasciato da Cristina; il suo desiderio di gloria militare caus\u00f2 comunque problemi alla nazione. In tre giorni, persuase il Riksdag degli Stati dei potenziali vantaggi ottenibili con l'attacco alla Polonia. Quando comunque lasci\u00f2 Stoccolma per Varsavia il 10 luglio 1654, ottenne pi\u00f9 gloria personale che vantaggio per la nazione. La guerra polacco-svedese divenne in seguito un conflitto di portata europea. Carlo riusc\u00ec ad effettuare il passaggio attraverso il Grande Belt nel febbraio 1658, uscendo trionfante dal conflitto, per poi morire di sfinimento. Subito dopo la sua morte il consiglio di reggenza, nominato vista la minore et\u00e0 del nuovo sovrano Carlo XI di Svezia (dell'et\u00e0 di quattro anni), si mosse per portare a termine la guerra contro i nemici della Svezia, che allora comprendevano Impero russo, Regno di Polonia, Brandeburgo e Danimarca.\nLa Pace di Oliva.\nLa Pace di Oliva del 3 maggio 1660 pose fine alla lunga guerra con la Confederazione Polacco-Lituana. Durante le guerre la Polonia perse circa un terzo della sua popolazione, oltre allo status di grande potenza. La mediazione francese in questo trattato pose fine anche alle contese tra la Svezia e l'imperatore ed elettore del Brandeburgo. Questa pace conferm\u00f2 sia i possedimenti svedesi in Livonia sia la sovranit\u00e0 del Brandeburgo sulla Prussia Orientale; inoltre il re di Polonia rinunci\u00f2 a tutte le pretese sulla corona svedese. Il trattato obblig\u00f2 la Danimarca-Norvegia a riaprire i negoziati con la Svezia. Infine, con la Pace di Copenaghen del 27 maggio 1660 la Danimarca-Norvegia cedette le tre province della Scania alla Svezia, ma ricevette la provincia danese-norvegese di Tr\u00f8ndelag e l'isole di Bornholm che erano state cedute con il Trattato di Roskilde due anni prima. La Danimarca-Norvegia fu anche obbligata a riconoscere l'indipendenza dei ducati di Holstein-Gottorp; la guerra russo-svedese (1656\u20141658) termin\u00f2 con la Pace di Kardis il 2 luglio 1661 e con il Trattato di Stolbovo, con il quale lo zar cedette le province baltiche alla Svezia (l'Ingria, l'Estonia e il Kexholm).\nLa Svezia emerse pertanto dalla guerra non solo come potenza militare, ma anche come uno dei pi\u00f9 vasti stati europei, comprendendo circa il doppio del territorio dell'attuale Svezia. La terra si estendeva per 1.100.000 km\u00b2. Mentre la moderna Svezia confina con il Mar Baltico, nel XVII secolo il Baltico era solo un intermezzo tra i vari possedimenti. Tutte le isole di questi mare, eccetto il gruppo danese, apparteneva alla Svezia. Gli estuari di tutti i grandi fiumi tedeschi sorgevano all'interno del territorio svedese, che comprendeva anche i due terzi del Lago Ladoga e met\u00e0 del Peipus. Stoccolma, la capitale, sorgeva al centro dell'impero, la cui seconda citt\u00e0 era Riga, sull'altra sponda del mare. L'impero contava un quarto della popolazione (2.500.000 persone, 5,6 ab/km\u00b2) dell'attuale Svezia. Inoltre i nuovi confini della Svezia divisero i gruppi etnici, pertanto le potenti nazioni confinanti cercarono l'opportunit\u00e0 di riunirli.\nLa sconfitta danese.\nLa Svezia aveva ora una considerevole influenza politica, che fu indebolita dalla perdita del prestigio morale. Con l'ascesa al trono di Carlo X nel 1655, gli stati vicini alla Svezia avrebbero potuto divenire alleati, tuttavia le perdite territoriali combinate con l'abbandono della libert\u00e0 religiosa, indebolirono i legami con la Svezia. Alla morte di Carlo X, cinque anni dopo, il paese non solo aveva danneggiato i suoi nuovi territori, ma era anche odiato dagli stati circondanti per la sua mancanza di difesa del Protestantesimo. I tentativi di Carlo di conquistare il favore del Brandeburgo dividendo la Polonia non solo ebbe l'effetto contrario, ma cre\u00f2 anche un nuovo rivale a sud pericoloso quasi quanto la Danimarca.\nNel 1660, dopo cinque anni di guerra, la Svezia aveva ottenuto la pace e l'opportunit\u00e0 di organizzare e sviluppare il nuovo impero, ma i quindici anni di reggenza successivi a Carlo X non affrontarono con successo la situazione.\nL'amministrazione fu divisa al proprio interno e trov\u00f2 ostacoli nella mancanza di unit\u00e0 e di capacit\u00e0 dei suoi statisti.\nI due rivali principali erano il partito militare-aristocratico, guidato da Magnus Gabriel De la Gardie, ed il partito di pace e sviluppo economico guidato da Johan Gyllenstierna.\nIl gruppo aristocratico prevalse e port\u00f2 ad un declino della moralit\u00e0 che lo rese noto fra i suoi vicini.\nL'amministrazione si fece notare per indolenza e scarsa attenzione ai problemi che portarono ad una incuria degli affari di stato.\nInoltre la corruzione del governo port\u00f2 la Svezia ad essere prezzolata da potenze straniere.\nQuesta \u201cpolitica di sovvenzione\u201d risaliva ad un accordo del 1661, con cui la Svezia, in cambio di una somma considerevole di denaro, sosteneva il candidato francese al trono polacco.\nLa Svezia fu dibattuta fra Luigi XIV di Francia e i suoi avversari riguardo al controllo sui domini spagnoli dei Paesi Bassi.\nLa fazione anti-francese prevalse e nell'aprile 1668 la Svezia ader\u00ec alla Triplice Alleanza, che concludeva le acquisizioni francesi con il Trattato di Aix-la-Chapelle.\nPer i quattro anni successivi la Svezia rimase allineata alla Triplice Alleanza; ma, nel 1672, Luigi XIV riusc\u00ec ad isolare le Province Unite olandesi ed a recuperare la Svezia come alleata.\nCol Trattato di Stoccolma del 14 aprile 1672 la Svezia trov\u00f2 un accordo con la Francia per proteggere i Paesi Bassi dalle rivendicazioni tedesche in cambio di 400.000 corone all'anno in tempo di pace e 600.000 nei periodi di guerra.\nLa guerra di Scania.\nNel 1674, Luigi XIV chiese aiuto alla Svezia per invadere il Brandeburgo. Nel maggio 1675 un esercito svedese avanz\u00f2 lungo la Marca, ma il 18 giugno fu sconfitto a Fehrbellin, e si ritir\u00f2 a Demmin. L'affare di Fehrbellin fu un semplice scontro, con meno di 600 vittime, ma fece apparire la Svezia vulnerabile e spinse perci\u00f2 le potenze confinanti ad attaccarla nella cosiddetta guerra di Scania.\nA questo punto, l'impero inizi\u00f2 a crollare. Nel 1675 il Brandeburgo, gli austriaci e i danesi si annessero la Pomerania e il Ducato di Brema; nel dicembre 1677 l'elettore di Brandeburgo conquist\u00f2 Stettino. Stralsund cadde il 15 ottobre 1678, mentre Greifswald, ultimo possesso svedese sul continente, fu perso il 5 novembre. Con l'annientamento del potere via mare della Svezia, il 4 agosto 1677, fu annullata l'alleanza difensiva con Giovanni III di Polonia a causa della Battaglia di \u00d6land del 17 giugno 1676 e della Battaglia di Fehmarn, del giugno 1677.\nAttraverso i successi militari del giovane re svedese e l'attivit\u00e0 diplomatica di Luigi XIV, iniziarono le sessioni di un congresso a Nimega nel marzo 1677; all'inizio del congresso il re francese dett\u00f2 i termini di una pace. Una delle condizioni chiave era la completa reistituzione della Svezia, dato che egli aveva bisogno di un forte alleato svedese. Carlo XI rifiut\u00f2 tuttavia di cedere territori ai suoi nemici, il che port\u00f2 il re di Francia a negoziare a nome della Svezia senza il consenso di quest'ultima. Con i Trattati di Nimega, il 7 febbraio e di Saint-Germain, il 29 giugno 1679, furono restituiti alla Svezia tutti i suoi territori tedeschi. Il 2 settembre, con la Pace di Fontainebleau che conferm\u00f2 la Pace di Lund, del 4 ottobre 1679, la Danimarca fu obbligata a cedere indietro le terre alla Svezia; anche se la Svezia non avrebbe mai potuto riconquistare tutte le sue terre da sola, Carlo XI inizi\u00f2 a disprezzare fortemente il re francese e a sviluppare una politica anti-francese.\nCarlo XI.\nLa parte restante del regno di Carlo XI \u00e8 degna di nota per la rivoluzione con la quale il governo della Svezia fu trasformato in monarchia semi-assoluta. Il re usc\u00ec dalla guerra convinto che se la Svezia voleva mantenere la propria posizione di grande potenza, necessitava di riforme radicali nell'interno sistema economico, e doveva circoscrivere il potere della nobilt\u00e0. Carlo XI sent\u00ec che poteva, ora che aveva alleati nelle classi pi\u00f9 basse.\nIl Riksdag di Stoccolma dell'ottobre 1680 diede inizia a una nuova era nella storia svedese. Su proposta dei contadini, fu portata al Riksdag la questione della riconquista dei territori alienati dalla corona, e una risoluzione della Dieta sanc\u00ec che tutte le contee, i baronati, i domini e le altre tenute che producevano una rendita annuale di pi\u00f9 di un certo ammontare dovevano essere restituite alla Corona. Lo stesso Riksdag decise che il re non doveva attenersi a nessuna particolare costituzione, ma solo a leggi e statuti e non era nemmeno obbligato a consultare il Consiglio Privato: doveva essere considerato un signore sovrano. Il Consiglio Privato cambi\u00f2 il suo titolo ufficiale da Riksr\u00e5d (consiglio di Stato) a Kungligt r\u00e5d (consiglio reale): un segno visibile che i consiglieri non erano pi\u00f9 alla pari del re, ma piuttosto suoi servitori.\nIn questo modo, la Svezia era divenuta una monarchia assoluta, ma il Re concesse comunque al popolo svedese il diritto di essere consultato nelle materie pi\u00f9 importanti in Parlamento. Il Riksdag, completamente adombrato dal sovrano, non fece altro, durante il regno di Carlo XI, che registrare i decreti reali; continu\u00f2 comunque ad esistere come parte essenziale del governo. Inoltre, questo trasferimento di potere e autorit\u00e0 fu un atto volontario. Il popolo, sapendo che il re era suo alleato, si fid\u00f2 e cooper\u00f2 con lui; il Riksdag del 1682 dichiar\u00f2 che il re aveva il potere di concedere feudi e di requisirli, dandogli pertanto il diritto di disporre della propriet\u00e0 dei suoi soggetti. Questo nuovo principio di autocrazia fu esteso all'autorit\u00e0 legislativa del re quando il 9 dicembre 1682 tutti e quattro gli Stati non solo confermarono che il re deteneva il potere legislativo, ma gli diedero anche il diritto di interpretare ed emendare la legge.\nIl recupero delle terre alienate dalla corona occup\u00f2 Carlo XI per il resto della sua vita. Egli cre\u00f2 una commissione, che fu infine convertita in istituzione permanente dello stato; questa commissione agiva sul principio secondo il quale il titolo di tutte le tenute private poteva essere messo in discussione, perch\u00e9 in qualche tempo dovevano essere sicuramente appartenute alla Corona; la produzione della prova che il terreno era effettivamente del proprietario era compito del proprietario stesso e non della corona. L'ammontare delle requisizioni ottenuto con l'intera \"Reduktion\" \u00e8 impossibile da calcolare; \u00e8 possibile dire per\u00f2 che, con la gestione oculata e con la sua rigida economia, Carlo XI ridusse il debito nazionale di tre quarti.\nCarlo XI riform\u00f2 anche la Marina Reale Svedese; siccome le recenti guerre avevano dimostrato che Stoccolma non era adatta come stazione navale, inizi\u00f2 la costruzione di un nuovo arsenale a Karlskrona. Dopo settant'anni di difficolt\u00e0 economiche, l'impresa fu completata. Alla morte di Carlo XI la Svezia poteva contare su una delle migliori macchine da guerra del mondo.\nCarlo XII e la Grande Guerra del Nord.\nDopo la morte di Carlo XI il trono venne ereditato nel 1697 da Carlo XII ancora minorenne. Nel 1700, dopo una breve reggenza di tre anni, venne dichiarata la maggiore et\u00e0 del sovrano. Confidando nella inesperienza del giovane sovrano Russia, Danimarca e Polonia si allearono e attaccarono all'improvviso la Svezia per riconquistare molti dei territori perduti in precedenza. Iniziava cos\u00ec la Grande Guerra del Nord che dur\u00f2 per circa una ventina di anni.\nCarlo XII si rivel\u00f2 per\u00f2 tutt'altro che un inetto, almeno dal punto di vista militare, decidendo di concentrare le proprie forze per sconfiggere un nemico alla volta. La Danimarca aveva invaso i territori svedesi in Germania, ma Carlo invece che riconquistarli sorprese tutti sbarcando direttamente Copenaghen e costringendo alla pace la Danimarca stessa, con l'aiuto delle flotte inglese ed olandese. Trasport\u00f2 poi le truppe svedesi sulla riva opposta del Baltico, in Estonia, e sconfisse duramente la Russia nella Battaglia di Narva del 1700. Si dedic\u00f2 infine alla Polonia-Sassonia nel tentativo di detronizzare Augusto II di Polonia. Ottenne il risultato sperato (Trattato di Altranst\u00e4dt 1706) rimanendo per\u00f2 troppo a lungo invischiato nelle beghe polacche, cos\u00ec da permettere alla Russia di riprendersi militarmente dalla precedente sconfitta e riconquistare l'accesso al Baltico, con la conquista di diversi porti.\nAnzich\u00e9 riprendere queste citt\u00e0, Carlo XII decise di puntare direttamente su Mosca come qualche anno prima aveva fatto con Copenaghen, rimanendo per\u00f2 frenato dalle condizioni climatiche dell'inverno russo. Ritrovatosi infine a corto di rifornimenti e con i russi che applicavano la tattica della terra bruciata, l'esercito svedese fu costretto a ripiegare verso l'Ucraina dove sperava nell'aiuto dei cosacchi ribelli, venendo per\u00f2 rovinosamente battuto nella Battaglia di Poltava del 1709.\nCarlo XII stesso fu costretto a fuggire nell'Impero Ottomano, dove rimase come ospite sotto stretta sorveglianza nei pressi della fortezza di Bender per quattro anni, riuscendo perlomeno a convincere i turchi a dichiarare guerra ai russi. Nel frattempo, in seguito alla sconfitta di Poltava, la Danimarca e la Polonia rientrarono in guerra, seguite da altre potenze come la Prussia, con l'obbiettivo di spartirsi le province svedesi. Dopo l'assedio di Vyborg (1710) la Russia intanto procedeva all'occupazione delle province baltiche e della Finlandia.\nFuggito alla custodia dei turchi nel 1714 e dopo una rocambolesca cavalcata di 15 giorni da un capo all'altro d'Europa, travestito da semplice soldato, Carlo XII ritornava intanto sulle rive del Baltico a cercare di rompere l'assedio di Stralsund per poi procedere all'invasione della Norvegia, nel tentativo di costringere la Danimarca ad una pace separata. Colpito alla testa da un proiettile, in circostanze misteriose, nel 1718, con la sua morte Carlo XII lasci\u00f2 la Svezia priva di una guida forte e sicura.\nFine dell'impero.\nCarlo XII mor\u00ec senza lasciare figli, perci\u00f2 gli successero sua sorella Ulrica Eleonora ed il marito, che si piegarono a sottoscrivere il Trattato di Nystad del 1721, che grazie all'appoggio della Francia e della Gran Bretagna (che non volevano un improvviso vuoto di potere nel nord), imped\u00ec una completa spartizione della Svezia da parte dei nemici. Persa in breve tempo la sua potenza politica e militare, assieme a tanti territori, la Svezia ormai era destinata a perdere completamente anche il suo status di Grande Potenza europea, per rimanere solo una potenza regionale, sottolineata anche dalla perdita della Finlandia e di altre province nel volgere del secolo."}
{"id": "1253459", "revid": "72340", "url": "https://it.wikipedia.org/wiki?curid=1253459", "title": "Tardo latino", "text": ""}
{"id": "1253460", "revid": "110157", "url": "https://it.wikipedia.org/wiki?curid=1253460", "title": "Kollerschlag", "text": "Kollerschlag \u00e8 un comune austriaco di 1 484 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253463", "revid": "110157", "url": "https://it.wikipedia.org/wiki?curid=1253463", "title": "Lembach im M\u00fchlkreis", "text": "Lembach im M\u00fchlkreis \u00e8 un comune austriaco di 1 515 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253465", "revid": "287204", "url": "https://it.wikipedia.org/wiki?curid=1253465", "title": "Zden\u011bk Fibich", "text": "Biografia.\nFu allievo di Ignaz Moscheles al conservatorio di Lipsia e di Hans Richter a Praga. Nel 1871 si stabil\u00ec nella capitale ceca, dove si afferm\u00f2 come direttore d'orchestra nel \"Teatro Nazionale\". \nAutore di numerose opere teatrali ispirate al linguaggio wagneriano, cinque melologhi, tre cantate e due messe, scrisse anche un'ampia produzione orchestrale e da camera. \nCon Anton\u00edn Dvo\u0159\u00e1k e Bed\u0159ich Smetana, \u00e8 ritenuto uno dei maggiori compositori della scuola nazionale boema del XIX secolo."}
{"id": "1253466", "revid": "110157", "url": "https://it.wikipedia.org/wiki?curid=1253466", "title": "Lichtenau im M\u00fchlkreis", "text": "Lichtenau im M\u00fchlkreis \u00e8 un comune austriaco di 508 abitanti nel distretto di Rohrbach, in Alta Austria."}
{"id": "1253468", "revid": "486946", "url": "https://it.wikipedia.org/wiki?curid=1253468", "title": "Stade Gerland", "text": ""}
{"id": "1253473", "revid": "110157", "url": "https://it.wikipedia.org/wiki?curid=1253473", "title": "Nebelberg", "text": "Nebelberg \u00e8 un comune austriaco di 648 abitanti nel distretto di Rohrbach, in Alta Austria."}
{"id": "1253478", "revid": "110157", "url": "https://it.wikipedia.org/wiki?curid=1253478", "title": "Neufelden", "text": "Neufelden \u00e8 un comune austriaco di 1 329 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253481", "revid": "1318658", "url": "https://it.wikipedia.org/wiki?curid=1253481", "title": "Chengde", "text": "Chengde (\u627f\u5fb7, Pinyin: \"Ch\u00e9ngd\u00e9\"; Manci\u00f9: \"Erdemu be aliha fu\") \u00e8 una citt\u00e0 situata a circa 100 miglia a nordest di Pechino nella provincia dello Hebei, situata vicino al fiume Luan. La popolazione della Citt\u00e0 \u00e8 di circa 457.000 abitanti.\nQuesta localit\u00e0 \u00e8 famosa in quanto l'imperatore Kangxi vi fiss\u00f2 nel 1703 la sua residenza estiva.\nIl palazzo d'estate di Chengde, il tempio del piccolo Potala, gli altri giardini ed il complesso storico di Chengde sono inseriti nella lista del patrimonio dell'umanit\u00e0 dell'UNESCO dal 1994."}
{"id": "1253482", "revid": "110157", "url": "https://it.wikipedia.org/wiki?curid=1253482", "title": "Neustift im M\u00fchlkreis", "text": "Neustift im M\u00fchlkreis \u00e8 un comune austriaco di 1462 abitanti nel distretto di Rohrbach, in Alta Austria."}
{"id": "1253486", "revid": "21079", "url": "https://it.wikipedia.org/wiki?curid=1253486", "title": "Musica acusmatica", "text": ""}
{"id": "1253487", "revid": "110157", "url": "https://it.wikipedia.org/wiki?curid=1253487", "title": "Niederkappel", "text": "Niederkappel \u00e8 un comune austriaco di 1 006 abitanti nel distretto di Rohrbach, in Alta Austria."}
{"id": "1253488", "revid": "2033069", "url": "https://it.wikipedia.org/wiki?curid=1253488", "title": "Listen Up! (serie televisiva)", "text": "Listen Up! \u00e8 una serie televisiva della CBS andata in onda dal 20 settembre 2004 al 25 aprile 2005 negli Stati Uniti. La serie \u00e8 basata sulla vita del popolare scrittore sportivo Tony Kornheiser. Il produttore esecutivo della serie, nonch\u00e9 protagonista, \u00e8 Jason Alexander. Nonostante gli indici d'ascolto accettabili, lo show \u00e8 stato cancellato dalla CBS l'8 maggio 2005 a causa degli alti costi."}
{"id": "1253489", "revid": "765341", "url": "https://it.wikipedia.org/wiki?curid=1253489", "title": "Episodi di Listen Up!", "text": ""}
{"id": "1253490", "revid": "110157", "url": "https://it.wikipedia.org/wiki?curid=1253490", "title": "Niederwaldkirchen", "text": "Niederwaldkirchen \u00e8 un comune austriaco di 1 793 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253492", "revid": "3732", "url": "https://it.wikipedia.org/wiki?curid=1253492", "title": "Virtus Imola", "text": "La Virtus Imola \u00e8 la pi\u00f9 antica squadra di pallacanestro della citt\u00e0 di Imola. Nata nel 1936, la societ\u00e0 si \u00e8 sciolta nel 2005 per problemi economici. Dalla stagione 2009-10, dalle ceneri della vecchia Virtus, grazie alla fusione con la \u00abSpes Vis Imola\u00bb, terza squadra di pallacanestro di Imola, \u00e8 nata la \u00abVirtus Spes Vis\u00bb.\nStoria.\nVirtus Imola Pallacanestro.\nLa societ\u00e0 nasce in una delle regioni pi\u00f9 fertili per la pallacanestro italiana per mano di alcuni studenti nel 1936. Il primo presidente della \u00abVirtus Imola Polisportiva Pallacanestro\u00bb \u00e8 Guido Pifferi, poi sostituito da Giovanni Bendini. La pallacanestro si gioca ancora all'aperto, non esistendo i palazzetti dello sport. La Virtus disputa le proprie partite casalinghe, la domenica mattina, nel campetto allestito nella corte interna di Palazzo Monsignani (in via Emilia).\nNel 1960 la Virtus vince il concentramento di Asti ed \u00e8 promossa nella seconda serie nazionale, la Serie A. Negli anni sessanta la societ\u00e0 assume la denominazione di \u00abVirtus Pallacanestro Imola\u00bb, che rimarr\u00e0 immutata negli anni seguenti. Tra gli anni settanta e gli anni ottanta gioca nella terza serie del campionato italiano, la Serie B.\nNella stagione 1986/87 si tiene il primo derby ufficiale con l'Andrea Costa Imola. Rimarr\u00e0 l'unico di tutto il XX secolo per entrambe le formazioni. Dopo un periodo di appannamento (contrassegnato da due retrocessioni consecutive in serie D), alla met\u00e0 degli anni novanta la Virtus Imola ritorna a giocare da protagonista nella terza serie della pallacanestro italiana: la serie B1. Per cinque anni consecutivi (dal 1996 al 2001) raggiunge i play-off promozione, sfiorando in un paio di occasioni addirittura il salto in Legadue.\nIl 5 settembre 2002 la Virtus disputa un'amichevole con l'Andrea Costa. Vincono i biancorossi 93-88. Sar\u00e0 l'ultimo incontro tra le due squadre.\nNel 2005 i problemi economici costringono a chiudere questa storica realt\u00e0 di provincia.\nLa Nuova Virtus.\nNell'estate dello stesso anno, per iniziativa di un gruppo di tifosi ed ex consiglieri della vecchia societ\u00e0, viene fondata la \"Virtus Imola 1936\", che nella stagione 2005-06 riparte dalla Prima Divisione regionale, centrando immediatamente la promozione alla categoria superiore.\nNella stagione 2006-07 si classifica ad un onorevole 5\u00ba posto nel campionato di promozione regionale (girone di Ravenna) e, dopo l'acquisizione dei diritti sportivi del Cattolica, viene ammessa in Serie D.\nNel 2007-08, al suo esordio in Serie D, diventa \"Nuova Virtus Basket Giallonero Imola\" e si classifica al 15\u00ba posto (penultimo) nel suo girone e si salva dopo la disputa dei play-out .\nIl presidente \u00e8 stato Gilberto Cavini.\nVirtus Spes Vis.\nDalla stagione 2009-10, in seguito alla fusione tra la Nuova Virtus e la Spes Vis Imola, societ\u00e0 cestistica imolese che militava nel campionato di Serie C regionale, nasce la Virtus Spes Vis. Il presidente della Spes Vis, Luigi Dall'Alpi, assume la guida della nuova societ\u00e0.\nLa nuova societ\u00e0 partecipa al campionato di Serie C regionale Girone B, e conclude la stagione regolare al primo posto, accedendo alle fasi regionali finali, riuscendo ad ottenere la promozione in Serie C Dilettanti. \nNel campionato 2016-17 la squadra, guidata da Alfieri per il secondo anno consecutivo, infila una serie di 14 vittorie consecutive. Giunge all'atto finale: la sfida promozione per la Serie B ma perde le due partite contro Scandiano (67-68 in casa e 68-85 a Reggio Emilia).\nNel luglio 2019 si verifica un cambio al vertice della societ\u00e0 con la creazione di un nuovo Consiglio d'amministrazione, guidato dal nuovo Presidente Stefano Loreti."}
{"id": "1253494", "revid": "44638", "url": "https://it.wikipedia.org/wiki?curid=1253494", "title": "Alberti Reggio Emilia", "text": ""}
{"id": "1253495", "revid": "114353284", "url": "https://it.wikipedia.org/wiki?curid=1253495", "title": "Dal mattino a mezzanotte", "text": "Dal mattino a mezzanotte, spesso tradotto anche Dall'alba a mezzanotte \u00e8 un dramma in prosa in due atti del drammaturgo tedesco Georg Kaiser, composto nel 1912 e rappresentato per la prima volta nel 1917.\nTrama.\nPrimo atto. In una banca una donna si presenta per ritirare una grossa somma di denaro, che per\u00f2 le viene negata dal direttore, convinto che ella sia un'avventrice. Non c'\u00e8, in realt\u00e0, nessuna cattiva intenzione: i soldi servono al figlio della donna per comprare un quadro. Inutilmente lei tenta di ottenere del contante, e nel corso della conversazione con il direttore e con il cassiere dell'istituto arriva persino a offrire i propri gioielli come pegno.\nTornata in albergo dal figlio trova il cassiere che, innamoratosi di lei, ha rubato i soldi che la donna richiedeva: conscia dell'illegalit\u00e0 dell'accaduto rifiuta il denaro e l'uomo, che ormai \u00e8 ricercato per sottrazione di denaro.\nSecondo atto. Il cassiere, non potendo pi\u00f9 tornare sui suoi passi, decide di godersi la vita abbandonando la famiglia e tenendo con s\u00e9 quanto sottratto ai forzieri della banca. Dopo una serie di vicissitudini incontra una fanciulla dell'esercito della salvezza, che lo invita in un locale dove vari personaggi fanno ammissione del proprio attaccamento ai beni materiali pentendosi delle loro pecche di venalit\u00e0. L'uomo confessa di avere rubato i soldi e li getta in mezzo alla folla ma, inaspettatamente per lui, il gruppo di persone vi si getta avidamente arraffando a piene mani le banconote. L'uomo, confessato di essere ricercato, viene tradito dalla fanciulla dell'esercito che ne denuncia la presenza alle forze dell'ordine per incassare la taglia. La fine tragica avviene con il suicidio del cassiere che si spara."}
{"id": "1253497", "revid": "110157", "url": "https://it.wikipedia.org/wiki?curid=1253497", "title": "Oberkappel", "text": "Oberkappel \u00e8 un comune austriaco di 746 abitanti nel distretto di Rohrbach, in Alta Austria; ha lo status di comune mercato (\"Marktgemeinde\").\nStemma.\nLo stemma comunale, a bande verticali rosse e bianche e con al centro un cerchio in cui i colori delle bande sono invertiti rispetto al campo dello scudo, \u00e8 molto simile alla bandiera della Groenlandia e allo stemma del comune italiano di Dobbiaco."}
{"id": "1253498", "revid": "306856", "url": "https://it.wikipedia.org/wiki?curid=1253498", "title": "031 (prefisso)", "text": "031 \u00e8 il prefisso telefonico del distretto di Como, appartenente al compartimento di Milano.\nIl distretto comprende la parte meridionale della provincia di Como e alcuni comuni della provincia di Lecco. Confina con la Svizzera a nord-ovest e con i distretti di Menaggio (0344) a nord, di Lecco (0341) a est, di Monza (039) a sud-est, di Seregno (0362) e di Milano (02) a sud, di Busto Arsizio (0331) e di Varese (0332) a ovest.\nAree locali e comuni.\nIl distretto di Como comprende 123 comuni compresi nelle 8 aree locali di Appiano Gentile (ex settori di Appiano Gentile e Fino Mornasco), Asso (ex settori di Argegno, Asso, Bellagio, Nesso e Pellio Intelvi), Cant\u00f9, Como, Erba, Mariano Comense, Molteno (ex settori di Inverigo e Molteno) e Solbiate. I comuni compresi nel distretto sono: Albavilla, Albese con Cassano, Albiolo, Alserio, Alta Valle Intelvi, Alzate Brianza, Anzano del Parco, Appiano Gentile, Argegno, Arosio, Asso, Barni, Barzago (LC), Bellagio, Beregazzo con Figliaro, Binago, Bizzarone, Blessagno, Blevio, Bosisio Parini (LC), Bregnano, Brenna, Brienno, Brunate, Bulciago (LC), Bulgarograsso, Cabiate, Cadorago, Caglio, Cagno, Campione d'Italia, Cant\u00f9, Canzo, Capiago Intimiano, Carate Urio, Carimate, Carugo, Caslino d'Erba, Casnate con Bernate, Cassina Rizzardi, Castelmarte, Castelnuovo Bozzente, Cavallasca, Centro Valle Intelvi, Cerano d'Intelvi, Cermenate, Cernobbio, Cesana Brianza (LC), Cirimido, Civenna, Colonno, Como, Costa Masnaga (LC), Cucciago, Dizzasco, Drezzo, Erba, Eupilio, Faggeto Lario, Faloppio, Fenegr\u00f2, Figino Serenza, Fino Mornasco, Garbagnate Monastero (LC), Gironico, Grandate, Guanzate, Inverigo, Laglio, Laino, Lambrugo, Lasnigo, Lezzeno, Limido Comasco, Lipomo, Longone al Segrino, Luisago, Lurago d'Erba, Lurago Marinone, Lurate Caccivio, Magreglio, Mariano Comense, Maslianico, Merone, Molteno (LC), Moltrasio, Monguzzo, Montano Lucino, Montorfano, Nesso, Nibionno (LC), Novedrate, Olgiate Comasco, Oliveto Lario (LC), Oltrona di San Mamette, Orsenigo, Par\u00e8, Pigra, Pognana Lario, Ponna, Ponte Lambro, Proserpio, Pusiano, Rezzago, Rodero, Rogeno (LC), Ronago, San Fermo della Battaglia, Schignano, Senna Comasco, Sirone (LC), Solbiate, Sormano, Suello (LC), Tavernerio, Torno, Uggiate-Trevano, Valbrona, Valmorea, Veleso, Veniano, Vertemate con Minoprio, Villa Guardia e Zelbio."}
{"id": "1253499", "revid": "110157", "url": "https://it.wikipedia.org/wiki?curid=1253499", "title": "Oepping", "text": "Oepping \u00e8 un comune austriaco di 1507 abitanti nel distretto di Rohrbach, in Alta Austria."}
{"id": "1253501", "revid": "216739", "url": "https://it.wikipedia.org/wiki?curid=1253501", "title": "Calibro 5.45 mm", "text": ""}
{"id": "1253502", "revid": "116062577", "url": "https://it.wikipedia.org/wiki?curid=1253502", "title": "Legamento trasverso del carpo", "text": "Il legamento trasverso del carpo o retinacolo dei flessori \u00e8 un processo fibroso inestensibile, anteriore, trasverso, posto a livello del polso.\nTale legamento deriva dall'ispessimento palmare della fascia antibrachiale.\nSi fissa sul processo stiloideo dell'ulna, sul pisiforme e sull'uncinato, medialmente, e su radio, scafoide e trapezio lateralmente. Pi\u00f9 distalmente riveste la regione palmare come aponeurosi palmare.\nLa retrazione di tale aponeurosi \u00e8 l'elemento caratteristico della sindrome di Dupuytren, che comporta la flessione progressiva e permanente di IV e V dito.\nIl legamento trasverso del carpo, assieme alle superfici ossee sottostanti, crea un canale (un \"tunnel\") attraversato da varie formazioni: medialmente i tendini flessori delle dita, profondi e superficiali, con la propria membrana sinoviale, anterolateralmente il nervo mediano e lateralmente il tendine del muscolo flessore lungo del pollice.\nPoich\u00e9 il tunnel \u00e8 inestensibile, in alcune condizioni patologiche il nervo pu\u00f2 essere compresso provocando dolore, specie notturno.\nIl nervo ulnare, mediale, invece \u00e8 superficiale, anteriore al legamento, coperto dalla fascia antibrachiale. Anch'esso, sebbene pi\u00f9 raramente, pu\u00f2 venire ad essere compresso, causando paralisi che coinvolge le ultime due dita."}
{"id": "1253505", "revid": "1782831", "url": "https://it.wikipedia.org/wiki?curid=1253505", "title": "Maria Leopoldina d'Asburgo-Lorena", "text": "Biografia.\nInfanzia ed educazione.\nEra la quarta figlia, ma seconda a sopravvivere all'infanzia, dell'imperatore Francesco II, e della sua seconda moglie, nonch\u00e9 sua cugina, Maria Teresa di Borbone-Napoli, figlia di Ferdinando I delle Due Sicilie e di Maria Carolina d'Asburgo-Lorena.\nFra i suoi fratelli vi erano il futuro imperatore Ferdinando I d'Austria e Maria Luisa, seconda moglie di Napoleone Bonaparte.\nVenne educata in conformit\u00e0 con i principi educativi stabiliti dal nonno, l'imperatore Leopoldo II. Lei e le sue sorelle appresero a parlare in francese e in latino, furono istruite nel disegno e nel pianoforte, praticarono l'equitazione e la caccia. Sua madre mor\u00ec quando lei aveva dieci anni e suo padre si rispos\u00f2 con Maria Ludovica d'Austria-Este.\nLe sue passioni includevano le scienze naturali, in particolare la botanica e la mineralogia. \u00c8 stata formata secondo i tre principi asburgici: disciplina, piet\u00e0 e senso del dovere.\nMatrimonio.\nIl 24 settembre 1816, a Maria Leopoldina venne annunciato da suo padre che Pietro di Braganza voleva prendere una Principessa asburgica come moglie. Klemens von Metternich aveva suggerito che dovesse essere Leopoldina, in quanto era venuto \"il suo turno\" per diventare una moglie.\nIl contratto venne firmato il 29 novembre 1816. Lo sposo era il figlio di Giovanni VI e della regina Carlotta Gioacchina di Borbone, erede al trono del Regno Unito di Portogallo, Brasile e Algarve.\nLa cerimonia per procura venne celebrata dall'Arcivescovo di Vienna nella chiesa di Sant'Agostino a Vienna. Pietro era rappresentato dall'arciduca Carlo.\nIl 3 giugno Maria Leopoldina lasci\u00f2 Vienna e due settimane dopo raggiunse Firenze ma l'entourage portoghese arriv\u00f2 a Livorno solo il 24 luglio.\nVennero allestite due navi e nell'aprile 1817 un gruppo di scienziati, pittori, giardinieri e un tassidermista, con i loro assistenti, partirono alla volta di Rio de Janeiro precedendo Maria Leopoldina che, nel frattempo, studi\u00f2 la storia e la geografia della sua futura casa e apprese il portoghese.\nNel 1817 Maria Leopoldina salp\u00f2 per il Brasile per sposare il principe ereditario del Portogallo, Dom Pedro d'Alcantara; la famiglia reale portoghese si trovava in Sudamerica in esilio da dieci anni, in conseguenza delle guerre napoleoniche. Maria Leopoldina era molto colta, parlava sei lingue, era appassionata di scienze naturali: negli anni che seguirono invit\u00f2 molti ricercatori e biologi nella sua nuova patria, fra cui Johann Baptist Ritter von Spix, Carl Friedrich Philipp von Martius e Johann Natterer, che l'aveva accompagnata fin dal 1817.\nDa lontano Maria Leopoldina pens\u00f2 che Pietro, inizialmente, fosse perfetto, un gentiluomo ben educato, ma la realt\u00e0 era molto diversa. Pietro pi\u00f9 giovane di Maria Leopoldina di un anno, aveva un temperamento impulsivo e collerico, e la sua educazione era modesta. Anche la comunicazione parlata tra la giovane coppia si rivel\u00f2 difficile, dato che Pedro parlava a malapena il francese e il suo portoghese era decisamente di bassa lega.\nImperatrice del Brasile.\nQuando il padre di Pedro, re Giovanni VI del Portogallo, fece ritorno a Lisbona nel 1821, Dom Pedro scelse di rimanere in Brasile con Maria Leopoldina e i loro figli come suo luogotenente. Nel 1822, per\u00f2, si mise alla guida del lotta per l'indipendenza dalla madrepatria, e fu incoronato imperatore con il nome di Pietro I del Brasile.\nMaria Leopoldina divenne la prima imperatrice consorte del Brasile. Ha anche svolto un ruolo importante nel processo di rilascio di una Dichiarazione di Indipendenza. Il 2 settembre 1822, un nuovo decreto con le richieste da Lisbona arriv\u00f2 a Rio de Janeiro, mentre il principe Pedro era a San Paolo. Maria Leopoldina, consigliata da Jos\u00e9 Bonif\u00e1cio, e usando il suo potere come principessa reggente, si riun\u00ec, il 2 settembre 1822, con il Consiglio dei ministri. Decise di inviare al marito la notizia insieme ad una lettera raccomandandogli di dichiarare l'indipendenza del Brasile e lo avvert\u00ec, \"Il frutto \u00e8 pronto, \u00e8 il momento di raccolta.\" Il principe Pedro dichiar\u00f2 l'indipendenza del paese dopo aver ricevuto la lettera in data 7 settembre 1822.\nAlla morte di Giovanni VI il 10 marzo 1826, Pedro eredit\u00f2 anche la corona portoghese come Pietro IV, rimanendo contemporaneamente anche l'imperatore Pietro I. Tuttavia, due mesi dopo fu costretto a rinunciare al trono portoghese in favore della figlia Maria, di soli sette anni.\nMorte.\nCi sono dei disaccordi circa la causa della morte della prima imperatrice del Brasile. Per alcuni autori, Maria Leopoldina mor\u00ec di setticemia puerperale, mentre l'imperatore era nel Rio Grande do Sul, dove si era recato a ispezionare le truppe durante la guerra argentino-brasiliana. Un'altra versione molto diffusa \u00e8 quella che Maria Leopoldina sia morta in seguito agli attacchi di rabbia di suo marito.\nL'imperatrice mor\u00ec l'11 dicembre 1826 a seguito di un aborto. Fu sepolta nel Convento da Ajuda, l'attuale Cinel\u00e2ndia. Quando il convento fu demolito nel 1911, i resti sono stati trasferiti al Convento de Santo Ant\u00f4nio, dove un mausoleo \u00e8 stato costruito per lei e alcuni membri della famiglia imperiale. Nel 1954, fu definitivamente trasferita nella cappella imperiale, sotto il Monumento all'Indipendenza del Brasile, nella citt\u00e0 di San Paolo.\nLa maggiore stazione ferroviaria di Rio de Janeiro \u00e8 chiamata \"Imperatriz Leopoldina\" in suo onore.\nDiscendenza.\nMaria Leopoldina e Pietro I del Brasile ebbero sette figli:"}
{"id": "1253507", "revid": "56818", "url": "https://it.wikipedia.org/wiki?curid=1253507", "title": "Retinacolo dei flessori", "text": ""}
{"id": "1253508", "revid": "486946", "url": "https://it.wikipedia.org/wiki?curid=1253508", "title": "Otelul Galati", "text": ""}
{"id": "1253512", "revid": "1965277", "url": "https://it.wikipedia.org/wiki?curid=1253512", "title": "Eduard Strasburger", "text": "Nel 1875 insieme allo zoologo Otto B\u00fctschli scoprono che, rispettivamente nelle piante e negli animali, il nucleo di ogni cellula deriva dalla divisione di un altro nucleo.\nBiografia.\nLaureatosi all'universit\u00e0 di Bonn in Biologia nel 1866, si trasfer\u00ec poi a Jena dove fece la conoscenza di Ernst Haeckel, che ebbe una notevole influenza sui suoi studi. \nNel 1869 venne nominato professore straordinario a Jena, e nel 1871 divenne ordinario di botanica. \nTornato a Bonn come docente (1881), trasform\u00f2 l'istituto di botanica in un centro di grande fama per lo studio dell'embriologia e della citologia delle piante.\nTra i suoi scritti: \"Conifere e gnetacee\" (1872), \"Formazione e divisione della cellula\" (1875), \"Angiosperme e gimnosperme\" (1879) e \"Pratica botanica\" (1887)."}
{"id": "1253514", "revid": "287204", "url": "https://it.wikipedia.org/wiki?curid=1253514", "title": "Serie B 1937-1938 (pallacanestro maschile)", "text": "Il campionato di Serie B di pallacanestro maschile 1937-1938 secondo livello del 18\u00ba campionato italiano, \u00e8 il 1\u00b0 organizzato dalla FIP sotto tale definizione.\nLe squadre sono divise in tre gironi, le prime classificate dei primi tre gironi si qualificano per il girone finale. Le prime 2 classificate del girone finale saranno promosse in massima divisione.\nLe squadre si incontrano in partite di andata e ritorno. La vittoria vale 2 punti, la sconfitta 1. Sono previsti i supplementari dopo eventuali pareggi.\nVerdetti.\nFormazione: Porta, Fischer, Marietti, Bartoli, Mazza, Cionni, Conti, Camilli, Triolo, Massotti. Coach: Maresciallo Bovi"}
{"id": "1253516", "revid": "92723", "url": "https://it.wikipedia.org/wiki?curid=1253516", "title": "Diocesi di Martirano", "text": "La diocesi di Martirano (in latino: \"Dioecesis Marturanensis\") \u00e8 una sede soppressa e sede titolare della Chiesa cattolica.\nTerritorio.\nAl momento della soppressione, la diocesi comprendeva i seguenti territori:\nA Martirano si trovava la cattedrale, dedicata a Santa Maria Assunta, e andata distrutta, assieme al palazzo episcopale, nel terremoto del 1905.\nNel territorio di Castagna era localizzata la famosa abbazia di Santa Maria di Corazzo fondata dai benedettini nell'XI secolo.\nFonti archivistiche.\nI documenti relativi alla soppressa diocesi, di cui non \u00e8 facile ricostruire la storia, conservati nell'archivio della diocesi di Lamezia Terme non sono molto numerosi. Infatti Martirano, una piccola citt\u00e0 della Calabria Citeriore, \u00e8 stata spesso devastata da terremoti, uno dei quali, quello verificatosi l'8 settembre 1905, fu talmente disastroso che parte della popolazione si trasfer\u00ec in altra localit\u00e0 dando origine all'attuale Martirano Lombardo. Il 17 novembre 1929 la maggior parte dei documenti riguardanti la diocesi di Martirano, che erano ancora conservati nella sede comunale di Martirano antica, andarono persi in un incendio acceso nel corso di una sommossa popolare contro lo spostamento della sede comunale. L'archivio della diocesi di Martirano peraltro era gi\u00e0 stato devastato dal fuoco nel Cinquecento, sconvolto dal terremoto del 27 marzo 1638 e saccheggiato dopo la rivolta antifrancese originata a Soveria Mannelli nel 1806. Sono andati cos\u00ec perduti gli atti dei sinodi diocesani, delle visite pastorali e i bollari.\nSi sono fortunatamente salvate le relazioni \"ad limina apostolorum\", ossia le relazioni triennali che i vescovi di Martirano hanno fatto alla Congregazione del Concilio dal 1590 al 1764 e che, raccolte in un volume, costituiscono una notevole fonte di informazione storica e sociale. Delle 39 relazioni pubblicate, la pi\u00f9 antica \u00e8 quella, del 1590, del vescovo Mariano Pierbenedetti. Le prime relazioni sono alquanto vaghe, diventano pi\u00f9 lunghe dopo le disposizioni di papa Innocenzo XI (1666-1685) sulla loro diligente compilazione. Due relazioni (del 1639 e del 1643) sono di Luca Cellesi, il quale relaziona sul terremoto del 27 marzo 1638 nel corso del quale la cattedrale, dedicata a dedicata a \"Santa Maria Assunta\", fu distrutta e lo stesso vescovo, ferito, dovette trasferirsi a Pedivigliano, una relazione ciascuna dei vescovi Veraldi (1699), Nicola Righetti (1707), Falcone (1736) e de Bernardis (1744). Tre relazioni sono del vescovo Giacomo Maria de Tarsia (negli anni 1773, 1777, 1791). L'ultima relazione, redatta nel 1795, \u00e8 dell'ultimo vescovo di Martirano, Francesco Antonio Grillo.\nStoria.\nIncerte e confuse sono le origini della diocesi di Martirano. Secondo Ferdinando Ughelli, la diocesi sarebbe stata eretta nel VII secolo e Reparato, che partecip\u00f2 al concilio lateranense del 649, ne sarebbe stato il primo vescovo. Nella sua opera sulle chiese di Calabria, alla fine dell'Ottocento, il canonico Giovanni Minasi espresse dubbi sulla serie dei primi vescovi riportata nell\"Italia sacra\" di Ughelli e ipotizz\u00f2 che lo storico cistercense avesse attribuito a Martirano \u00abvescovi di citt\u00e0 che portavano nomi consimili, spesso alterati dagli amanuensi\u00bb. Dello stesso parere storici successivi, che ritengono che a Martirano siano stati attribuiti vescovi di altre diocesi, come per esempio quella di Monterano nell'alto Lazio.\nI pi\u00f9 antichi documenti affidabili sulla diocesi di Martirano risalgono infatti solo all'XI secolo: in una bolla di papa Stefano IX del 24 marzo 1058 \u00e8 menzionata per la prima volta la diocesi di Martirano, che appare fra le suffraganee di Salerno, ma gi\u00e0 nel 1179 viene annoverata come suffraganea della nuova sede metropolitana di Cosenza. Secondo lo storico Francesco Russo, la diocesi fu eretta per fornire una suffraganea alla diocesi di Cosenza quando questa, nel 1058, fu elevata ad arcivescovado; il fatto che essa venga riportata nella bolla pontificia del 1058 come soggetta a Salerno, insieme a Cosenza, \u00e8 un atto formale in quanto Cosenza era gi\u00e0 arcidiocesi e Martirano sua suffraganea.\nAnche sui primi vescovi di Martirano, storicamente attendibili, non v'\u00e8 unanimit\u00e0 fra gli storici. Giovanni Minasi ritiene che il primo vescovo certo di Martirano sia Michele, documentato negli anni Settanta del XII secolo. Lo storico tedesco Paul Kehr, nella sua \"Italia pontificia\", fa precedere Michele da quattro altri vescovi, che attribuisce con certezza alla sede calabrese, fra cui due vescovi ignoti agli storici precedenti, Lamberto nel 1124 e Isacco nel 1175, oltre ai gi\u00e0 noti Rodolfo nel 1090 e Arnolfo nel 1099. Il primo vescovo di cui esiste un'ampia documentazione \u00e8 Filippo di Matera, che gi\u00e0 occupava la cattedra vescovile nel mese di novembre 1205 e che la tenne oltre maggio 1238.\nTra Quattrocento e Cinquecento la maggior parte dei vescovi risedette fuori diocesi, limitandosi a percepire le rendite. Con le disposizioni del concilio di Trento, i vescovi cominciarono ad abitare stabilmente a Martirano, a partire da Gregorio della Croce (1569-1577); i suoi tentativi di riforma della diocesi gli attirarono l'ostilit\u00e0 del clero locale, che, sembra, se ne liber\u00f2 avvelenandolo. Segu\u00ec il vescovo Mariano Pierbenedetti, in seguito elevato al cardinalato, che comp\u00ec diverse visite pastorali e fond\u00f2 il seminario diocesano. Si deve al vescovo Luca Cellesi (1627-1671) la celebrazione del primo sinodo diocesano nel 1631. \nNel Settecento si distinse il vescovo Bernardino de Bernardis (1743-1758), che attraverso una serie di sinodi diocesani cerc\u00f2 di riformare la disciplina e la religiosit\u00e0 del clero e del popolo, seguito, in quest'opera, dai successori, Nicol\u00f2 Spedalieri di Badolato (1758-1770) e Giacomo Maria Tarsia (1770-1782).\nIl 5 febbraio 1783 la regione fu devastata da un terribile terremoto che distrusse Martirano e la maggior parte delle strutture ecclesiastiche. Per questo motivo la diocesi rimase vacante per una decina d'anni, fino alla nomina nel 1792 di Francesco Antonio Grillo, ultimo vescovo di Martirano.\nDopo un'ulteriore vacanza della sede episcopale, iniziata nel 1804, in seguito ad una prima soppressione decisa da Giuseppe Bonaparte, con la bolla \"De utiliori\" del 27 giugno 1818 la diocesi fu definitivamente soppressa ed il suo territorio annesso a quello della diocesi di Nicastro, in applicazione del concordato tra i Borboni e la Santa Sede.\nDal 1968 Martirano \u00e8 annoverata tra le sedi vescovili titolari della Chiesa cattolica; dal 14 febbraio 1998 l'arcivescovo, titolo personale, titolare \u00e8 Piero Marini, presidente emerito del Pontificio comitato per i congressi eucaristici internazionali."}
{"id": "1253517", "revid": "287204", "url": "https://it.wikipedia.org/wiki?curid=1253517", "title": "Angelo Furlan", "text": "Carriera.\nNel suo passato agonistico, da ricordare la conquista del titolo italiano ed europeo nella specialit\u00e0 BMX e 35 successi tra le categorie juniores e dilettanti.\nProfessionista dal 2001, al 2012 ha ottenuto ventidue successi. Velocista. Atleta polivalente ha preso parte anche ad alcune gare di ciclismo su pista e si dedica spesso alla mountain bike. Dopo due vittorie di tappa alla Vuelta a Espa\u00f1a 2002, non riusc\u00ec ad esprimersi agli stessi livelli a causa di una serie di incidenti e cadute.\nNel 2007, dopo vari problemi fisici, si \u00e8 riproposto con la squadra francese Cr\u00e9dit Agricole, conseguendo due vittorie e numerosi piazzamenti durante tutto l'arco della stagione.\nPrima della stagione 2009 passa alla Lampre-N.G.C., squadra italiana con la quale si impone in due corse del circuito Pro Tour: una tappa del Crit\u00e9rium du Dauphin\u00e9 Lib\u00e9r\u00e9 e in una tappa del Tour de Pologne.\nNel 2010 giunge secondo nella Parigi-Tours, battuto solamente da \u00d3scar Freire. Nel 2011 passa alla danese Christina Watches-Onfone, squadra di Michael Rasmussen.\nNel 2011 si aggiudica la vittoria del Tallinn-Tartu Grand Prix, prova del circuito europeo UCI, la prima tappa del Tour de Serbie e due eventi nazionali danesi.\nNel 2012 vince la classica Danese Fyn Runde di 208\u00a0km e la cronosquadre al Tour of China. Gi\u00e0 in possesso dell'abilitazione a maestro di MTB e tecnico allenatore per categorie internazionali, nel 2013 affronta la sua tredicesima e ultima stagione da professionista ancora nelle file del team Christina Watches.\nAttualmente \u00e8 tecnico allenatore/ consulente di settore impegnato nello sviluppo di molteplici attivit\u00e0 in ambito ciclistico."}
{"id": "1253518", "revid": "35813", "url": "https://it.wikipedia.org/wiki?curid=1253518", "title": "Maria Giuseppa d'Asburgo", "text": ""}
{"id": "1253519", "revid": "15756", "url": "https://it.wikipedia.org/wiki?curid=1253519", "title": "Bisca (gruppo musicale)", "text": "I Bisca, inizialmente conosciuti come BiSka, sono un gruppo musicale italiano di Ska e Rock nato a Napoli nel 1980.\nStoria del gruppo.\nAnni '80.\nI Bisca nascono a Napoli nel novembre 1980 per iniziativa di Giancarlo Coretti, con il nome BiSka assieme al sassofonista e cantante Sergio Maglietta, ad Elio Manzo alla chitarra, ad Amedeo Fogliano al basso, a Bruno Esposito alla batteria, forgiando sonorit\u00e0 tra tribalismo e musica elettronica di stampo no wave, mescolando jazz, funk ed improvvisazione libera. Il nome \"BiSka\" durer\u00e0 soltanto pochi mesi per passare poi definitivamente all'appellativo \"Bisca\".\nNel 1982, con l'aiuto dei produttori Giampiero Bigazzi e Giancarlo Bigazzi, incidono il loro primo EP, intitolato appunto \"Bisca\" seguito da un fortunato tour e da un inaspettato successo in Austria. In questa prima fase del loro percorso, i Bisca erano caratterizzati da performance dal vivo di grande impatto, che mescolavano suono e multimedialit\u00e0, conferendogli fin dai primi passi uno status di band di culto. Nel 1984 il primo vero Long playing, \"SDS\", ebbe un notevole successo anche in Europa, tra Austria, Svizzera, Francia ed Ungheria.\nNel 1985 arriva la firma con la IRA Records, casa discografica all'avanguardia che produce anche Litfiba e Diaframma. Il rapporto per\u00f2 non \u00e8 idilliaco e dopo un album, \"Sottoprodotti 3\", e una tourn\u00e9e che li porter\u00e0 anche in Spagna, Francia e Germania, Esposito lascia il gruppo (sostituito da Claudio Marino).\nIl gruppo lascia polemicamente la IRA e nel 1987 producono solo per il mercato francese l'LP \"Bis\". Dopo una tourn\u00e9e oltralpe lasciano il gruppo anche Coretti e Fogliano. Nel 1989 pubblicano in Italia e Francia \"Ni\u00f1os\", un disco ritenuto piuttosto debole dalla critica e penalizzato da un pessimo mixaggio, a cui seguir\u00e0 un duro scontro con la nuova etichetta (la Flying Records) e si trasferiranno stabilmente in Francia.\nAnni '90.\nNel 1991 ritornano sul mercato italiano con l'album \"Il topo\", un album pi\u00f9 maturo del precedente, che ottenne un buon successo di critica e che venne poi giudicato come cerniera con il suono che la band svilupper\u00e0 negli anni '90. Nell'album compariva la cover di 'O guarracino e la partecipazione di Nino D'Angelo. In quell'anno partecipano poi all'Arezzo Wave. L'anno dopo fondano un'etichetta propria, la Statt Suoni e cominciano ad arricchire i propri spettacoli con elementi teatrali che perdurano tuttora.\nNel 1993 la band fa un tour assieme ad Almamegretta e 99 Posse che verr\u00e0 documentato da Leoncavallo Live, per poi incidere il Mix, \"Sottattacco dell'idiozia\", in cui le tre band interpretano il brano ognuno a modo proprio. Il mix fu seguito da \"La bomba intelligente\".\nNel 1994 rinnovano la collaborazione con i rapper 99 Posse insieme ai quali compiono un lungo tour dal quale verr\u00e0 tratto il doppio \"Incredibile opposizione tour 94\", firmato Bisca99Posse e ristampato nel 1999 dalla BMG Ricordi. Il progetto continuer\u00e0 anche nel 1995 con l'uscita di un album in studio, \"Guai a chi ci tocca\", dall'emblematica copertina che rappresenta un pomodoro trafitto da un coltello che perde sangue.\nNel 1996 i due gruppi si dividono e nei Bisca entra un nuovo batterista, Fabio Esposito, con il quale incideranno il CD \"Lo sperma del diavolo\", album che vede ospite in due brani il cantante dei 24 Grana, Francesco Di Bella. Due anni dopo arrivano ad una svolta elettronica, l'album \"Altrove\" a cui nel 1999 seguir\u00e0 l'album dal vivo \"Semplicemente vivo\" che documenta la recente attivit\u00e0 concertistica della band.\nAnni 2000.\nNel 2001 con la collaborazione del quotidiano il manifesto, che si occupa della distribuzione, esce \"Il cielo basso\", raccolta di poesie musicate. Nel 2002 presentano invece la raccolta di successi \"Questo non \u00e8 l'unico mondo possibile\".\nDal 2003 \u00e8 la Rai Trade ad occuparsi della distribuzione dei dischi del gruppo, compreso \"Ah!\" del 2005. Nel gruppo entrano il tastierista Vinci Acunto e il nuovo batterista Gabriele Fiorentino. Al disco collaborano Caparezza, Piero Pel\u00f9 e Gianni Maroccolo. Con Pel\u00f9 la collaborazione sar\u00e0 rinnovata l'anno seguente con l'uscita del video \"Il tuo futuro\".\nNel 2006 esce un album live rielaborato in studio, \"Live Set (Il ritorno di Carmela)\" al quale collabora anche Luca \"'O Zul\u00f9\" Persico dei 99 Posse.\nNel 2007 il progetto si chiama \"I Tre Terroni\" e vede la collaborazione di BISCA con ZULU', vecchia conoscenza dei tempi di BISCA99POSSE. Il disco di inediti, appunto \"I TRE TERRONI\", e la tourn\u00e9e estiva che ne consegue sono i frutti di questa collaborazione.\nNel 2008 partecipano al concerto del Primo maggio insieme a Enrico Capuano.\nNel 2009 \"FUORIMERCATO\" \u00e8 il CD e lo spettacolo che impegna la band per tutto il 2009.\nUna ricognizione sui brani meno \"promossi\" della recente produzione e una rivisitazione dal vivo delle atmosfere che li hanno generati. Sono perlopi\u00f9 ballad accantonate \"dal mercato\" che BISCA ripropone su disco e dal vivo. Ci sono anche due inediti: \"Suv Suv Suvvia\" e \"L'Anomalia\", dura invettiva sulla realt\u00e0 italiana scelto come singolo apripista.\nAnni 2010.\nIl 2010 si annuncia come l'anno delle novit\u00e0: nuova agenzia, nuovo sito, nuove strategie comunicative, nuovo tour, nuova formazione, video in animazione del nuovo singolo: \"Tartaglia e il Cavaliere fellone\".\nBisca propone \"Un Incontro Ravvicinato del 3 Tipo\", con il corpo vivo e alieno di Bisca, con la sua musica, con la sua particolare costruzione di senso, con il suo feroce quasi \"cabaret\"!\nIn tour con uno spettacolo live di consolidato spessore sia musicale che comunicativo, Bisca annuncia il disco \"EVOLUZIONI\" in uscita dal 28 giugno 2011. L'album arriva a 5 anni di distanza dall'ultimo lavoro a nome della band Bisca.\nNel 2015, l'etichetta Splitte Records, pubblica un doppio cd antologico intitolato \"Collezione 1982 - 1984\", contenente il primo ep, l'album \"SDS\", con relative bonus tracks, un live registrato a Zurigo nel 1983, e due brani demo del periodo (\"Genesi It's Cold\" ed \"Experiment3\").\nIl 4 maggio 2017, muore a Salvador De Bahia, in Brasile, dove si era trasferito da venticinque anni, il fondatore Giancarlo Coretti."}
{"id": "1253528", "revid": "110157", "url": "https://it.wikipedia.org/wiki?curid=1253528", "title": "Henan", "text": "Lo Henan (; cinese: \u6cb3\u5357; ; Wade-Giles: \"Ho-nan\"), \u00e8 una provincia della Repubblica Popolare Cinese, situata nella parte centrale della nazione. \u00c8 detto anche \u8c6b Y\u00f9, dall'antica Provincia di Yuzhou (\u8c6b\u5dde \"Y\u00f9 Zh\u014du\") esistita durante la Dinastia Han, che incluse nei suoi domini lo Henan. \"Henan\" deriva da \u6cb3 h\u00e9, \"fiume\", e \u5357 n\u00e1n, \"sud\", quindi significa \"a sud del fiume\".\nCon quasi 100 milioni di persone, lo H\u00e9n\u00e1n \u00e8 la seconda provincia pi\u00f9 popolosa della Cina dopo il Guangdong. Confina con lo Hebei a nord, lo Shandong al nordest, l'Anhui a sud-est, lo Hubei al sud, lo Shaanxi ad ovest e lo Shanxi a nord-ovest.\nLo H\u00e9n\u00e1n \u00e8 spesso definito come Zh\u014dngyu\u00e1n \u4e2d\u539f o \"Zh\u014dngzh\u014du\", \u4e2d\u5dde, letteralmente la \"pianura centrale\" o la \"marca di mezzo\". Questo nome inoltre \u00e8 usato per l'intera pianura del nord della Cina. Lo H\u00e9n\u00e1n \u00e8 considerato tradizionalmente come la culla della civilt\u00e0 cinese.\nLa composizione etnica \u00e8: Han - 98,8%, Hui - 0,8%, Mongoli - 0,3%.\nAmministrazione.\nLa provincia di Henan \u00e8 suddivisa in 18 prefetture, 137 contee (xian) e 2123 comuni (cantoni).\nStoria.\nIl nord dello Henan, lungo il Fiume Giallo, fu la regione centrale della Cina antica per almeno la prima met\u00e0 della storia cinese. Le due citt\u00e0 di Luoyang e Kaifeng, sotto un gran numero di dinastie, furono entrambe capitali.\nRecenti scavi archeologici dimostrano che le culture preistoriche quali la Cultura di Yangshao e la Cultura di Longshan erano attive in una zona corrispondente all'attuale zona nord dello Honan. La Cultura di Erlitou, identificata (nonostante varie controversie) con la Dinastia Xia, fu la prima dinastia cinese, come descritto negli annali si svilupp\u00f2 principalmente nello Henan.\nLa prima dinastia della Cina, la Dinastia Shang (XVI - XI secolo a.C.), aveva il suo centro nell'attuale territorio dello Henan. L'ultima capitale dinastica, Yin, si trovava dove ora sorge la moderna citt\u00e0 di Anyang.\nNell'undicesimo secolo a.C., la Dinastia Zhou arrivata dall'ovest distrusse la Dinastia Shang. La nuova capitale venne inizialmente situata presso Hao (nei presso dell'attuale Xi'an, nella provincia dello Shaanxi). Nel 722 a.C., la capitale fu trasferita a Luoyang. Tale data \u00e8 convenzionalmente considerata l'inizio della Dinastia Zhou orientale, un periodo di guerre e di rivalit\u00e0. L'attuale Henan venne diviso in una variet\u00e0 di piccoli stati tra cui Hua (distrutto dai Qin nel 627 a.C.), Chen, Cai, Cao, Zheng, Wei (\u885b) e il potente Stato di Jin nel nord. Successivamente questi stati vennero sostituiti dagli Stati di Han e di Wei (\u9b4f). Durante questo periodo lo Stato di Chu controllava buona parte di quello che ora \u00e8 l'Henan del sud.\nNel 221 a.C., lo Stato di Qin, partendo dall'attuale Shaanxi, complet\u00f2 l'unificazione della Cina, definendo il primo nucleo di stato cinese unificato: aveva cos\u00ec inizio la Dinastia Qin. Ad essa fece seguito la Dinastia Han, che nel 206 a.C., fiss\u00f2 la capitale a Chang'an (l'attuale I'An, nello Shaanxi). Successivamente, durante la Dinastia Han orientale la capitale fu trasferita nuovamente a Luoyang (Henan).\nDurante la Dinastia degli Han orientali scoppiarono diverse guerre a causa di rivalit\u00e0 egemoniche. Lo Henan era la sede di C\u00e1o C\u0101o, con base a Xuchang, che, dopo diverse battaglie riusc\u00ec a unificare tutta la Cina del Nord sotto il regno di Wei. Il Regno di Wei stabil\u00ec la capitale nella citt\u00e0 di Luoyang e lo stesso fece la Dinastia Jin occidentale.\nNel quarto secolo, popolazioni nomadi dalla Cina del Nord invaser\u00f2 la regione. Lo Henan fin\u00ec sotto il controllo di molti reami compreso quelli degli Zhao Posteriori, degli Yan anteriori, dei Qin anteriori, degli Yan posteriori e dei Qin posteriori. La Dinastia dei Wei settentrionali, unificata la Cina del nord nel 439, spost\u00f2 nel 493 la propria capitale a Luoyang."}
{"id": "1253531", "revid": "599013", "url": "https://it.wikipedia.org/wiki?curid=1253531", "title": "Istituto pubblico di assistenza e beneficenza", "text": "Gli istituti pubblici di assistenza e beneficenza (abbr. IPAB) sono organismi di diritto pubblico istituiti con regio decreto n. 2841 del 1923 e che hanno sub\u00ecto numerosi interventi di riforma, non da ultimo con il D. Lgs. 4 maggio 2001, n. 207.\nStoria.\nDopo l'Unit\u00e0: la carit\u00e0 legale (1861 - 1876).\nIl ritardo dell'unificazione politica del paese cre\u00f2 un rallentamento nello sviluppo economico e sociale tra le regioni del sud Italia rispetto a quelle del nord, con la conseguenza di imprimere un carattere culturale al fenomeno del brigantaggio. Il Regno d'Italia, in continuit\u00e0 con lo Stato sabaudo, sottopose l'assistenza privata (anche religiosa) al pubblico controllo, tuttavia, anche se molti enti religiosi furono soppressi, non venne definito un nuovo modello organizzativo in maniera chiara e univoca. Questa strategia fu confermata dalla Legge 3 agosto 1862 n. 753, cosiddetta \u00ablegge Rattazzi\u00bb, che obbligava le opere pie a compilare bilanci, statuti, registri e quant'altro servisse per identificare il patrimonio dell'ente, demandandone per\u00f2 la vigilanza ad istituti controllati dallo Stato, quali la Deputazione provinciale e le congregazioni di carit\u00e0 (quest'ultima operativa su base municipale).\nLa legge Crispi ovvero della giustizia sociale (1876 - 1896).\nSiccome la precedente legislazione aveva mostrato severi limiti sulla capacit\u00e0 effettiva di controllo sull'operato degli amministratori e a causa dell'assenza di qualsiasi tutela rispetto ad eventuali abusi, la successiva legislazione (regio decreto 17/07/1890 n. 6.972\u00a0cd. legge Crispi e successivo regolamento di attuazione R.D. 05.02.1891 n. 99), apport\u00f2, tra l'altro, una serie di innovazioni:\nUno dei problemi della legge Crispi fu di burocratizzare il gi\u00e0 di per s\u00e9 non efficientissimo sistema di pubblica amministrazione italiana. Solamente le Giunte provinciali amministrative avrebbero dovuto controllare circa 22.000 Opere Pie. Un altro limite fu di non prevedere il coordinamento n\u00e9 dell'assistenza n\u00e9 della beneficenza nelle sue varie forme.\nDa Giolitti alla grande guerra (1896 - 1915).\nAll'inizio del XX secolo si assisteva a una nuova crisi sociale (dettata dallo scontro tra l'emergente movimento socialista operaio con l'ordine pubblico), nonch\u00e9 alla sperimentazione di nuove forme di assistenza, come ad es. il salario sociale per i disoccupati e il passaggio dalla mutualit\u00e0 privata all'assicurazione obbligatoria (T.U. 31/01/1904, n. 51 e Decreto luogotenenziale 23/08/1917, n. 1450). Tale mole di innovazioni assest\u00f2 un duro colpo alla gi\u00e0 di per s\u00e9 fragile Pubblica amministrazione, che avrebbe dovuto da sola affrontare il delicato compito dell'accettazione, dello spoglio e della gestione delle pratiche burocratiche.\nSi rese cos\u00ec necessario un coordinamento tra l'ente pubblico, al quale era affidata l'erogazione delle assicurazioni, e l'ente privato (Ipab) che ne diffondeva le finalit\u00e0 e ne raccoglieva le pratiche. Ai limiti su esposti il governo Giolitti cerc\u00f2 di ricorrere al riparo (legge 18/07/1904 n. 390) attraverso l'istituzione di un organo di coordinamento per ogni livello decisionale, con il compito sia di coordinare l'attivit\u00e0 di assistenza delle Ipab tra loro sia di migliorare la competenza tecnica degli operatori addetti all'assistenza. Nacquero cos\u00ec la \u201cCommissione di assistenza e beneficenza pubblica\u201d sottesa alla Provincia ed il \u201cConsiglio superiore dell'assistenza e beneficenza pubblica\u201d presso il Ministero alle quali era preposto un commissario nella persona del Prefetto medesimo. Un altro importante provvedimento fu la legge 1904 n. 36, che demandava l'assistenza dei malati mentali alle province.\nIl fascismo e l'assistenza sociale (1921 - 1945).\nNonostante la notevole opera di coordinamento il personale assistenziale delle Ipab rimase per molti aspetti carente di una vera e propria professionalit\u00e0. Nell'intento di dotare tutte le Istituzioni di competenze uniformi, si rese necessario creare un sistema di scuole \"ad hoc\" che diplomassero il personale idoneo a lavorare nelle Ipab. Tali furono le premesse che indussero Ettore Levi a fondare a Milano nel 1921 l'\u00abIstituto di Igiene, Assistenza e Previdenza Sociale\u00bb (IIAPS) che, nelle intenzioni del fondatore, doveva diplomare le cd. \u201csegretarie del popolo\u201d in ricordo di quei comitati che si erano insediati qualche anno prima. L'IIAPS fu poi assorbito dall'Istituto di Medicina Sociale, mentre a Roma nel 1928 fu aperta una nuova scuola, l'istituto \u00abGregorio al Celio\u00bb, con lo scopo di diplomare assistenti sociali specializzate nel lavoro di fabbrica.\nDurante il Ventennio, venne esteso il ruolo delle istituzioni statali nelle politiche sociali, incluso il coordinamento delle Ipab, la cui nomina dei responsabili fu stabilita in base a terne proposte dalle associazioni produttive, fu affidato prima al Patronato nazionale di assistenza sociale presso il Ministero dell'Interno, poi all'Ente Opere Assistenziali e, infine, all'Ente comunale di assistenza (ECA) presso la Prefettura mentre l'assistenza ai liberati dal carcere fu delegata al Consiglio di Patronato presso la Pretura (da qui l'uso mantenuto nel tempo di assumere assistenti sociali presso tali enti).\nGli ECA, in particolare, mutarono le Congregazioni di carit\u00e0 in \u201centi autarchici corporativi\u201d, di modo che le Ipab potessero compiere atti con gli stessi effetti dell'amministrazione pubblica. Uno dei vantaggi degli ECA, quindi, fu di implementare un'efficace opera di coordinamento e di decentramento di tutte le Ipab \u00abgarantito dall'impianto di uffici periferici, uno per ciascuno delle zone di giurisdizione\u00bb. Un altro vantaggio fu di sperimentare le prime forme di \u201cfiscalizzazione degli oneri sociali\u201d, imponendo un'addizionale sulla dichiarazione dei redditi dei cittadini, anticipando, dunque, di trenta anni cio\u00e8 che fu definito negli anni sessanta.\nLa Repubblica e la depubblicizzazione delle Ipab (1945 - 2001).\nNonostante quanto deciso nella legislazione del Regno dove le Ipab subirono un vero e proprio processo di assorbimento da parte dell'ente pubblico, durante la Repubblica si assisteva al procedimento opposto ovvero alla trasformazione in forme associative private, quasi un ritorno alle origini. Protagoniste di tale conversione sono certamente le Regioni, introdotte dalla Legge 05.05.1970 n. 281, che in seguito a ci\u00f2 poterono dotarsi di propri organi elettivi ed amministrativi. Il DPR 24.07.1977 n. 616, inoltre, trasfer\u00ec ai medesimi enti il 25% del bilancio pubblico, nonch\u00e9 tutte le competenze relative al settore socio-assistenziale.\nUno spartiacque fu la Sentenza Corte Cost. n. 396/1988 che dichiar\u00f2 illegittima l'art. 25 del DPR 616/1977 laddove imponeva la devoluzione di tutte le Ipab agli enti locali. A tal deficit corse riparo il governo tramite la promulgazione del Dpcm 16.02.1990.\nLa legge 08.11.2000 n. 328 art. 10 detta i principi per l'inserimento delle ex Ipab nella rete dei servizi sul territorio favorendo la trasformazione in Aziende di Servizi alla Persona (Asp). Si assiste, quindi, ad una de-pubblicizzazione residuale tramite la pretesa di una serie di requisiti tipici degli enti del terzo settore quali il richiamo all'efficienza, all'efficacia e all'economicit\u00e0 di gestione, all'adozione di forme gestionali privatistiche (personale, contratti), all'attribuzione dai controlli formali ai controlli dei risultati, alla possibilit\u00e0 di separare la gestione attivit\u00e0 da quella dei patrimoni.\nIl Dlgs. n. 207/01 in particolare prevede al capo II che le Asp da personalit\u00e0 giuridica di diritto pubblico possano assumere una capacit\u00e0 di diritto privato che le conferiscono una serie di benefici previsti per le Onlus (es. erogazioni liberali) nonch\u00e9 tutti i negozi funzionali al perseguimento dei propri scopi istituzionali e all'assolvimento degli impegni assunti in sede di programmazione regionale tra cui costituire societ\u00e0 o fondazioni per svolgere attivit\u00e0 strumentali a quelle istituzionali e per provvedere alla manutenzione del proprio patrimonio.\nFuturo delle Ipab (Dal 2001).\nA partire dal 2003, la riforma delle IPAB ha portato le Regioni alla trasformazione della maggior parte delle IPAB in persone giuridiche di diritto privato.\nLe Apsp ex Ipab (Aziende pubbliche di servizi alla persona), dunque, sono ormai inquadrate in un modello aziendale dove assumono sempre pi\u00f9 una connotazione autonoma e originale di persona giuridica diversa sia dall'Ausl sia dalle Aziende speciali (Dlgs. n. 267/00 art. 114) con una presenza al proprio interno di membri di nomina pubblica (comunale e regionale) e, soprattutto, orientate verso forme ibride non pi\u00f9 riconducibili al terzo settore."}
{"id": "1253537", "revid": "110157", "url": "https://it.wikipedia.org/wiki?curid=1253537", "title": "Peilstein im M\u00fchlviertel", "text": "Peilstein im M\u00fchlviertel \u00e8 un comune austriaco di 1 552 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253539", "revid": "51729", "url": "https://it.wikipedia.org/wiki?curid=1253539", "title": "IPAB", "text": ""}
{"id": "1253540", "revid": "110157", "url": "https://it.wikipedia.org/wiki?curid=1253540", "title": "Pfarrkirchen im M\u00fchlkreis", "text": "Pfarrkirchen im M\u00fchlkreis \u00e8 un comune austriaco di 1 488 abitanti nel distretto di Rohrbach, in Alta Austria."}
{"id": "1253542", "revid": "35813", "url": "https://it.wikipedia.org/wiki?curid=1253542", "title": "Barbara d'Asburgo", "text": ""}
{"id": "1253543", "revid": "729019", "url": "https://it.wikipedia.org/wiki?curid=1253543", "title": "Shy Love", "text": "Biografia.\nNata in Germania da padre portoricano che lavorava l\u00ec per l'esercito statunitense e madre italiana, a sette anni si trasfer\u00ec a New Haven in Connecticut. Nel 2003 inizi\u00f2 a lavorare come attrice dopo essersi rifatta il seno.\n\u00c8 sposata con il produttore Eric Hunter e ha realizzato oltre duecento film.\nCattolica di famiglia, \u00e8 convertita all'ebraismo."}
{"id": "1253544", "revid": "51729", "url": "https://it.wikipedia.org/wiki?curid=1253544", "title": "Istituti pubblici di assistenza e beneficenza", "text": ""}
{"id": "1253545", "revid": "1573940", "url": "https://it.wikipedia.org/wiki?curid=1253545", "title": "Cappella Demidoff (Bagni di Lucca)", "text": "La cappella Demidoff \u00e8 un edificio sacro che si trova a Bagni di Lucca.\nStoria e descrizione.\nIl principe russo Niccol\u00f2 Demidoff, che all'inizio dell'Ottocento si era stabilito in Toscana, volle dotare Bagni di Lucca di un ospedale nel quale potessero venire accolti anche i poveri bisognosi di cure termali. Oltre alla struttura di accoglienza, il principe fece realizzare da Giacomo Marracci, intorno al 1825, anche la candida cappella che, nel suo impianto cilindrico cupolato e col suo pronao corinzio, ripropone le severe forme del Pantheon di Roma, debitamente miniaturizzate.\nIl ponte in legno che collegava la cappella al prospiciente ospedale croll\u00f2 a seguito di una rovinosa piena nel 1836. Fu grazie all'iniziativa del figlio di Niccol\u00f2, Anatolio Demidoff, che, nel 1850, fu commissionata a Giuseppe Pardini l'erezione di un nuovo ponte, stavolta in muratura, ancora esistente con la sua leggera arcata in mattoni e marmo e i suoi parapetti eleganti in ferro fuso."}
{"id": "1253546", "revid": "110157", "url": "https://it.wikipedia.org/wiki?curid=1253546", "title": "Putzleinsdorf", "text": "Putzleinsdorf \u00e8 un comune austriaco di 1 593 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253551", "revid": "486946", "url": "https://it.wikipedia.org/wiki?curid=1253551", "title": "Niccol\u00f2 Demidoff", "text": ""}
{"id": "1253552", "revid": "110157", "url": "https://it.wikipedia.org/wiki?curid=1253552", "title": "Sankt Johann am Wimberg", "text": "Sankt Johann am Wimberg \u00e8 un comune austriaco di 1 034 abitanti nel distretto di Rohrbach, in Alta Austria."}
{"id": "1253557", "revid": "958185", "url": "https://it.wikipedia.org/wiki?curid=1253557", "title": "Eduard Suess", "text": "Biografia.\nSi dedic\u00f2 inizialmente allo studio della paleontologia, poi della tettonica e della stratigrafia, concentrando la sua attenzione soprattutto sulla formazione delle Alpi (cui dedic\u00f2 uno studio pubblicato nel 1875).\nProfessore di geologia all'Universit\u00e0 di Vienna (1857-1901), nel 1867 venne eletto all'accademia e prese parte attiva alle attivit\u00e0 scientifiche, divenendo uno tra i pi\u00f9 importanti geologi del suo tempo in Austria.\n\u00c8 noto per gli studi sull'origine dei terremoti e degli altri movimenti crostali, come la formazione delle montagne (\"La faccia della terra\", 1883-1901); a lui si deve anche la prima classificazione delle ammoniti. Suess \u00e8 stato il primo ad usare il termine tectite.\nNel 1885 coni\u00f2 il termine biosfera che successivamente verr\u00e0 sviluppato dal naturalista russo Vladimir Ivanovi\u010d Vernadskij.\nMa dello scienziato austriaco si ricorda soprattutto la teoria sviluppata (e resa nota nel 1885) riguardo alla struttura interna della Terra. Suess ipotizz\u00f2 infatti che il nostro pianeta fosse suddiviso in tre involucri pi\u00f9 o meno concentrici e che denomin\u00f2 (dal pi\u00f9 esterno): Sial, sima e nife. Le sillabe denotano quelle che sono le componenti principali dei singoli strati; SI - licio e AL - luminio per il primo (che oggi conosciamo col nome di crosta), SI - licio e MA - gnesio per il secondo (mantello) e NI - chel e FE - rro per il terzo, il nucleo.\nOnori.\nGli sono stati dedicati:\nNel 1896 gli fu assegnata la Medaglia Wollaston.\nNel 1903 gli fu assegnata la Medaglia Copley."}
{"id": "1253558", "revid": "767487", "url": "https://it.wikipedia.org/wiki?curid=1253558", "title": "Sankt Martin im M\u00fchlkreis", "text": "Sankt Martin im M\u00fchlkreis \u00e8 un comune austriaco di 3 682 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253561", "revid": "287204", "url": "https://it.wikipedia.org/wiki?curid=1253561", "title": "Maria Clementina d'Asburgo-Lorena", "text": "Maria Clementina d'Asburgo-Lorena, o Maria Clementina d'Austria, pu\u00f2 riferirsi a:"}
{"id": "1253562", "revid": "2184720", "url": "https://it.wikipedia.org/wiki?curid=1253562", "title": "Vamos a bailar (Esta vida nueva)", "text": "Vamos a bailar (Esta vida nueva) \u00e8 un brano musicale di Paola &amp; Chiara, pubblicato come primo singolo estratto dal terzo album del duo \"Television\", uscito nel 2000.\nIl singolo.\nIl brano, scritto, prodotto e arrangiato dalle stesse cantanti, viene inizialmente presentato alla commissione artistica del Festival di Sanremo 2000, da cui viene scartato. Pubblicato qualche mese dopo, diventa il tormentone estivo del 2000: alle finali del Festivalbar riceve il Premio Radio e vince nella Sezione Big de \"Un disco per l'estate\". Rimane per numerose settimane in classifica, mantenendo il primo posto nella classifica dei singoli pi\u00f9 venduti in Italia per quattro settimane. \u00c8 stato frequentemente trasmesso in radio, raggiungendo la posizione numero 1 dell'airplay.\nNel 2009 viene eletto \"miglior tormentone estivo degli ultimi 20 anni\" dai lettori di \"TV Sorrisi e Canzoni\".\nIl singolo, il pi\u00f9 venduto del duo, esce in vari paesi del mondo. \u00c8 stato registrato anche in inglese e spagnolo. Il singolo ha lanciato Paola &amp; Chiara sul mercato estero, imponendole come \"dive dance\" nel panorama della musica leggera e aprendo le frontiere di vendita del loro disco fuori dall'Italia. Per soddisfare le richieste di promozione all'estero, le due sorelle sono volate in Germania e Spagna, ma anche negli Stati Uniti, per esibirsi nelle reti televisive locali, e si sono anche prestate a cantarlo sul palco di \"Top of the Pops\", nella sue versioni italiana e tedesca.\nPaola &amp; Chiara sono state candidate anche all'Italian Music Award nella categoria miglior singolo italiano.\nVideo.\nIl video musicale, diretto da Luca Guadagnino, mostra le due sorelle in una stanza piena di lunghi fili dai quali esse cercano di liberarsi. Si alternano inoltre scene in cui le artiste cantano sedute su poltrone o in piedi di fronte a specchi, ad altre in cui ammiccano seminude in pose sensuali.\nEsiste un video differente per la versione spagnola e inglese del brano, realizzato sullo sfondo di una villa oceanica, in cui le due artiste cantano a bordo di una piscina fra altri bagnanti assopiti languidamente."}
{"id": "1253563", "revid": "110157", "url": "https://it.wikipedia.org/wiki?curid=1253563", "title": "Sankt Oswald bei Haslach", "text": "Sankt Oswald bei Haslach \u00e8 un comune austriaco di 500 abitanti nel distretto di Rohrbach, in Alta Austria."}
{"id": "1253565", "revid": "125991753", "url": "https://it.wikipedia.org/wiki?curid=1253565", "title": "Angel Dark", "text": "Biografia.\nDi origini italiane (suo nonno era nativo di Cosenza, il cui cognome originale dovrebbe essere D'Arco dando per vero ci\u00f2 che dice il regista Silvio Bandinelli), lavorava come barista in ristoranti e caff\u00e8 quando \u00e8 stata avvicinata per strada da una truccatrice che ha lavorato sui set porno, che le ha chiesto se voleva fare alcuni provini per pubblicit\u00e0 di lingerie. Sebbene sia rimasta scioccata quando ha scoperto che non era un provino per pubblicit\u00e0 di lingerie, ma per produzioni porno, le sue paure furono rapidamente attenuate e ha cominciato a fare questo lavoro.\nHa realizzato oltre duecentotrenta film dal 2002, il suo primo film \u00e8 stato \"Blow Bang 7\" all'et\u00e0 di 19 anni.\nHa partecipato a numerose scene lesbiche, di sesso anale e doppie penetrazioni.\nNon avendo mai avuta una figlia \u00e8 assolutamente falso che il suo soprannome unisca il nome della fantomatica figlia, Angela che la leggenda metropolitana afferma sia stata data in adozione, con la parola \"Dark\" (dall'inglese \"oscuro\") molto presente nella sottocultura gotica.\nHa lavorato spesso in Italia, anche facendo spettacoli nei locali al nord.\nNel 2007 ha un grave problema ai reni ed a gennaio 2013 si infortuna ai legamenti dell'anca facendo kickboxing.\nOggi quasi ritirata dal mondo dell'hard, (non ci sono lavori dal 2012) risiede a Bratislava."}
{"id": "1253567", "revid": "212348", "url": "https://it.wikipedia.org/wiki?curid=1253567", "title": "Melissococcus pluton", "text": "Melissococcus pluton \u00e8 un batterio Gram-positivo, agente eziologico della peste europea, una malattia della covata delle api. In passato questa grave patologia \u00e8 stata attribuita a \"Bacillus pluton\" da White (1912), successivamente riclassificato come \"Streptococcus pluton\" da Bailey nel 1957 e recentemente, sempre da Bailey, come \"Melissococcus pluton\" (1983).\nNumerosi batteri concorrono insieme a \"Melissococcus pluton\" a determinare la peste europea nelle api: \"Paenibacillus alvei, Enterococcus faecalis, Brevibacillus laterosporus\".\nEziologia.\nLe larve di api si infettano con l'alimentazione; \"Melissococcus pluton\" si moltiplica nel mesointestino delle larve a spese del cibo somministrato dalle api nutrici. Se il cibo destinato alle larve \u00e8 limitato, questo pu\u00f2 essere quasi del tutto consumato dal patogeno, determinando la morte della larva \"per fame\". Quando questo \u00e8 abbondante la larva sviluppa normalmente e una volta pupa emette l'agente infettante, diffuso alle altre larve tramite le api nutrici. Le larve sono comunque destinate a morire: dapprima il corpo assume un aspetto flaccido, poi giallo chiaro per passare a marrone in stadio avanzato.\nMetodi di coltura.\n\"Melissococcus pluton\" pu\u00f2 essere coltivato su un terreno appropriato; generalmente si usa il Bailey:\n\"Dosi espresse in g/litro\"\nIl pH deve essere portato a 6.6 prima dell'aggiunta dell'agar.\nIl glucosio deve essere aggiunto asetticamente dopo la sterilizzazione del terreno, mediante microfiltrazione sotto cappa biologica.\nIl terreno deve essere sterilizzato in autoclave a 116\u00a0\u00b0C per 15 minuti.\n\"Melissococcus pluton\" si isola facilmente tramite inclusione in piastre Petri contenenti il Bailey mantenuto liquido a 45\u00a0\u00b0C.\nLe Petri vanno inserite in giare di anaerobiosi e incubate in termostato a 35\u00a0\u00b0C; dopo circa 4 giorni vediamo comparire le colonie di \"Melissococcus pluton\"."}
{"id": "1253568", "revid": "773636", "url": "https://it.wikipedia.org/wiki?curid=1253568", "title": "Chiesa anglicana (Bagni di Lucca)", "text": "La chiesa anglicana o chiesa inglese \u00e8 un luogo di culto che si trova in via Whipple a Bagni di Lucca, a 300\u00a0m dal cimitero inglese, nel quale vi sono eleganti tombe, per lo pi\u00f9 in stile neomedievale, d'impeccabile sapore romantico.\nStoria e descrizione.\nBagni di Lucca agli inizi del XIX secolo era diventata luogo stabile di villeggiatura di una numerosa colonia di inglesi. Si decise cos\u00ec di costruire una chiesa che potesse accogliere i riti di questi residenti illustri. Nel 1839 Carlo Ludovico di Borbone, duca di Lucca, accord\u00f2 il permesso di costruire il \"Palazzo della Nazione inglese\", appellativo con il quale si preferiva denominare l'edificio, anche per non suscitare scandalo nel clero cattolico.\nI lavori furono affidati a Giuseppe Pardini, che realizz\u00f2 un edificio esemplato non sulle forme correnti del classicismo, ma su quelle pi\u00f9 \"esotiche\" di un neogotico anglicizzante."}
{"id": "1253573", "revid": "484362", "url": "https://it.wikipedia.org/wiki?curid=1253573", "title": "Chiesa inglese", "text": ""}
{"id": "1253574", "revid": "158286", "url": "https://it.wikipedia.org/wiki?curid=1253574", "title": "Palazzo della Nazione inglese", "text": ""}
{"id": "1253575", "revid": "1059402", "url": "https://it.wikipedia.org/wiki?curid=1253575", "title": "Paul Barras", "text": "Barras fu uno dei principali artefici della congiura che port\u00f2 alla caduta di Robespierre e alla fine del Regime del Terrore a cui comunque era stato organico come rappresentante in missione. Ebbe fama di essere un politico corrotto ma abile, e represse poi le rivolte popolari giacobine e realiste contro la Repubblica moderata ma alla fine destituito dal colpo di Stato del 18 brumaio che port\u00f2 al potere il Consolato del suo ex collaboratore stretto Napoleone Bonaparte, che lo mand\u00f2 in esilio, costringendolo in seguito a ritirarsi a vita privata durante il Primo Impero Francese. Durante la Restaurazione fu uno dei pochi Convenzionali \"regicidi\" del 1793 a non essere esiliato, ma visse confinato nei pressi di Parigi e dimenticato, fino alla morte avvenuta nel 1829.\nPrimi anni e carriera militare.\nBarras nacque da una famiglia della piccola nobilt\u00e0 del dipartimento del Var. Entr\u00f2 nell'esercito francese all'et\u00e0 di sedici anni, servendo nelle colonie e prese parte ad azioni militari nelle Indie sotto il comando di Bellecombe e di Pierre Andr\u00e9 de Suffren. Combatt\u00e9 anche nella difesa di Pondich\u00e9ry. Dopo la pace del 1783 mise fine alla sua carriera dando le dimissioni a seguito di un alterco col maresciallo de Castries, ministro della Marina. Ritiratosi con il grado di capitano, si trasfer\u00ec a Parigi.\nDal 1783 al 1789 si trov\u00f2 a Parigi, privo di potere e di occupazione. Fu accusato di aver frequentato le peggiori case da gioco che allora pullulavano nella capitale. Bell'uomo, frequent\u00f2 le maggiori intellettuali dell'epoca, in particolare la cantante Sophie Arnould.\nLa Rivoluzione francese.\nFu per puro caso che assistette alla presa della Bastiglia il 14 luglio 1789. Fino ad allora il visconte di Barras non aveva idee politiche ben definite. Incontr\u00f2 Mirabeau presso Sophie Arnould. Fu forse quest'incontro che lo spinse ad iscriversi prima alla massoneria e successivamente al club dei giacobini e a lanciarsi nella politica come repubblicano. Si present\u00f2 alle elezioni per l'Assemblea legislativa e fu eletto delegato del Var fra 554 altri. Non fu eletto deputato ma membro della Alta Corte di Orl\u00e9ans. Quando questa dovette essere sciolta, rientr\u00f2 a Parigi come Commissario dell'Armata d'Italia.\nLa Convenzione e carriera militare.\nEletto deputato supplente del dipartimento del Var alla Convenzione nel 1792, sedette con i montagnardi e vot\u00f2 a favore dell'esecuzione capitale di Luigi XVI.\nDopo la morte di quest'ultimo, la Convenzione, attaccata da tutte le parti, nomin\u00f2 rappresentanti delegati nelle province e nell'esercito. Barras part\u00ec in missione nelle Basse ed Alte Alpi con l'amico Stanislas Fr\u00e9ron per reclutare 300\u00a0000 soldati e poi nel Midi.\nDi fronte all'insurrezione nata prima a Tolone e poi estesasi a Marsiglia, diede prova d'iniziativa e di coraggio e, persuaso del tradimento del generale Brunet, lo fece arrestare nella sua stessa armata. Fu allora che ricevette l'ordine di riprendere Tolone che era insorta sotto l'azione del partito realista ed aveva aperto le porte alle flotte nemiche di Gran Bretagna e di Spagna e consegnato una parte della flotta agli inglesi.\nTemendo uno sbarco del nemico, Barras affid\u00f2 ad un giovane capitano di artiglieria, Napoleone Bonaparte, la difesa delle coste della Provenza. Bonaparte, dice Barras nelle sue memorie, diede allora prova di grande attivismo e non esit\u00f2 a dichiararsi ultra-montagnardo. Barras gli accord\u00f2 la sua benevolenza e la sua protezione, ma non attribu\u00ec al futuro imperatore altro che un ruolo secondario nella presa di Tolone: \"Il vero conquistatore di Tolone fu il generale Dugommier\". Dopo l'assedio di Tolone Bonaparte fu nominato generale di brigata con l'ordine di aggregarsi all'armata d'Italia. Fu questo il primo incontro con Napoleone Bonaparte, che Barras ricorder\u00e0 successivamente, quando si verific\u00f2 l'insurrezione realista che minacci\u00f2 la Convenzione (13 vendemmiaio dell'anno IV cio\u00e8 5 ottobre 1795). Riconquistata la fortezza navale mediterranea Barras vi si arricch\u00ec pesantemente grazie alla malversazione. Nell'agosto 1795 Barras fu nominato generale di brigata.\nIl Terrore e il colpo di Stato del 9 termidoro.\nDi ritorno a Parigi (23 gennaio 1794) su richiesta del Comitato di salute pubblica, Barras fu acclamato dalla Convenzione e felicitato di aver ben meritato per la nazione, ma l'accoglienza del Comitato, informato della sua azione corrotta in Tolone dopo la caduta della citt\u00e0, fu glaciale, come pure quella dello stesso Robespierre. Allontanato dopo un certo tempo da Parigi, fu accusato subito dopo di aver destituito il tribunale di Marsiglia. Egli si batt\u00e9 ed ottenne l'appoggio della Convenzione e dei giacobini. Successivamente si appoggi\u00f2 a Danton e Laignelot, ma Danton, accusato di saccheggio durante una missione in Belgio, fu arrestato (11 germinale, cio\u00e8 31 marzo 1794). Robespierre fu all'apice del suo potere quando l'8 giugno celebr\u00f2 la dispendiosa Festa dell'Essere Supremo, ma molti nella Convenzione mormoravano contro di lui a causa di ci\u00f2 \u00e8 della stretta repressiva.\nA questo punto Barras temette, con altri ex rappresentanti, di essere processato per le repressioni o mandato alla ghigliottina come semplice sospetto in base alla legge del 22 pratile anno II (10 giugno), che eliminava ogni garanzia degli imputati, come la presenza dell'avvocato della difesa, l'onere della prova per l'accusa e l'appello, riducendo le sentenza a due possibilit\u00e0: morte o assoluzione. Bertrand Bar\u00e8re voleva in questo modo sfoltire la popolazione carceraria ed eliminare ogni opposizione. Per questo timore Barras, come altri, girava armato da tempo.\nA differenza di quanto sostenuto da molti sulla base dei fatti di quei giorni, e cio\u00e8 che le sue azioni fossero dettate dalle contingenze o dalla sete di potere, Madame de Sta\u00ebl sostenne invece che Barras avesse agito in seguito con l'intento \"idealista\" di porre fine al Terrore. Nelle sue \"Memorie\" Barras sostenne che le condizioni mentali di Robespierre erano deteriorate rendendolo completamente paranoico: \u00abNon ho mai visto nulla di cos\u00ec impassibile nel marmo ghiacciato delle statue o nel viso dei morti gi\u00e0 seppelliti. (...) Gli occhi spenti e miopi si fissarono su di noi. La faccia era di un pallore spettrale, con tinte verdastre. Stringeva a pugno e rilassava di continuo le mani, con un tic nervoso; e anche il collo e le spalle avevano spasmi convulsi\u00bb.\nIl fatto certo \u00e8 che Barras cambi\u00f2 fronte, e si mise a capo dei nemici di Robespierre come uno degli artefici principali, insieme a Jean-Lambert Tallien e Joseph Fouch\u00e9, accusati di pesanti crimini nell'ultimo discorso dell'Incorruttibile, della sua caduta il 9 termidoro (27 luglio 1794): comandante della forza armata municipale di Parigi, si impadron\u00ec della citt\u00e0 marciando in due colonne separate su Place de Gr\u00e8ve e mise fine al cosiddetto Regime del Terrore.\nRobespierre e i suoi, tra cui Louis Antoine de Saint-Just e Georges Couthon, furono arrestati, rilasciati e arrestati di nuovo all'H\u00f4tel de Ville dalle truppe Convenzionali nella confusa notte del 9, e ghigliottinati il 10 termidoro per decisione della Convenzione stessa, dopo un sommario riconoscimento formale al tribunale rivoluzionario, mentre inizi\u00f2 il periodo del Terrore bianco contro i cosiddetti \"bevitori di sangue\", ossia i giacobini pi\u00f9 fedeli. La maggioranza della popolazione, stanca del terrorismo di Stato e affamata dagli effetti a lungo termine della legge del maximum, sostenne la svolta del 28 luglio.\nBarras nelle sue memorie si attribu\u00ec il merito di aver disperso gli insorti che minacciavano la Convenzione semplicemente uscendo nel cortile delle Tuileries e gridando: \"Ritiratevi miserabili: Hanriot \u00e8 fuori legge\", riferendosi al comandante della Guardia Nazionale.\nCon l'aiuto di bande paramilitari come i Moscardini, controrivoluzionari comandati da un altro ex \"terrorista\" collega di Tallien in missione, Louis-Marie-Stanislas Fr\u00e9ron e delle forze regolari, Barras divenne il leader di fatto della Francia entro pochi giorni. Le esecuzioni di massa ordinate dal tribunale furono sospese il 31 luglio, le leggi pi\u00f9 estreme furono soppresse, lo stesso tribunale rivoluzionario fu riorganizzato e poi eliminato; il 5 agosto i prigionieri \"sospetti\" furono rilasciati; a novembre il Club dei Giacobini fu chiuso e messo fuori legge in tutta la nazione, mentre un clima pi\u00f9 disteso e festoso lentamente si diffuse nella borghesia.\nLo stesso giorno in cui Robespierre fu destituito, prima della seduta, Barras visit\u00f2 il giovane Luigi XVII prigioniero alla Torre del Tempio, e non potendo farlo liberare, si adoper\u00f2 per migliorare le sue condizioni igieniche e di detenzione, poi visit\u00f2 nei giorni seguenti anche la sorella Maria Teresa Carlotta (in seguito liberata con uno scambio di prigionieri con l'Austria). Nel maggio 1795 si decise di liberare il Delfino avviando trattative coi monarchici, ma il principe, gravemente malato, mor\u00ec l'8 giugno a soli 10 anni.\nIl Direttorio.\nA dicembre dello stesso anno fu nominato membro del Comitato di sicurezza generale e nel febbraio dell'anno successivo presidente della Convenzione termidoriana. \nLa Convenzione prima ferm\u00f2 due rivolte popolari di sanculotti e montagnardi (insurrezione del 12 germinale anno III e insurrezione del 1\u00ba pratile anno III), in seguito dovette far fronte ad altre minacce.\nIncaricato della difesa della Convenzione contro gli insorti realisti, molti dei quali erano ex sostenitori di Barras delusi dalla Costituzione francese del 1795 (tra cui i Moscardini), il suo ruolo nella giornata dell'insurrezione del 13 vendemmiaio anno IV (5 ottobre 1795) fu determinante: grazie all'intervento, da lui comandato, di Napoleone Bonaparte, l'insurrezione fu stroncata dalle scariche di mitraglia ordinate dal giovane ufficiale c\u00f2rso.\nEletto membro del Direttorio il 31 ottobre 1795 al momento della creazione di quest'ultimo, egli gioc\u00f2 un ruolo chiave senza soluzione di continuit\u00e0 per quattro anni, incarnando la figura di una sinistra termidoriana antigiacobina ma ferma di fronte alla minaccia realista. Con Reubell e La R\u00e9veill\u00e8re egli form\u00f2 una specie di triumvirato. Per assicurarsi il potere, i tre direttori compirono il Colpo di Stato del 18 fruttidoro (4 settembre 1797) e proscrissero due dei loro colleghi, Barth\u00e9lemy, Lazare Carnot e un gran numero di membri dei due Consigli, accusandoli di tendenze realiste. Egli partecip\u00f2 anche al colpo di Stato del 22 floreale (11 maggio 1798). Tramite la legge del 22 fiorile anno VI 106 deputati giacobini eletti a favore degli altri gruppi dell'assemblea furono privati dei loro seggi nel Consiglio dei Cinquecento.\n\u00c8 possibile che egli abbia avviato trattative con i Borboni in vista di un rientro e della restaurazione sul trono di Luigi, Conte di Provenza, fratello di Luigi XVI, come monarca costituzionale ma fu preceduto dal colpo di Stato del 18 brumaio. Il 16 maggio 1799, Emmanuel Joseph Siey\u00e8s, il celebre leader del Terzo Stato agli Stati generali del 1789 ed ex Convenzionale del 1793, fu eletto al Direttorio, in sostituzione di Reubell, eclissando Paul Barras, la cui fortuna politica volgeva al termine.\nIl 18 brumaio e l'esilio.\nAl suo ritorno dall'Egitto, Bonaparte, Fouch\u00e9 e l'abate Siey\u00e8s rovesciarono il Direttorio con il colpo di Stato del 18 brumaio. Il Direttorio fu disciolto e sostituito da un Consolato di tre membri, ma in pratica il potere fu concentrato nelle mani del Primo Console, Napoleone Bonaparte. Barras fu relegato nel suo castello di Grosbois, quindi esiliato a Bruxelles. Autorizzato al rientro in Francia, a Montpellier in Provenza, fu nuovamente spedito in esilio da Napoleone a Roma (1810), ritornando in Francia nel 1814.\nOrmai ex politico, alla caduta dell'impero fu autorizzato da Luigi XVIII, nonostante il suo passato di \"regicida\" (unico non bandito dalla Francia con la legge del 1816, assieme a Tallien per motivi di salute), a risiedere a Chaillot, nei pressi di Parigi (oggi quartiere della capitale francese), probabilmente come riconoscimento di non aver aderito ai Cento Giorni (unico tra gli antichi regicidi, quali sicuramente a causa del suo risentimento verso Napoleone); qui mor\u00ec tredici anni dopo dimenticato da tutti, durante il regno dell'assolutista Carlo X, un anno prima della rivoluzione di luglio che mise al potere il re costituzionale Luigi Filippo. La salma di Barras fu inumata nel cimitero di P\u00e8re-Lachaise di Parigi.\nIl personaggio.\nBarras \u00e8 passato alla storia come personaggio corrotto e corruttore, capace di qualsiasi compromesso pur di rimanere nel novero di coloro che contano, e uomo di costumi dissoluti. Lo si accus\u00f2 di aver introdotto corruzione e venalit\u00e0 nella amministrazione e di aver dilapidato grandi somme. Nei salotti della Parigi che contava era noto per sapersi circondare di donne belle ed intellettuali. Era particolarmente amico di Teresa Cabarrus, soprannominata \"Notre-Dame de Thermidor\" per aver spinto il proprio amante di allora, poi marito, il membro della Convenzione Tallien, a rovesciare Robespierre onde evitare la ghigliottina ad entrambi. Dalla Cabarrus ebbe un figlio che mor\u00ec poco dopo la nascita. Barras aveva sposato durante il periodo giovanile una ragazza della sua zona, Marie-P\u00e9lagie Templier, di famiglia impoverita, ma non si degn\u00f2 mai di rivederla, definendola bigotta e monarchica. Numerose voci affermavano che Barras fosse bisessuale. \u00c8 anche convinzione comune che Giuseppina Rosa Tascher de la Pag\u00e8rie, vedova del generale Beauharnais, fosse stata sua amante e che fosse stato Barras a spingerla fra le braccia di Napoleone Bonaparte, che la spos\u00f2 poco prima della sua partenza per la prima campagna d'Italia.\nBarras scrisse le proprie memorie in pi\u00f9 volumi.\nCultura di massa.\nPaul Barras \u00e8 stato interpretato dall'attore Mario Pisu nello sceneggiato RAI \"I grandi camaleonti\", dall'attore Geoffroy Thiebaut nella miniserie televisiva \"La rivoluzione francese\" (1989) e da Curtis Matthews in \"Napol\u00e9on\" (2002)."}
{"id": "1253577", "revid": "767487", "url": "https://it.wikipedia.org/wiki?curid=1253577", "title": "Sankt Peter am Wimberg", "text": "Sankt Peter am Wimberg \u00e8 un comune austriaco di 1 777 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253578", "revid": "729019", "url": "https://it.wikipedia.org/wiki?curid=1253578", "title": "Gonzalo Tiesi", "text": "Biografia.\nGonzalo Tiesi crebbe al San Isidro Club, con il quale fece il suo debutto nel campionato dell'Uni\u00f3n de Rugby de Buenos Aires, poi vinto due volte consecutive, nel 2003 e nel 2004.\nIl 2004 fu anche l'anno in cui Tiesi esord\u00ec in Nazionale argentina (in occasione di un incontro del Sudamericano 2003) e divenne professionista, trasferendosi in Inghilterra nei , formazione con la quale raggiunse, come massimo risultato, la finale di Challenge Cup 2005-06.\nPrese poi parte con l'Argentina alla in Francia, classificandosi terzo assoluto; nel 2008 negli , altro club londinese, pass\u00f2 nel 2010 allo , club parigino.\nInfortunatosi al ginocchio durante la partita d'esordio dei \"Pumas\" nella , Tiesi dovette abbandonare la manifestazione.\nMai completamente recuperato dopo l'infortunio, non rimise pi\u00f9 piede in campo per lo Stade fran\u00e7ais e, al termine della stagione, finito il contratto con il club francese, torn\u00f2 in Argentina al .\nNel gennaio 2013 torn\u00f2 in Inghilterra, ingaggiato dai .\nL'anno dopo si un\u00ec al ."}
{"id": "1253579", "revid": "110157", "url": "https://it.wikipedia.org/wiki?curid=1253579", "title": "Sankt Stefan am Walde", "text": "Sankt Stefan am Walde \u00e8 un comune austriaco di 797 abitanti nel distretto di Rohrbach, in Alta Austria."}
{"id": "1253580", "revid": "3115", "url": "https://it.wikipedia.org/wiki?curid=1253580", "title": "Cimitero inglese di Bagni di Lucca", "text": "Il cimitero inglese \u00e8 un luogo sacro che si trova a Bagni di Lucca a circa 300 metri dalla chiesa anglicana, dalla parte opposta del torrente Lima.\nStoria.\nNel 1842 Carlo Ludovico di Borbone concesse alla colonia inglese di Bagni di Lucca la facolt\u00e0 di erigere un cimitero protestante. Fu scelto un luogo detto \"al Prato Santo\" e, bench\u00e9 i lavori venissero terminati nel 1844, la prima inumazione fu immediatamente successiva all'acquisto. Il cimitero \u00e8 stato operativo fino al 1953 e sono 137 le persone che vi riposano. Nel 1982, con l'esaurimento di un lascito destinato alla manutenzione, il luogo sacro fu acquistato dal Comune di Bagni di Lucca. \nIl cimitero \u00e8 gestito dalla Fondazione Michel de Montaigne e dall'Istituto storico lucchese.\nTombe illustri.\nFra i personaggi qui inumati, spesso in monumenti sepolcrali eseguiti da scultori di fama quali Benjamin Gibson, Giuseppe Norfini ed Emilio Duccini, sono la sorella del presidente degli Stati Uniti d'America Stephen Grover Cleveland, la scrittrice Ouida, Henry ed Elizabeth Stisted e l'entomologo irlandese Alexander Henry Haliday."}
{"id": "1253583", "revid": "94902", "url": "https://it.wikipedia.org/wiki?curid=1253583", "title": "Larve", "text": ""}
{"id": "1253585", "revid": "110157", "url": "https://it.wikipedia.org/wiki?curid=1253585", "title": "Sankt Ulrich im M\u00fchlkreis", "text": "Sankt Ulrich im M\u00fchlkreis \u00e8 un comune austriaco di 637 abitanti nel distretto di Rohrbach, in Alta Austria."}
{"id": "1253586", "revid": "764447", "url": "https://it.wikipedia.org/wiki?curid=1253586", "title": "Assemblea legislativa (Porto Rico)", "text": "L'Assemblea legislativa di Porto Rico \u00e8 il ramo legislativo del governo di Porto Rico. La struttura e le responsabilit\u00e0 dell'Assemblea sono definite nell'articolo III della Costituzione di Porto Rico.\nL'Assemblea legislativa di Porto Rico \u00e8 bicamerale, ovvero \u00e8 costituita da due camere:"}
{"id": "1253587", "revid": "110157", "url": "https://it.wikipedia.org/wiki?curid=1253587", "title": "Sankt Veit im M\u00fchlkreis", "text": "Sankt Veit im M\u00fchlkreis \u00e8 un comune austriaco di 1 190 abitanti nel distretto di Rohrbach, in Alta Austria.\nGeografia fisica.\nSankt Veit in M\u00fchlkreis \u00e8 a 686 m sul livello del mare. L'estensione \u00e8 di ,3.6\u00a0km da nord a sud e 9.2\u00a0km da ovest a est. La superficie totale di 16,2\u00a0km\u00b2.\nOltre al capoluogo, il comune comprende le localit\u00e0 di Grubdorf, Grubdorf-Siedlung, Haslhof, K\u00f6nigsdorf, Kepling, Rammerstorf, Rechberg, Schindlberg, W\u00f6gersdorf e Windhag.\nSociet\u00e0.\nEvoluzione demografica.\nNel 1991 la comunit\u00e0 aveva, secondo il censimento della popolazione, 1 072 abitanti e nel 2001 aveva 1 151 abitanti."}
{"id": "1253595", "revid": "56818", "url": "https://it.wikipedia.org/wiki?curid=1253595", "title": "Osso radiale", "text": ""}
{"id": "1253596", "revid": "110157", "url": "https://it.wikipedia.org/wiki?curid=1253596", "title": "Sarleinsbach", "text": "Sarleinsbach \u00e8 un comune austriaco di 2 280 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253599", "revid": "110157", "url": "https://it.wikipedia.org/wiki?curid=1253599", "title": "Schl\u00e4gl", "text": "Schl\u00e4gl \u00e8 una frazione di 1 213 abitanti del comune austriaco di Aigen-Schl\u00e4gl, nel distretto di Rohrbach in Alta Austria. Gi\u00e0 comune autonomo, il 1\u00ba maggio 2015 \u00e8 stato accorpato all'altro comune soppresso di Aigen im M\u00fchlkreis per costituire il nuovo comune mercato."}
{"id": "1253600", "revid": "254059", "url": "https://it.wikipedia.org/wiki?curid=1253600", "title": "Feudatari di Casteggio", "text": "Conti di Casteggio.\nDopo l'abolizione del feudalesimo la Duchessa di Tursi visse fino al 1829 (la madre Maria Giovanna le sopravvisse fino al 1832). \nI suoi titoli passarono al figlio, principe Aspreno Colonna di Roma (1829-1847); suo figlio Giovanni Andrea nel 1859 depone i titoli su Caravaggio ecc. e quindi implicitamente anche su Casteggio.\nTeoricamente il titolo di Conti di Casteggio spetterebbe oggi agli eredi dei marchesi Chigi-Zondadari di Siena."}
{"id": "1253601", "revid": "228587", "url": "https://it.wikipedia.org/wiki?curid=1253601", "title": "Nu\u00dfdorf (disambigua)", "text": ""}
{"id": "1253602", "revid": "287204", "url": "https://it.wikipedia.org/wiki?curid=1253602", "title": "Nussdorf", "text": ""}
{"id": "1253603", "revid": "767487", "url": "https://it.wikipedia.org/wiki?curid=1253603", "title": "Sch\u00f6negg", "text": "Sch\u00f6negg \u00e8 un comune austriaco di 547 abitanti nel distretto di Rohrbach, in Alta Austria."}
{"id": "1253604", "revid": "110157", "url": "https://it.wikipedia.org/wiki?curid=1253604", "title": "Schwarzenberg am B\u00f6hmerwald", "text": "Schwarzenberg am B\u00f6hmerwald \u00e8 un comune austriaco di 635 abitanti nel distretto di Rohrbach, in Alta Austria."}
{"id": "1253605", "revid": "599013", "url": "https://it.wikipedia.org/wiki?curid=1253605", "title": "Oberhaid", "text": ""}
{"id": "1253606", "revid": "254059", "url": "https://it.wikipedia.org/wiki?curid=1253606", "title": "Ritratto di cardinale (Raffaello)", "text": "Il Ritratto di cardinale \u00e8 un dipinto a olio su tavola (79x61 cm) di Raffaello Sanzio, databile al 1510-11 circa e conservato nel Museo del Prado a Madrid.\nStoria.\nL'opera raffigura un cardinale della corte di Giulio II. Sebbene siano state avanzate numerose ipotesi sulla sua identit\u00e0, nessuna \u00e8 considerata risolutiva. Si sono fatti i nomi di Giulio de' Medici, il Cardinal Bibbiena, Innocenzo Cybo, Francesco Alidosi, Scaramuccia Trivulzio e Ippolito d'Este.\nGi\u00e0 ritenuto opera tarda, il ritratto \u00e8 stato riportato ai primi anni del soggiorno romano da Adolfo Venturi, ipotesi poi accolta dalla critica.\nL'opera venne acquistata da Carlo IV di Spagna a Roma quando era ancora principe, e da allora entrata nelle collezioni reali spagnole.\nDescrizione e stile.\nIl cardinale, sulla trentina, \u00e8 ritratto seduto a mezza figura, girato di tre quarti verso sinistra e su sfondo scuro, secondo l'iconografia derivata dalla \"Gioconda\" di Leonardo. La posa \u00e8 al tempo stesso naturale ed elegante, di aristocratica spiritualit\u00e0, con gli occhi ruotati verso lo spettatore e con una sicurezza e una semplicit\u00e0 d'impostazione che ne fanno uno dei pi\u00f9 alti esempi della ritrattistica raffaellesca. Il punto di vista leggermente ribassato assottiglia le spalle e la testa, creando un effetto di aristocratico distacco, confermato dallo sguardo impassibile.\nRaffinati sono i contrasti cromatici, dal candore dell'incarnato e della manica allo scuro dello sfondo indefinito, con la nota dominante del rosso della berretta e della mantella, con riflessi setosi.\nLa luce che sbalza il rilievo delle forme mostra gli interessi legati alla scultura di Raffaello in quegli anni, stimolato dal confronto diretto con Michelangelo alla corte pontificia.\nLo sfondo mostra qualche segno di restauro."}
{"id": "1253607", "revid": "110157", "url": "https://it.wikipedia.org/wiki?curid=1253607", "title": "Ulrichsberg", "text": "Ulrichsberg \u00e8 un comune austriaco di 2 836 abitanti nel distretto di Rohrbach, in Alta Austria; ha lo status di comune mercato (\"Marktgemeinde\")."}
{"id": "1253610", "revid": "73843", "url": "https://it.wikipedia.org/wiki?curid=1253610", "title": "Sch\u00e4rding", "text": "Sch\u00e4rding (in austro-bavarese \"Scharing\") \u00e8 un comune austriaco di 4 992 abitanti nel distretto di Sch\u00e4rding, in Alta Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\").\nGeografia fisica.\nHa un'area di 3,96\u00a0km\u00b2 e sorge a 313 m s.l.m.; si trova al confine con la Germania, dalla quale \u00e8 separata dal fiume Inn.\nEconomia.\nL'economia cittadina si basa su piccole e medie imprese; dal 2009 il settore dell'artigianato supera leggermente quello dell'industria. La disoccupazione \u00e8 al 5,3% (2011) ed \u00e8 tenuta bassa ."}
{"id": "1253613", "revid": "2164271", "url": "https://it.wikipedia.org/wiki?curid=1253613", "title": "039 (prefisso)", "text": " 039 \u00e8 il prefisso telefonico del distretto di Monza, appartenente al compartimento di Milano.\nIl distretto comprende la parte orientale della provincia di Monza e della Brianza e la parte meridionale della provincia di Lecco. Confina con i distretti di Como (031) e di Lecco (0341) a nord, di Bergamo (035) a est, di Milano (02) a sud e di Seregno (0362) a ovest.\nAgli albori della teleselezione, il prefisso telefonico assegnato inizialmente alla zona di Monza era 0361.\nAree locali e comuni.\nIl distretto di Monza comprende 54 comuni compresi nelle 3 aree locali di Merate, Monza e Vimercate, coincidenti con gli omonimi ex settori. I comuni compresi nel distretto sono: Agrate Brianza, Aicurzio, Airuno (LC), Arcore, Barzan\u00f2 (LC), Bellusco, Bernareggio, Biassono, Brivio (LC), Brugherio, Burago di Molgora, Busnago, Calco (LC), Camparada, Carnate, Casatenovo (LC), Cassago Brianza (LC), Castello di Brianza (LC), Cernusco Lombardone (LC), Colle Brianza (LC), Concorezzo, Cornate d'Adda, Correzzana, Cremella (LC), Imbersago (LC), La Valletta Brianza (LC), Lesmo, Lissone, Lomagna (LC), Macherio, Merate (LC), Mezzago, Missaglia (LC), Montevecchia (LC), Monticello Brianza (LC), Monza, Muggi\u00f2, Olgiate Molgora (LC), Ornago, Osnago (LC), Paderno d'Adda (LC), Robbiate (LC), Roncello, Ronco Briantino, Santa Maria Ho\u00e8 (LC), Sirtori (LC), Sovico, Sulbiate, Usmate Velate, Vedano al Lambro, Verderio (LC), Vigan\u00f2 (LC), Villasanta e Vimercate ."}
{"id": "1253617", "revid": "1494169", "url": "https://it.wikipedia.org/wiki?curid=1253617", "title": "Negativo", "text": ""}
{"id": "1253619", "revid": "125655605", "url": "https://it.wikipedia.org/wiki?curid=1253619", "title": "Episodi de I Simpson (sedicesima stagione)", "text": "La sedicesima stagione de \"I Simpson\" (serie di produzione GABF) \u00e8 andata in onda negli Stati Uniti dal 7 novembre 2004 al 15 maggio 2005.\nLa stagione comprende sei episodi della serie di produzione FABF, relativa alla precedente stagione.\nL'episodio \"Future-Drama\" \u00e8 il 350\u00b0 della serie.\nIn Italia sette episodi sono stati trasmessi tra il 3 e l'11 novembre del 2005, mentre altri tredici sono andati in onda dal 6 al 22 marzo del 2006, tutti su Italia 1; l'episodio \"Nascer\u00e0 una stellina\" \u00e8 stato trasmesso il 10 settembre 2007 assieme a quattro episodi della diciottesima stagione nella raccolta \"Simpson Premi\u00e8re\".\nIl 31 ottobre 2016 l'episodio \"La paura fa novanta XV\" viene replicato per la prima volta rimasterizzato in 16:9 e in alta definizione, mentre dal 9 al 21 dicembre 2016 vengono replicati, sempre per la prima volta rimasterizzati in 16:9 e in alta definizione, i restanti episodi, ad eccezione di \"Gay, un invito a nozze\" e \"Apocalisse o non apocalisse\" \ntrasmesso il 31 dicembre 2018.\nDal 2 dicembre 2013 \u00e8 in vendita il cofanetto contenente la sedicesima stagione completa. L'episodio 10 \u00e8 stato trasmesso regolarmente nella fascia oraria pomeridiana, ma, per via dei temi affrontati (matrimoni gay), non \u00e8 pi\u00f9 stato replicato.\n\"La paura fa novanta XV\".\nTre storie di Halloween, introdotte da una sitcom in cui sono protagonisti Kang e Kodos che preparano la famiglia Simpson come cena del loro capo:\n\"Tutto \u00e8 lecito in guerra e in cucina\".\nDurante la ristrutturazione della cucina Homer ritrova dei vecchi numeri di \"Playdude\", che Marge gli ordina di buttare. Tuttavia le riviste finiscono nelle mani di Bart e Milhouse, che decidono di vivere seguendo lo stile patinato della rivista. Marge invece partecipa ad un concorso di cucina, dove per\u00f2 viene sabotata dalle altre concorrenti. Per vendicarsi allora Marge sabota a sua volta i piatti di tutte le altre, senza sapere di essere vista da Lisa. Arrivata in finale insieme a Brandine Spuckler, Marge decide di rinunciare alla vittoria per non deludere ulteriormente la figlia.\n\"A letto con il nemico\".\nLisa Simpson viene presa in giro dalle sue compagne di scuola e in particolar modo dalla gemelle Sherry e Terry per via del suo abbondante fondoschiena, che il padre Homer le spiega essere una caratteristica della famiglia Simpson. A quel punto Lisa decide di iniziare una dieta drastica. Intanto Marge, non sentendosi apprezzata dai propri figli, riversa il proprio amore materno su Nelson Muntz, scatenando il risentimento della signora Muntz. Tuttavia il ragazzo decide comunque di frequentare casa Simpson, con grande disappunto di Bart, che diventa vittima dei bullismi di Nelson. Per risolvere la situazione Bart ritrova il padre di Nelson, riportando la serenit\u00e0 in casa Muntz, e Nelson come ultimo atto di riconoscenza verso i Simpson, umilia pubblicamente Sherry e Terry per vendicare Lisa.\n\"Ultime notizie: Marge si ribella\".\nMarge incontra Chloe Talbot una sua ex compagna di liceo, della quale da ragazza era molto amica, ma che non pot\u00e9 seguire all'universit\u00e0 perch\u00e9 incinta di Bart. La donna \u00e8 diventata una affermata giornalista in carriera e ci\u00f2 suscita in Lisa un forte senso di ammirazione che rende Marge gelosa. Dopo un violento litigio fra le due ex amiche, Chloe porta Lisa con s\u00e9 ad una conferenza, salvo poi ripiegare all'ultimo momento alla volta di un vulcano in eruzione per poter essere la prima ad avere lo scoop. Tuttavia le due rischieranno di essere travolte dalla lava: Marge riesce a mettere la figlia in salvo, mentre Chloe viene provvidenzialmente salvata da Barney Gumble, suo fidanzato ai tempi del liceo.\n\"Bart, l'ometto di casa\".\nDopo aver perso l'ultimo dente da latte, Bart inizia a soffrire per la propria infanzia perduta, in quella che egli stesso definisce \"crisi di mezza et\u00e0\". Su consiglio di Lisa, Bart sfoga la propria frustrazione in maniera artistica, scrivendo alcune frasi provocatorie su delle T-Shirt, che incontrano immediatamente l'apprezzamento degli altri ragazzi. Al punto di convincere Bart a realizzarne in quantit\u00e0 e venderle. Successivamente l'attivit\u00e0 di Bart viene rilevata dal bizzarro imprenditore Goose Gladwell, che fa diventare la linea di T-Shirt di grande moda. Homer estromesso dall'attivit\u00e0 di Bart inizialmente decide di aiutare Lisa in un compito di scienze, ma riesce a riconquistare la fiducia del figlio, quando fa rispettare i diritti economici del figlio davanti al tentativo di truffa di Goose.\n\"Bando al contrabbando\".\nDurante una festa alla centrale nucleare, in cui il signor Burns si mostra insolitamente gentile con i propri dipendenti, viene annunciato che la centrale annuller\u00e0 ad effetto immediata l'assicurazione sanitaria per i propri dipendenti. Seguendo l'esempio di Burns, molte altre attivit\u00e0 rinunciano all'assicurazione sanitaria, rendendo i farmaci sempre pi\u00f9 rari e di difficile reperimento. Homer, insieme al nonno ad Apu e a Ned Flanders decidono di avviare un contrabbando di farmaci dal Canada. Tuttavia la loro attivit\u00e0 viene interrotta quando vengono scoperti alla frontiera ed espulsi dal Canada. Insospettabilmente l'ultimo carica di medicinali di contrabbando sar\u00e0 possibile grazie all'aiuto di Burns, che deve procurarsi le pillole per curare la tiroide che sta uccidendo Waylon Smithers. Al ritorno l'assicurazione sanitaria sar\u00e0 ripristinata da Burns.\n\"Marge a tutta birra\".\nUn ispettore della sanit\u00e0 visita la taverna di Boe, riscontrando diverse violazioni al codice sanitario e decide di farlo chiudere finch\u00e9 il locale non rispetter\u00e0 le norme igieniche. I clienti affezionati sono distrutti per l'accaduto, soprattutto Homer, che appena dopo aver estinto il mutuo, decide di mettere un'ipoteca sulla sua casa per aiutare Boe a riaprire il bar. La reazione di Marge \u00e8 furiosa e decide di occuparsi personalmente della ristrutturazione del locale, facendolo diventare un classico british pub. Mentre la fama del nuovo locale decolla, Marge e Boe cominciano a conoscersi e diventano buoni amici, ma Homer, geloso, \u00e8 convinto che ci sia qualcosa di pi\u00f9 di una semplice amicizia. Difatti i due stanno diventando sempre pi\u00f9 intimi, scambiandosi pensieri e iniziando a condividere forti sentimenti. Prima, Bart e Lisa fanno notare che Marge sembra starsi avvicinando molto a Boe, e poi Lenny e Carl confermano che, sebbene ancora non ci sia stato nulla di fisico, i due stiano gi\u00e0 avendo una relazione sentimentale e si stiano innamorando. Effettivamente Marge e Boe sono sempre pi\u00f9 vicini, passano molto tempo insieme condividendo emozioni e Marge stessa preferisce passare del tempo con Boe piuttosto che fare l'amore con Homer. Quest'ultimo si terrorizza quando, trovandosi da solo al cinema con Marge, viene raggiunto da Boe che gli conferma che ormai i due si raccontano tutto. Marge si toglie la fede dicendo ad Homer che \"le prude il ditino\", segno che fa capire a Homer che inizia a provare qualcosa per Boe e rischia di tradirlo.\nTuttavia egli non ha tutti i torti, poich\u00e9 Boe, realmente innamorato di Marge, trama di portargliela via. Homer, spaventato, decide di seguirli in aereo prima che possano andare ad una riunione. A quel punto Boe si dichiara a Marge, la quale stava sembrando sentirsi realmente attratta dal barista. La donna esita a rispondere mostrandosi indecisa, dimostrando di avere quindi effettivamente dei dubbi, e di provare qualcosa per Boe. Ma in quel momento sopraggiunge Homer che si frappone fra i due. Boe tuttavia gli da prova di meritarsi Marge molto pi\u00f9 di lui dimostrando di conoscerla meglio. Homer, deluso, riconosce la propria sconfitta e si allontana, conoscio del fatto che abbia vinto Boe, pronto a lasciare ai due una vita felice insieme. Boe, esaltato e incredulo di aver vinto, promette a Marge di essere il miglior compagno del mondo. Lei per\u00f2 gli ricorda che \u00e8 sposata con Homer,di amarlo e avere messo su famiglia con lui. Pertanto chiede scusa a Boe e decide di rimanere col marito. Il barista si ritrova col cuore infranto ma la donna lo raggiunge nel finale dell'episodio confermandogli di aver dimostrato di poter essere un grande marito, facendo intuire di essersi effettivamente sentita a sua volta, almeno in parte, un po' attratta da lui.\n\"Homer annega nel suo diluvio universale\".\nDurante una fiera di beneficenza Homer improvvisa un balletto imbarazzante che viene filmato e pubblicato su internet dall'Uomo dei fumetti. Ben presto il video fa il giro del mondo finch\u00e9 alcune star del football decidono di acquistare i diritti del balletto da Homer per farlo allo stadio durante le partite.\nIntanto Ned Flanders realizza un video molto cruento dell'assassinio di Abele da parte di Caino. Tutti ne sono entusiasti, soprattutto il signor Burns che decide di finanziare i film biblici di Ned. Cos\u00ec viene prodotto \"I racconti del vecchio testamento\" ma alla prima del film Marge protesta per la violenza mostrata e decide di boicottare il finanziatore Burns, il quale si dichiara sconfitto. Intanto Homer all'apice del successo e della fama, viene convocato dal commissario del football per coreografare lo show del Super Bowl. Incapace di sviluppare una buona idea per lo show Homer incontra Ned in chiesa e insieme decidono di rappresentare un racconto biblico al Super Bowl. Il racconto scelto \u00e8 l'arca di No\u00e8; quando alla fine Ned appare leggendo un passo della Bibbia la folla non gradisce e fischia la forzatura religiosa loro imposta.\n\"Marachella rap\".\nBart vede in TV una pubblicit\u00e0 di un concerto del rapper Alcatraz che avr\u00e0 luogo a Springfield e vuole andarci. Bart ottiene il permesso da Homer, ma Marge lo scopre e rifiuta di far uscire Bart, cos\u00ec anche Homer cambia idea. Bart per\u00f2 esce di nascosto dalla sua stanza e va comunque al concerto, in cui riesce anche a cantare un rap, ma tornato a casa Bart scopre che i suoi genitori sanno che ha disubbidito e si apprestano a punirlo severamente. Per evitare la punizione, Bart finge di essere stato rapito e va a nascondersi nell'appartamento del padre di Milhouse a sua insaputa. Winchester capisce di avere una pessima reputazione da agente di Polizia, cos\u00ec si mette ad indagare seriamente sul caso e mette insieme le tracce necessarie fino a trovare Bart. Mentre Kirk Van Houten viene arrestato, Winchester viene esaltato come eroe della citt\u00e0 e promosso a Commissario di Polizia, ma Bart, che si sente colpevole per aver fatto finire in galera il padre del suo migliore amico, rivela a Winchester di non essere stato rapito: Winchester per\u00f2 mostra a Bart che con la sua bugia tutti sono pi\u00f9 felici, dato che lui \u00e8 stato promosso e che Kirk in prigione riceve tre pasti al giorno e ha un nutrito seguito di donne fuori dal carcere che lo amano. Lisa nel frattempo trova nella casetta sull'albero una maglietta del concerto rap di Alcatraz, capendo che Bart ha finto di essere stato rapito. Lisa cerca di parlarne ad Homer, ma l'uomo ha gi\u00e0 venduto i diritti della storia del rapimento ad Hollywood e le dice di tacere. Lisa va dal direttore Skinner per chiedere aiuto e i due cominciano ad indagare e svelano la bugia di Bart da cui tutti stanno traendo beneficio. Bart, Homer e Winchester vanno nella villa del rapper Alcatraz, dove Lisa si era recata per visionare il filmato del concerto, e convincono Lisa a passare sopra la bugia. Alla fine tutti festeggiano nella villa di Alcatraz.\n\"Gay, un invito a nozze\".\nDopo che un giornalista ha sconsigliato alla nazione di visitare Springfield, la cittadinanza per risollevare le sorti del turismo locale decide di legalizzare il matrimonio fra persone dello stesso sesso. Tuttavia il reverendo Lovejoy si rifiuta di celebrare matrimoni gay, e scoprendo che ogni matrimonio viene pagato 200 dollari per cerimonia, Homer si fa ordinare sacerdote via internet e inizia a celebrare matrimoni, senza porsi alcun problema su chi (o cosa) siano i contraenti del matrimonio. Cogliendo l'occasione, Patty fa coming out e decide di sposarsi con Veronica, una donna conosciuta sui campi di golf. Marge inizialmente tollerante con tutte le coppie, si rivela piuttosto a disagio con la nuova condizione della sorella. Tuttavia il matrimonio salta, quando si scopre che la donna \u00e8 in realt\u00e0 un uomo, e l'episodio termina con la riconciliazione di Patty e Marge.\n\"Parenti serpenti, fratelli coltelli\".\nLisa, dopo l'ennesima marachella di Bart, ottiene dal tribunale un'ordinanza restrittiva, che costringe il fratello a restarle lontano di 7 metri prima e di 61 dopo; Bart si abitua a vivere nella natura e infine costruisce una statua di Lisa con la paglia. Lisa, credendo che il fratello le stia costruendo il monumento perch\u00e9 le vuole bene, decide di perdonarlo, ma subito dopo scopre che Bart ha fatto quella statua solo per poterla incendiare, perch\u00e9 considera la sorella una strega che gli ha rovinato la vita. Lisa allora capisce di aver esagerato e perdona ugualmente Bart bruciando l'ordinanza restrittiva. Intanto Homer prende il posto di Abe Simpson al supermercato Baraonda, scoprendo che il proprietario non li fa ritornare a casa di notte. Ma questo \u00e8 anche un vantaggio: dovendo restare nel negozio i dipendenti possono rubare ci\u00f2 che vogliono!\n\"Adozione made in Cina (bimba in adozione, marito in prestito)\".\nMentre sta facendo l'esame di guida al signor Burns, Selma Bouvier ha un incidente e scopre di essere entrata in menopausa e quindi di non poter mai pi\u00f9 avere un figlio. Per vivere la maternit\u00e0 decide quindi di adottare una bambina cinese, ma perch\u00e9 l'adozione possa essere effettuata Selma dovr\u00e0 trascorrere del tempo in Cina e dimostrare di essere sposata. Homer finge di essere il marito di Selma, mentre Marge la baby-sitter dei loro tre bambini: Bart, Lisa e Maggie. Madam Wu, l'adetta alle adozioni crede alle bugie di Homer e Selma e concede l'adozione della piccola, ma quando scopre Homer e Marge a fare una ripassata, capisce l'inganno e riprende indietro la bambina. I Simpson tentano un rapimento, ma il piano viene sventato. Alla fine Selma affronta la burocrate facendo leva sui comuni sentimenti di donne single e senza figli, dove Madam Wu rivela che anche lei era cresciuta senza un padre (campione di ping pong morto soffocato da una pallina il giorno prima dell'invenzione della Heimlich), Alla fine decide di dare la bambina a Selma.\n\"Roulotte russa\".\nLa famiglia Simpson decide di fare economia sulle spese, mettendo l'intera gestione economica in mano a Marge, che si rivela incredibilmente spilorcia, ma che riesce a mettere da parte un bel gruzzoletto. Tuttavia Homer spende tutti i risparmi accumulati per comprare un lussuosissimo camper ipertecnologico, e la cosa manda Marge su tutte le furie. Dopo una furiosa lite, Homer decide di vivere nel camper, mentre Bart e Lisa si vedono costretti a dividersi fra casa e il camper. Alla fine per far riconciliare i genitori decidono di riconsegnare il camper alla concessionaria, guidando loro stessi, ma perdendo il controllo sull'autostrada. Per salvare i figli Homer e Marge si ritroveranno pi\u00f9 affiatati che mai e faranno pace. Intanto il camper finisce nel mare e il proprietario sbeffeggia i Simpson perch\u00e9 non gli deve restituire i soldi.\n\"Homer, un canarino in gabbia\".\nMarge decide di contattare l'architetto Frank Gehry per costruire un teatro a Springfield. Il teatro si rivela un fallimento e viene comprato dal signor Burns che lo trasforma in una prigione di massima sicurezza. Per incrementare l'arresto dei criminali a Springfield, Burns decise di riportare in vigore vecchie leggi ormai abbandonate. Homer, che prima tent\u00f2 di essere assunto come guardia, ma fu respinto poich\u00e9 Otto sostitu\u00ec i test delle urine, viene arrestato per aver dato 5 calci ad una lattina (che costituiscono \"trasporto clandestino di rifiuti\"). In prigione, Homer inizia a fare la spia a pagamento, ma poi viene scoperto dai prigionieri che decidono di tendergli un agguato per ucciderlo. Alla fine Homer viene salvato e i criminali vengono trasferiti in una prigione molto pi\u00f9 sicura. Bart e Lisa scoprono che Palla di Neve ha una seconda famiglia, che lo chiama Fumetto.\n\"Future-Drama\".\nBart e Lisa si ritrovano nel laboratorio del prof. Frink, che utilizza la scienza dell'astrologia sul suo nuovo computer per mostrare ai due ragazzi il loro futuro 8 anni dopo. Nel futuro, Maggie \u00e8 via in un viaggio in Alaska, Homer e Marge si sono separati, e Bart e Lisa sono pronti per il loro ballo scolastico. Lisa va al ballo con Milhouse, che adesso \u00e8 pi\u00f9 palestrato, mentre Bart esce con Jenda, una ragazza che ama andare in skateboard. Lisa si sta per diplomare con due anni di anticipo, e andr\u00e0 all'Universit\u00e0 di Yale (adesso di propriet\u00e0 della McDonald's) grazie ad una borsa di studio finanziata dal sig. Burns come punizione per aver rubato il Natale. Anche Bart si sta diplomando e si prepara a passare alla fase successiva del suo rapporto con Jenda, vorrebbe sposarla, ma la sua visione del loro futuro insieme convince Jenda a lasciare Bart. Lavorando part-time al Jet Market, adesso gestito da Apu con i suoi figli, Bart finisce per salvare la vita del sig. Burns dal delinquente Serpente quando va alla sua villa a consegnargli le provviste. Come ricompensa, Burns d\u00e0 a Bart la borsa di studio che era destinata a Lisa. Bart torna con Jenda, adesso che avr\u00e0 un futuro, ma si ritrova nel laboratorio del prof. Frink e vede grazie al suo macchinario l'amaro futuro che attende Lisa con Milhouse. Bart decide allora di fare la cosa giusta ed evitare che Lisa distrugga la sua vita...\n\"Homer fra tetti e Tettone\".\nDopo essere stato offeso da tutti, Homer va in un bar per camionisti chiamato \"Tettone\", dove fa la conoscenza di un uomo di nome Rio Immagina (chiamato \"Ray Magini\" in inglese), con cui stringe immediatamente amicizia e che gli promette di aiutarlo a riparare il tetto di casa. Rio per\u00f2 non si presenta all'appuntamento, n\u00e9 il giorno seguente n\u00e9 in tutti gli altri giorni a venire, nonostante Homer incroci spesso Rio in diverse occasioni. La famiglia arriva al punto di convincersi che in realt\u00e0 Rio non esista, cosa che sarebbe confermata dal fatto che tutti coloro che hanno visto interagire Homer con Rio, rivelano di aver visto sempre Homer parlare da solo. Homer viene ricoverato in una clinica psichiatrica, dove viene posto sotto un trattamento di elettroshock da parte del dr. Hibbert, fino a che non si convince che Rio non esiste. A quel punto Rio compare sciogliendo ogni dubbio sulla sua esistenza. Infatti il barista del bar \"Tettone\" non vedeva Rio per via della benda all'occhio, mentre Bart non lo vedeva al ferramenta poich\u00e9 vi era un buco nero (fatto spiegato da Stephen Hawking) mentre quando Marge chiede a Rio come mai nessuno lo aveva visto riparare il tetto lui dice di essere un appaltatore. Arrabbiato per i trattamenti subiti, Homer fa riparare al dr. Hibbert il tetto di casa.\n\"Bart infartato\".\nNella scuola elementare di Springfield vengono messi diversi distributori che fanno male e ingrassano. A causa di esse, Bart Simpson diventa obeso e finisce in un centro di dimagrimento. Tuttavia, per permettersi i costi elevati del centro, i Simpson devono affittare la casa ad alcuni gruppi di tedeschi, che li trattano come schiavi. Bart, vedendo come la famiglia si \u00e8 ridotta per lui, saccheggia e distrugge i distributori di merendine della scuola e finalmente decide di smettere. Alla fine i Simpson cacciano i tedeschi e tutto ritorna alla normalit\u00e0.\n\"Nascer\u00e0 una stellina\".\nLa famiglia Simpson acquista verdure per portarle a casa e prepararle a pranzo e, dopo averle mangiate, si sente male, tranne Lisa, che \u00e8 invece abituata. Per recuperare dalla malattia decidono di riposarsi e Lisa, per alleviare la sofferenza dei suoi familiari, canta una canzone; subito tutta la famiglia nota il suo talento nel canto. In televisione viene trasmesso un talent show per ragazzini condotto da Krusty il Clown, \"Nascer\u00e0 una stellina\" e Lisa \u00e8 una dei partecipanti, con Homer come autore delle sue canzoni. C'\u00e8 un'altra partecipante, Clarissa, che canta una ninna nanna che fa commuovere il pubblico. Homer intanto scopre un altro ragazzo talentuoso partecipante al programma, di cui poi diventer\u00e0 autore poich\u00e9 litigher\u00e0 con Lisa. Nelle finali del concorso, Clarissa viene eliminata, Lisa canta una canzone da lei stessa pensata in cui chiede scusa al padre e che commuove il pubblico. Allora Homer scrive una canzone di pessima qualit\u00e0 per il ragazzo in modo da far vincere Lisa.\n\"Apocalisse o non apocalisse\".\nPer Bart e Lisa \u00e8 il giorno del taglio dei capelli, cos\u00ec Homer li accompagna al centro commerciale dove casualmente finiscono per guardare un film sull'Apocalisse. Homer resta traumatizzato e calcola, influenzando l'intera citt\u00e0, che resta una settimana al giorno del giudizio, ma si sbaglia e viene accusato di essere un visionario. Accortosi di aver sbagliato un numero e quindi che il calcolo in realt\u00e0 diceva che l'Armageddon sarebbe venuto un giorno dopo quello previsto la prima volta, Homer cerca nuovamente di convincere la sua famiglia a seguirlo nel monte dove vi sarebbe stata l'Assunzione. Nessuno gli crede e Homer va da solo. Sulle prime non succede nulla ed egli crede di aver sbagliato, ma subito dopo si accorge di stare fluttuando nello spazio e che quindi aveva ragione. Homer viene ammesso in Paradiso, dove ha tutto ci\u00f2 che desidera, ma la sua famiglia e il resto di Springfield stanno soffrendo l'Inferno sulla Terra. Homer si rivolge a Dio, pregandolo di riscrivere il tempo e rimandare l'Apocalisse. La sua richiesta viene accolta e Homer torna sulla Terra. Poich\u00e9, come ultimo favore, Homer aveva chiesto a Dio di non essere pi\u00f9 ritenuto matto dalla sua famiglia e dalla sua citt\u00e0 e di far ritornare come era prima il bar di Boe (Boe lo aveva venduto a degli asiatici perch\u00e9 credeva nel giorno del giudizio), tutto torna alla normalit\u00e0.\n\"Casa alla larga da Homer\".\nNed Flanders ospita a casa propria due studentesse russe, che per\u00f2 a sua insaputa trasmettono via internet dei filmati softcore. La cosa diviene di pubblico dominio e l'unico a non saperne nulla \u00e8 proprio Flanders, che viene deriso dall'intera Springfield. Quando alla fine anche Flanders scopre come stanno le cose, umiliato e offeso dal comportamento dei suoi concittadini decide di abbandonare la citt\u00e0 e trasferirsi a Humbleton. Per Flanders e i suoi figli inizialmente la situazione a Humbleton \u00e8 idilliaca, dato che tutti gli abitanti sono incredibilmente gentili e affabili, come loro. Tuttavia quando la citt\u00e0 gli chiede ufficialmente di tagliarsi i baffi, Flanders si rende conto che la zuccherosit\u00e0 di Humbleton \u00e8 troppo anche per lui e decide di ritornare a Springfield, per la gioia di Homer, oggetto di continue vessazioni da parte del suo nuovo vicino, Clay \u201cCoach Clay\u201d Roberts, un violento fanatico del culturismo.\n\"Padre, figlio e spirito pratico\".\nBart viene espulso dalla scuola da Skinner per via di una marachella, il cui vero responsabile era Willie. I Simpson quindi iscrivono il ragazzo ad una scuola cattolica, dove dopo qualche intemperanza, Bart inizia a trovarsi particolarmente bene e finisce per convertirsi al cattolicesimo. Homer decide di parlare con padre Sean e portare via Bart, ma finisce per essere tentato dai pancake e dal bingo e decide di convertirsi anche lui. Marge, Ned Flanders e il reverendo Lovejoy decidono di intervenire per riportare alla fede protestante almeno Bart. Ne consegue una rissa fra Lovejoy e padre Sean, che si conclude soltanto grazie all'intervento di Bart, che con insospettabile saggezza, fa notare come sia stupido che diverse forme di cristianesimo siano in competizione fra loro."}
{"id": "1253620", "revid": "220636", "url": "https://it.wikipedia.org/wiki?curid=1253620", "title": "Vangelo greco degli Egiziani", "text": "Il Vangelo greco degli Egiziani \u00e8 un vangelo gnostico in lingua greca, composto tra la met\u00e0 del I secolo e la met\u00e0 del II secolo, pi\u00f9 probabilmente nel tardo I secolo o agli inizi del II. Andato perduto, se ne sono conservate solo indirette citazioni di alcuni Padri della Chiesa (Clemente Alessandrino, Ippolito di Roma ed Epifanio di Costantinopoli).\nDiffuso in Egitto nel II e III secolo, fu utilizzato dagli Encratiti per sostenere le loro posizioni su temi quali il rifiuto del matrimonio; il vangelo \u00e8 infatti caratterizzato da un notevole ascetismo sessuale e dalla necessit\u00e0 di rimuovere le differenze sessuali (caratteristica che condivide con alcuni \"logia\" del \"Vangelo di Tommaso\", come il 37 e il 114).\nNon va confuso con un altro \"Vangelo degli Egiziani\" di matrice gnostica, il \"Vangelo copto degli Egiziani\".\nDatazione e attestazioni.\nLa data di composizione pi\u00f9 antica potrebbe essere la met\u00e0 del I secolo, quando si formarono alcuni detti inclusi sia nel \"Vangelo degli Egiziani\" che nelle lettere paoline (come \"Prima lettera ai Corinzi\" ); la data pi\u00f9 tarda \u00e8 la met\u00e0 del II secolo, quando il \"Vangelo\" fu utilizzato da alcuni gruppi gnostici e fu poi per questo motivo citato dagli scrittori egiziani. In base a considerazioni morfologiche, la datazione pi\u00f9 probabile \u00e8 tra la fine del I secolo e l'inizio del II, tuttavia gli scopritori dei frammenti di Ossirinco, Bernard Grenfell e Arthur S. Hunt, lo datano agli inizi del II secolo, pur sottolineando che una parte dei detti qui contenuti possono essere parte di una tradizione indipendente alla quale hanno attinto gli stessi vangeli canonici del I secolo. Anche altri autori propendono per il II secolo.\nIl \"Vangelo degli Egiziani\" era noto a Clemente Alessandrino, che ne riporta alcuni brani nella sua opera \"Stromata\", citazioni che costituiscono la gran parte dei brani conservatisi; anche Ippolito di Roma lo conosceva, collegandolo alla setta dei Naasseni. L'eresiologo del IV secolo Epifanio di Costantinopoli afferm\u00f2 che ne facevano uso i Sabelliani; questo collegamento confermerebbe la datazione al II secolo dell'opera, confermata anche dall'uso del termine \"logos\" come appellativo del Cristo e frutto dell'influenza del \"Vangelo secondo Giovanni\".\nContenuto.\nData la natura frammentaria e il fatto che i frammenti conservatisi sono quelli contenuti in opere che confutavano il \"Vangelo\" stesso, non \u00e8 possibile farsi un'idea generale e completa dell'opera.\nI frammenti preservatisi riportano un dialogo di Ges\u00f9 risorto presso il sepolcro con la discepola Salome: \u00abciascun frammento sostiene l'ascetismo sessuale come mezzo per interrompere il ciclo letale di nascita e per superare le differenze peccaminose tra maschio e femmina, permettendo a tutti di tornare a quello era inteso come il loro stato primordiale ed androgino\u00bb.\nLa stessa teologia si riflette in una reinterpretazione del racconto della creazione e della caduta dell'uomo come riportato dalla \"Genesi\": in base al \"Vangelo degli Egiziani\" la creazione della donna, con la conseguente differenziazione dei sessi, aveva causato la rottura dell'unit\u00e0 dell'uomo, la cui ricomposizione, ottenuta attraverso la rimozione dei corpi e la riunione dei sessi, era l'essenza della salvezza."}
{"id": "1253621", "revid": "599013", "url": "https://it.wikipedia.org/wiki?curid=1253621", "title": "Oberhausen (disambigua)", "text": ""}
{"id": "1253624", "revid": "113808698", "url": "https://it.wikipedia.org/wiki?curid=1253624", "title": "Johann Kaspar Lavater", "text": "Biografia.\nPastore protestante di confessione zwingliana, Lavater partecip\u00f2 attivamente alla vita culturale del suo tempo, sia attraverso i suoi scritti, sia intrattenendo rapporti epistolari con i maggiori pensatori suoi contemporanei (tra cui Johann Wolfgang von Goethe, Johann Georg Hamann, Friedrich Heinrich Jacobi, Moses Mendelssohn e Immanuel Kant). Nel 1787 ebbe anche vari incontri a Zurigo con Franz Anton Mesmer.\nInfluenzato dalla lettura di Gottfried Leibniz, Charles Bonnet e Jean-Jacques Rousseau, Lavater cerc\u00f2 di combinare le sue esigenze pietistiche con la cultura razionale adottando un atteggiamento critico sia nei confronti dell'ateismo che del deismo, optando invece per una forma di misticismo. Il suo pensiero si inserisce in quello del movimento dello Sturm und Drang.\nIn seguito, turbato forse dal regime instaurato dai rivoluzionari francesi in Svizzera, il pensatore accentu\u00f2 le sue tendenze mistiche allontanandosi dall'illuminismo.\nNominato diacono dell'orfanotrofio di Zurigo, Lavater mor\u00ec colpito erroneamente da un colpo di fucile. Il suo busto marmoreo fu scolpito nel 1775 dallo scultore di Sciaffusa Alessandro Trippel.\nLavater fu membro della Massoneria, appartenne alla Stretta Osservanza Templare col nome d'Ordine di \"Eques ab Esculapio\"..\nGli studi sulla fisiognomica.\nCelebri furono i suoi studi sulla fisiognomica, editi per la grande maggioranza nel testo \"Von der Physiognomik (1772)\", in cui esibiva la sua cospicua collezione di profili, ricavati con una serie di tecniche pittoriche che permettevano la realizzazione pratica e veloce di silhouette umane.\nLa fisiognomica di Lavater aveva una finalit\u00e0 decisamente pi\u00f9 etnologica di quella dei precedenti autori, tanto che si evidenziava la duplice connotazione dell'essere umano (per certi aspetti quasi sociobiologica) sociale e naturale: ci\u00f2 rappresentava la chiave di lettura per poter rispecchiare la bellezza fisica nella morale cristiana. Il pastore d'anime aveva un'idea della fisiognomica teologico-etnologica, in cui si poteva trovare un'ovvia corrispondenza tra bellezza morale e fisica in un'ottica assolutisticamente cristiana.\nRazzismo ed etnocentrismo non erano minimamente contemplati nel suo lavoro; il fatto \u00e8 che a quell'epoca non ci sarebbe stato neanche il bisogno di sottolineare una tendenza discriminatoria, poich\u00e9 questa era in un certo senso sottintesa! Dio era bianco, e i popoli dell'Europa occidentale rappresentavano un ottimo misurino per dosare quantitativamente il grado di civilt\u00e0 delle altre culture. Nonostante la collezione di silhouette rappresentasse un metodo assai innovativo per la comparazione dei tratti somatici, essa era tuttavia vincolata dall'interpretazione, ed in effetti nei lavori di Lavater non vi \u00e8 traccia di analisi biometriche come noi oggi le intendiamo.\nSe prima del 1700 la fisiognomica aveva cominciato a destare qualche critica, d'ora in poi si assiste ad un vero e proprio scisma tra chi appoggia e chi denigra la dottrina. Anche se la cosa non tocc\u00f2 minimamente il credo e la buona fede di Lavater, convinto che i suoi studi fossero stati ispirati dalla luce divina, alcune critiche furono assai aspre ed altre addirittura tragicomiche, come quella del fisico Georg Christoph Lichtenberg che riguardo alla pubblicazione del suo ultimo lavoro cos\u00ec si espresse: \"Se la fisiognomica diventer\u00e0 un giorno quello che si aspetta Lavater, si impiccheranno bambini prima che abbiano compiuto imprese che meritano la forca!\"."}
{"id": "1253626", "revid": "33277", "url": "https://it.wikipedia.org/wiki?curid=1253626", "title": "Johann Caspar Lavater", "text": ""}
{"id": "1253627", "revid": "287204", "url": "https://it.wikipedia.org/wiki?curid=1253627", "title": "Oberneukirchen", "text": ""}
{"id": "1253629", "revid": "104458", "url": "https://it.wikipedia.org/wiki?curid=1253629", "title": "Oberrieden", "text": ""}
{"id": "1253638", "revid": "110157", "url": "https://it.wikipedia.org/wiki?curid=1253638", "title": "Altschwendt", "text": "Altschwendt \u00e8 un comune austriaco di 697 abitanti nel distretto di Sch\u00e4rding, in Alta Austria. Sul territorio comunale sorge l'osservatorio Seng. Il primo asteroide scoperto dall'osservatorio \u00e8 stato dedicato alla citt\u00e0: 117156 Altschwendt."}
{"id": "1253639", "revid": "38275", "url": "https://it.wikipedia.org/wiki?curid=1253639", "title": "Penisola Anatolica", "text": ""}
{"id": "1253640", "revid": "287204", "url": "https://it.wikipedia.org/wiki?curid=1253640", "title": "Offenhausen", "text": ""}
{"id": "1253641", "revid": "122199456", "url": "https://it.wikipedia.org/wiki?curid=1253641", "title": "Campionato italiano di calcio da tavolo", "text": "Il campionato italiano di Subbuteo/Calcio da Tavolo \u00e8 un torneo, creato nel 1974, sotto l\u2019egida della FICMS, che assegna al vincitore il titolo di campione d'Italia, secondo varie categorie di et\u00e0, del gioco del Subbuteo/Calcio da Tavolo\nStoria.\nAlla prima edizione, disputata ad Arenzano, presero parte 2 giocatori per ogni regione d'Italia, qualificati tramite apposite selezioni regionali. La gara si disput\u00f2 con i partecipanti riuniti in un'unica categoria, con un primo turno di gironi eliminatori, un turno di quarti di finale con i giocatori suddivisi in 2 gironi di 4 ciascuno. I primi di ogni girone disputarono la finalissima. Il primo campione d'Italia fu il genovese Stefano Beverini, che guadagno cos\u00ec anche il diritto a disputare il Campionato del Mondo del 1974 a Monaco di Baviera.\nAll'inizio si decise di disputare la manifestazione ogni 2 anni, difatti il secondo titolo venne assegnato nel 1976, per poi passare alla classica cadenza annuale. Numerose le formule adottate nel corso del tempo, gi\u00e0 dalla seconda edizione venne inserita la categoria \"Juniores\", riservata ai giocatori sotto i 15 anni di et\u00e0. Dal 1984 vennero organizzati anche i campionati italiani a squadre. Nel 1987 a seguito di una spaccatura si scioglie la FICMS e nascono l'AICIMS e la FICT che rimane in vita 3 anni. Solo nel 1994 venne disputato il primo campionato riservato alla categoria \"Under 20\" ed uno riservato al Calcio da tavolo \"rosa\".Dallo scioglimento dell\u2019AICIMS nel 1995 viene creata la FISCT tutt\u2019oggi esistente . Nel 1997 venne introdotta anche la categoria \"Veteran\", ovvero riservata ai giocatori over 40 (ora 45). Dal 2006 si cominciano a disputare anche campionati nazionali per i pi\u00f9 piccoli, nacquero cos\u00ec la categoria \"Under 12\" ed il \"Campionato Nazionale Primavera\" a squadre.\nIl record di vittorie nella categoria pi\u00f9 importante, l'Open, spetta al reggiano Renzo Frignani con 7 titoli conquistati (2 nella FICT) tra il 1980 ed il 2000 seguito dal genovese Davide Massino, vincitore a tra la met\u00e0 degli anni '80 e '90 di 5 tricolori individuali. Alle sue spalle con 4 affermazioni il reggiano Saverio Bari mentre con 3 titoli ci sono il napoletano Massimo Bolognino, il barese Mario Baglietto ed il casalese Luca Colangelo. Tra i veteran 3 titoli per il perugino Stefano De Francesco, ed i romani Patrizio Lazzaretti e Fabrizio Sonnino seguiti con 2 titoli dal ternano Francesco Mattiangeli, dal palermitano Emilio Richichi e dal laziale Severino Gara. Tra gli under spicca il napoletano Mattia Bellotti, che ha complessivamente conquistato 6 \"scudetti\".In assoluto chi ha vinto pi\u00f9 titoli italiani tra le varie categorie \u00e8 Renzo Frignani con 8. Tra i club il pi\u00f9 scudettato \u00e8 l'ACS Perugia , con 6 campionati italiani assoluti nella bacheca, ed alle sue spalle con 5 il T.S.C. Stella Artois di Milano, i F.lli Bari Reggio Emilia e gli Eagles Napoli. Tra i giocatori 8 titoli italiani per Simone Bertelli e Massimiliano Nastasi, 7 per Stefano De Francesco e 5 per Saverio Bari , Massimo Bolognino , Francesco Mattiangeli , Antonio Mettivieri e Vincenzo Varriale.\nAlbo d'oro.\nCampionati Italiani a Squadre di Calcio da Tavolo.\n\"*il titolo vinto dal S.C. Genova fu successivamente revocato per la posizione irregolare del giocatore junior schierato dalla squadra ligure durante il campionato. L'A.I.C.I.M.S. decise di assegnarlo alla squadra seconda classificata della final-four.\"\nCampionati Italiani Individuali di Subbuteo Tradizionale.\nI Campionati Italiani Individuali di Subbuteo Tradizionale , con materiali cio\u00e8 originali o replica degli anni 70/80, hanno iniziato a svolgersi nella stagione agonistica 2014/15 con la stessa modalit\u00e0 di quelli di Calcio da Tavolo. Sono organizzati dalla F.I.S.C.T. in maniera itinerante nei primi anni e successivamente nel Centro Federale di San Benedetto del Tronto in concomitanza con quelli di calcio tavolo.Al momento il giocatore che ha vinto pi\u00f9 titoli italiani e\u2019 Stefano Cafaggi di Verona con 2.\nCampionati Italiani a Squadre di Subbuteo Tradizionale.\nI Campionati Italiani a Squadre di Subbuteo Tradizionale hanno iniziato a svolgersi nella stagione agonistica 2015/16 con la stessa modalit\u00e0 di quelli di Calcio da Tavolo. Sono organizzati dalla F.I.S.C.T. in maniera itinerante nei primi anni e successivamente nel Centro Federale di San Benedetto del Tronto.Il club pi\u00f9 scudetti e\u2019l\u2019ACS Perugia con 2 mentre a livello individuale 3 titoli italiani per Stefano De Francesco di Perugia e Francesco Mattiangeli di Terni e 2 titoli italiani per Nico Lucchesi di san Miniato e Pierluigi Signoretti di Assisi . "}
{"id": "1253642", "revid": "110157", "url": "https://it.wikipedia.org/wiki?curid=1253642", "title": "Andorf", "text": "Andorf \u00e8 un comune austriaco di 5 130 abitanti nel distretto di Sch\u00e4rding, in Alta Austria; ha lo status di comune mercato (\"Marktgemeinde\"). "}
{"id": "1253643", "revid": "729019", "url": "https://it.wikipedia.org/wiki?curid=1253643", "title": "Sindrome di Wolff-Parkinson-White", "text": "La sindrome di Wolff Parkinson White (WPW) \u00e8 una malattia congenita da anomala conduzione cardiaca; \u00e8 caratterizzata dalla presenza di uno o pi\u00f9 fasci atrio-ventricolari accessori, che possono dare origine a episodi di tachicardia sporadica. La prevalenza media \u00e8 stimata in 1/450 e quindi la sindrome non \u00e8 considerata una malattia rara.\nLa sindrome di WPW colpisce soprattutto maschi (70% dei casi) in giovane et\u00e0. Durante la vita fetale, gli atri vengono collegati ai ventricoli da numerosi fasci che scompaiono dopo la nascita, fatta eccezione per uno, il fascio di His. Tuttavia, in alcuni pazienti possono persistere anche altri fasci. Queste vie accessorie raggirano il nodo atrio-ventricolare e causano una pre-eccitazione ventricolare e, in alcuni casi, episodi di tachicardia, che possono interrompersi spontaneamente oppure necessitano di un trattamento farmacologico.\nLa sindrome di WPW pu\u00f2 essere sporadica o familiare. La forma familiare \u00e8 difficilmente identificabile, in quanto le vie accessorie non sono sempre attive. Mutazioni del gene PRKAG2 sono state associate a forme familiari della sindrome di WPW. La diagnosi viene spesso posta in base al riscontro dei disturbi del ritmo. Oltre a essi, l'ECG pu\u00f2 mostrare tre segni: la mancanza della via lenta atrio-ventricolare (intervallo PR corto, &lt; 0,12 secondi), una pre-eccitazione ventricolare (onda delta all'inizio del complesso QRS), una stimolazione anormale dei ventricoli (complesso QRS pi\u00f9 largo&gt; 0,12 secondi tra l'inizio dell'onda delta e la fine di QRS). Queste anomalie dell'ECG corrispondono a un fascio anomalo direttamente collegato agli atri e ai ventricoli. Se il fascio collega l'atrio al fascio di His, l'ECG rileva un intervallo PR corto (&lt; 0,12 secondi), con un complesso QRS normale. Si tratta di una variante della sindrome di WPW, che prende il nome di sindrome di Lown-Ganong-Levine.\nFisiopatologia.\nNegli individui normali l'attivit\u00e0 elettrica cardiaca si avvia nel nodo seno-atriale, localizzato nell'atrio destro, si propaga attraverso il nodo atrio-ventricolare e attraverso il fascio di His ai ventricoli.\nIl nodo atrio-ventricolare funziona come un cancello, limitando l'attivit\u00e0 elettrica che giunge ai ventricoli. Questa funzione \u00e8 molto importante, poich\u00e9 se il segnale in partenza dall'atrio aumenta di frequenza (come durante la fibrillazione atriale o il flutter atriale), il nodo limita la frequenza ventricolare. Per esempio, se gli atri si attivano 300 volte al minuto, met\u00e0 degli impulsi elettrici saranno bloccati dal nodo, cosicch\u00e9 i ventricoli pulseranno solo 150 volte al minuto.\nLa caratteristica elettrofisiologica alla base di quest'importante propriet\u00e0 del nodo atrio-ventricolare \u00e8 una minore velocit\u00e0 di conduzione dei singoli impulsi, e questo si esprime con il tratto PR nell'elettrocardiogramma, che \u00e8 il tempo che intercorre tra l'attivazione atriale e quella ventricolare.\nI soggetti con la sindrome di WPW hanno un percorso accessorio che collega atri e ventricoli, oltre al nodo atrio-ventricolare. Questo percorso accessorio \u00e8 noto come fascio di Kent. Questo fascio accessorio non mostra le stesse propriet\u00e0 di rallentamento del nodo atrio-ventricolare, e pu\u00f2 condurre gli impulsi elettrici molto pi\u00f9 rapidamente di quest'ultimo. Riprendendo l'esempio di prima, se un soggetto ha una frequenza atriale di 300 battiti al minuto, il fascio accessorio pu\u00f2 condurre tutti gli impulsi fino ai ventricoli, che cos\u00ec si attivano 300 volte al minuto. Questo evento \u00e8 di per s\u00e9 sfavorevole: le frequenze cardiache, infatti, tanto pi\u00f9 sono elevate tanto pi\u00f9 possono alterare l'efficienza emodinamica. In alcuni casi, la concomitanza del fascio accessorio con aritmie cardiache di varia origine pu\u00f2 portare a fenomeni di rientro atrioventicolare e all'instaurarsi di fibrillazione ventricolare, causa di morte cardiaca improvvisa.\nDiagnosi.\nLa sindrome di WPW \u00e8 frequentemente diagnosticata tramite un elettrocardiogramma (ECG) in un individuo asintomatico. In questi casi si manifesta come un'onda delta, che \u00e8 l'ampliamento della fase di ascesa del QRS associato all'accorciamento dell'intervallo PR. Tutto questo \u00e8 dovuto al fluire dell'impulso elettrico attraverso la via accessoria piuttosto che attraverso il nodo atrio-ventricolare.\nSe il paziente accusa episodi di fibrillazione atriale, l'ECG mostra una tachicardia rapida polimorfica (senza torsione di punta). Questa combinazione di fibrillazione atriale e sindrome di WPW \u00e8 considerata pericolosa, e molti farmaci antiaritmici sono controindicati.\nQuando un soggetto \u00e8 in normale ritmo sinusale le caratteristiche della sindrome di WPW sono un intervallo PR corto, uno slargamento del complesso QRS (pi\u00f9 di 110 ms in lunghezza) con ampliamento della fase di ascesa del QRS stesso, e cambiamenti della ripolarizzazione che si riflettono in alterazioni del tratto ST e dell'onda T.\nIn soggetti affetti l'attivit\u00e0 elettrica che incomincia nel nodo seno-atriale passa attraverso il fascio accessorio tanto bene quanto nel nodo atrio-ventricolare. Poich\u00e9 il fascio accessorio non blocca l'impulso quanto il nodo, i ventricoli vengono attivati da questo, e subito dopo dal nodo. Questo causa le alterazioni ECG sopra descritte.\nI pazienti con sindrome di WPW spesso hanno pi\u00f9 di una via accessoria, e in alcuni possono essere anche pi\u00f9 di otto; questo \u00e8 stato dimostrato in soggetti affetti dall'anomalia di Ebstein.\nLa sindrome di WPW \u00e8 talora associata alla neuropatia ottica ereditaria di Leber (LHON), una forma di malattia mitocondriale.\nStratificazione del rischio.\nLa terapia \u00e8 basata sulla stratificazione del rischio individuale. La stratificazione del rischio serve a valutare quali individui con la sindrome di WPW sono a rischio di morte cardiaca improvvisa, che in questi soggetti \u00e8 dovuta alla propagazione ad alto ritmo di una aritmia atriale ai ventricoli.\nUna buona anamnesi deve essere raccolta per determinare l'eventuale presenza di fattori individuali suggestivi di precedenti episodi di sincope inspiegabile, perdita di coscienza e/o palpitazioni (percepite come battiti cardiaci irregolari). Questi eventi possono essere dovuti a tachicardia dovuta alla via accessoria.\nSoggetti con la sindrome di WPW nei quali l'onda delta sparisce con un incremento della frequenza cardiaca sono considerati a basso rischio di morte cardiaca improvvisa; questo perch\u00e9 la perdita dell'onda delta mostra che la via accessoria non pu\u00f2 condurre ad alta frequenza (in direzione anterograda). Questi soggetti non hanno una elevata velocit\u00e0 di conduzione attraverso la via accessoria durante gli episodi di fibrillazione atriale.\nLa stratificazione del rischio \u00e8 meglio precisata tramite uno studio elettrofisiologico endocavitario in un ambulatorio di elettrofisiologia cardiaca. Si tratta di una procedura invasiva, durante la quale la velocit\u00e0 di conduzione dell'impulso attraverso la via accessoria \u00e8 determinata stimolando gli atri e inducendo una fibrillazione atriale temporanea.\nI fenomeni legati a un alto rischio che possono dimostrarsi durante questo esame includono un periodo refrattario della via accessoria inferiore a 270 ms, vie accessorie multiple, vie accessorie locate vicino al setto, e una suscettibilit\u00e0 alla tachicardia sopraventricolare.\nI soggetti con uno qualsiasi di questi fattori sono considerati ad alto rischio di morte cardiaca improvvisa e dovrebbero essere trattati in modo consono.\nNon \u00e8 chiaro se la stratificazione del rischio invasiva tramite stimolazione elettrica programmata sia necessaria nei soggetti asintomatici.\nMentre alcuni richiedono questo esame per tutti i soggetti al di sotto dei 35 anni, altri lo propongono solo a quanti hanno una storia suggestiva per tachiaritmia, visto che l'incidenza di morte cardiaca improvvisa \u00e8 bassa.\nTerapia.\nIn acuto i soggetti con sindrome di WPW che abbiano una tachiaritmia possono necessitare di una cardioversione se le loro condizioni sono critiche, o, se pi\u00f9 stabili, di sola terapia medica. I pazienti con fibrillazione atriale e rapida risposta ventricolare sono spesso trattati con amiodarone o procainamide per stabilizzare la frequenza. L'adenosina e altri bloccanti del nodo atrio-ventricolare possono essere inutili nella fibrillazione atriale in un soggetto con sindrome di WPW: questi includono adenosina, diltiazem, verapamil e altri calcio-antagonisti e beta-bloccanti. Pazienti tachicardici con complesso QRS stretto possono essere cardiovertiti, oppure si pu\u00f2 effettuare un tentativo con l'adenosina a patto che l'equipaggiamento da cardioversione sia immediatamente disponibile.\nIl trattamento definitivo della sindrome di WPW \u00e8 la distruzione della via accessoria con un'ablazione transcatetere con radiofrequenza. Questa procedura \u00e8 svolta da cardiologi specializzati in elettrofisiologia; non pu\u00f2 essere fatta a tutti i soggetti affetti per i rischi legati alla procedura stessa.\nL'adenosina \u00e8 controindicata nei pazienti in fibrillazione atriale o flutter atriale con storia di sindrome di WPW.\nSe fatta da mani esperte, l'ablazione tramite radiofrequenza ha un alto indice di successo.\nSe l'ablazione ha successo, il paziente \u00e8 considerato guarito. Si hanno ricadute in meno del 5% dei soggetti dopo ablazione completa.\nI soggetti con una sottostante anomalia di Ebstein possono sviluppare altre vie accessorie durante il decorso della patologia di base."}
{"id": "1253645", "revid": "1494169", "url": "https://it.wikipedia.org/wiki?curid=1253645", "title": "Penzing", "text": ""}
{"id": "1253646", "revid": "767487", "url": "https://it.wikipedia.org/wiki?curid=1253646", "title": "Brunnenthal", "text": "Brunnenthal \u00e8 un comune austriaco di 2.073 abitanti nel distretto di Sch\u00e4rding, in Alta Austria."}
{"id": "1253647", "revid": "110157", "url": "https://it.wikipedia.org/wiki?curid=1253647", "title": "Diersbach", "text": "Diersbach \u00e8 un comune austriaco di 1.594 abitanti nel distretto di Sch\u00e4rding, in Alta Austria."}
{"id": "1253648", "revid": "149726", "url": "https://it.wikipedia.org/wiki?curid=1253648", "title": "Macaco nero", "text": ""}
{"id": "1253651", "revid": "117849140", "url": "https://it.wikipedia.org/wiki?curid=1253651", "title": "PlayStation Official Magazine", "text": "PlayStation Official Magazine (PSOM) \u00e8 stata una rivista italiana di videogiochi per Sony PlayStation, pubblicata dal 1996 al 2000 da Il Mio Castello, poi da Future Media Italy fino al 2002, poi da Play Press Publishing (attualmente divenuta Play Media Company) e dal 2013 al 2019 da Lunasia Edizioni.\nInizialmente si intitolava Ufficiale PlayStation Magazine e nei primi anni venne realizzata dallo Studio Vit. Dal dicembre 2000 le venne affiancata Ufficiale PlayStation 2 Magazine e le riviste per PS1 e PS2 convissero fino alla chiusura della prima, con il n\u00b0 72 di maggio 2002. Con il cambio di editore la rivista per PS2 divenne PlayStation 2 Magazine Ufficiale e ricominci\u00f2 la numerazione da 1. Nel 2006 la rivista venne di nuovo rinnovata in PlayStation Magazine Ufficiale, che continu\u00f2 la numerazione precedente. L'ultimo numero di \"PlayStation Magazine Ufficiale\" \u00e8 stato il 124, uscito a dicembre 2012. Dal 4 ottobre 2013 la rivista \u00e8 tornata in edicola con la nuova denominazione \"PlayStation Official Magazine\" e nuova grafica edita da Lunasia Edizioni. L'ultimo numero \u00e8 stato il 51, uscito a dicembre 2019.\n\"PSMU\" era venduta anche negli Stati Uniti d'America (\"Official U.S. PlayStation Magazine\") e nel Regno Unito (\"Official UK PlayStation Magazine\"). Dall'inverno 2006 la rivista rinasce, nel Regno Unito, con il nome di \"PlayStation Official Magazine (UK)\".\nCaratteristiche.\n\"PSOM\" \u00e8 caratterizzata dal fatto di essere la rivista ufficiale mondiale dedicata al mondo PlayStation, ha una votazione in decimi ed \u00e8 molto severa. \"PS2MU\" aveva allegate le demo, \"PSOM\" ha invece guide di videogiochi e, dal mese di novembre 2007, demo Blu-ray Disc.\nRedazione.\nIn \"PS2MU\" n\u00b0 56 (dicembre 2006) c'\u00e8 stato uno scambio di redattori con \"PS Mania\" 3.0."}
{"id": "1253656", "revid": "3831", "url": "https://it.wikipedia.org/wiki?curid=1253656", "title": "Galleria adige garda", "text": ""}
{"id": "1253661", "revid": "1494169", "url": "https://it.wikipedia.org/wiki?curid=1253661", "title": "Oggetti non stellari nella costellazione della Carena", "text": "Principali oggetti non stellari presenti nella costellazione della Carena."}
{"id": "1253669", "revid": "1444345", "url": "https://it.wikipedia.org/wiki?curid=1253669", "title": "Sound of the Future", "text": "Sound of the Future \u00e8 la prima raccolta del gruppo musicale francese Rockets, pubblicata in Italia nel 1979 dalla Record Bazaar.\nDescrizione.\nPur contenendo solo sei brani, questo disco risulta molto interessante in quanto raccoglie alcune canzoni reperibili unicamente sui mix 12\" usciti poco tempo prima nei negozi. Accanto alla \"long version\" di \"Future woman\" (uscita in Italia sia nel loro primo album datato 1977, sia nel relativo mix 12\"), troviamo \"Atomic control\" (lato B del mix 12\" \"Future woman\"), \"Don't be sad\" e la versione da nove minuti di \"Space rock\" (reperibili unicamente nel mix 12\" uscito nel 1977), oltre a \"Fils du ciel\" e la \"single version\" di \"On the Road Again\" da circa tre minuti e mezzo, reperibile fino a quel momento solo su supporto vinilico a 45 giri e mai inclusa in nessun loro album. Usc\u00ec a basso costo su vinile e su cassetta, e oggi risulta ancora alquanto ricercata. La copertina vede i cinque musicisti sul palco, al termine di un concerto pomeridiano dell'autunno del 1978, con i costumi del periodo 1978-79 - inizio 1980."}
{"id": "1253670", "revid": "729019", "url": "https://it.wikipedia.org/wiki?curid=1253670", "title": "Transponder landing system", "text": "Il Transponder Landing System (T.L.S.) \u00e8 un sistema di avvicinamento strumentale di precisione sviluppato dalla societ\u00e0 americana A.N.P.C.\nLe prestazioni ed il funzionamento di tale sistema sono messe a confronto, generalmente, con il pi\u00f9 conosciuto I.L.S. Il sistema \u00e8 stato certificato dalla F.A.A. nel 1998 quale sistema di precisione assimilabile ad un I.L.S di Categoria I.\nFunzionamento a terra.\nIl sistema interroga il transponder del velivolo determinando, con due set di antenne, la posizione in azimuth ed elevazione dell'aeromobile. Tale operazione viene effettuata attraverso la triangolazione dei segnali ricevuti. Successivamente, una volta determinata la posizione del velivolo, il sistema ritrasmette a questo un segnale in formato I.L.S.\nFunzionamento a bordo.\nA bordo dell'aeromobile le indicazioni necessarie ad effettuare l'avvicinamento vengono visualizzate sull'apparato normalmente usato per l'I.L.S. Non vengono date indicazioni tipo DME/P. Vengono segnalati, solo acusticamente, i markers. Gli aghi dello strumento segnalano, con il loro movimento, l'allineamento con il sentiero di discesa e con l'asse pista. Il pilota non percepisce alcuna differenza tra un avvicinamento I.L.S. ed uno effettuato con il T.L.S."}
{"id": "1253672", "revid": "3115", "url": "https://it.wikipedia.org/wiki?curid=1253672", "title": "B.Engineering", "text": "La B.Engineering ossia Borel Engineering \u00e8 un'azienda automobilistica fondata da Jean-Marc Borel che compr\u00f2 una parte dello stabilimento di Campogalliano della Bugatti fondando una nuova societ\u00e0 nel 2000.\nProdotti.\nB.Engineering Edonis.\nIl primo modello presentato si chiamava \"Edonis\", basata sulla Bugatti EB110 Super Sport, ma era stata ampiamente rivista. L'unica cosa che conservava dall'originale Bugatti era il telaio in fibra di carbonio. Sia l'esterno che l'interno della vettura erano stati completamente rinnovati. Il motore da 3,5 litri della Bugatti venne aumentato a 3760 cm\u00b3 di cilindrata. Gli originali turbocompressori IHI erano stati sostituiti da due unit\u00e0 pi\u00f9 grandi dello stesso produttore; grazie a questo la potenza del motore era passata da 610 CV DIN (448 kW) e 650 Nm di coppia a 680 CV DIN (500\u00a0kW) a 8000 giri / min e 735 N\u00b7m.\nIl triplo differenziale 4WD Drivetrain dalla Bugatti originale era stato sostituito con un RWD transaxle molto pi\u00f9 semplice e pi\u00f9 leggero, con un risparmio di circa 70\u00a0kg di peso totale. Queste cifre davano alla Edonis un rapporto peso/potenza di 480 CV/tonnellata e una potenza specifica del motore di 181 CV/litro. Il marchio dichiarava una velocit\u00e0 massima di 365\u00a0km/h (227\u00a0mph) e un'accelerazione da 0 a 100\u00a0km/h in soli 3,9 secondi.\nInizialmente era prevista una produzione di 21 esemplari, tutti da consegnare entro il 2002 al prezzo di circa \u20ac 760.000, ma, dopo essere stato pubblicizzato dalla stampa e aver partecipato ad alcuni saloni automobilistici, dal 2004 si sono perse le tracce del progetto.\nNel 2018 la B.Engineering insieme alla Casil Motors di Las Vegas ha pubblicizzato la possibile produzione di una nuova Edonis su ordinazione."}
{"id": "1253679", "revid": "767487", "url": "https://it.wikipedia.org/wiki?curid=1253679", "title": "Affioramento", "text": ""}
{"id": "1253681", "revid": "56620", "url": "https://it.wikipedia.org/wiki?curid=1253681", "title": "Gli Sporcelli", "text": "Gli Sporcelli (\"The Twits\") \u00e8 un libro per bambini scritto da Roald Dahl ed illustrato da Quentin Blake. Scritto nel 1979, fu pubblicato nel 1980 da \"Jonathan Cape\".\nTrama.\nI signori Sporcelli sono le persone pi\u00f9 ripugnanti sulla faccia della terra: sporchi, brutti ma soprattutto cattivi. La loro occupazione principale \u00e8 quella di farsi scherzi a vicenda.\nIl signor Sporcelli insegue il sogno di creare un numero da circo con delle scimmie in grado di fare tutto capovolte. Per fare questo allena ogni giorno le sue scimmie e le poverette sono costrette a passare ore ed ore a testa in gi\u00f9 nella loro piccola gabbia. Convinto che le scimmie siano stupide e non capiscano nulla, il signor Sporcelli le maltratta creando in loro la voglia di ribellione.\nGrazie all'aiuto di un uccello proveniente dall'Africa e degli uccelli reduci dalla supercolla, le scimmie riusciranno a liberarsi e a dare la giusta lezione ai pessimi coniugi Sporcelli."}
{"id": "1253683", "revid": "1305887", "url": "https://it.wikipedia.org/wiki?curid=1253683", "title": "Colpo di fulmine (disambigua)", "text": ""}
{"id": "1253685", "revid": "125875418", "url": "https://it.wikipedia.org/wiki?curid=1253685", "title": "Le streghe (romanzo)", "text": "Le streghe (\"The Witches\") \u00e8 un romanzo per bambini scritto da Roald Dahl nel 1983. Il libro ha vinto il Premio Bancarellino nel 1988.\nDal romanzo sono stati tratti i film \"Chi ha paura delle streghe?\" (1990) e \"Le streghe\" (2020).\nTrama.\nIl protagonista e narratore della storia \u00e8 un bambino inglese originario della Norvegia il cui nome non viene mai rivelato, che da piccolo rimane orfano di entrambi i genitori, morti in un incidente d'auto durante un viaggio dall'Inghilterra verso Oslo. Il testamento lasciato dal padre indica che il bambino dovr\u00e0 vivere con la sua adorata nonna materna, signora molto anziana e simpatica che fuma il sigaro. La nonna, a un certo punto, inizia a raccontargli delle malvagie streghe, donne apparentemente normali ma distinguibili per una serie di bizzarre caratteristiche, che a prima vista potrebbero passare inosservate: si grattano spesso la testa in modo molto intenso perch\u00e9 portano sempre la parrucca avendo la testa calva, portano sempre scarpe a punta perch\u00e9 hanno i piedi a punta quadrata senza dita, portano sempre i guanti perch\u00e9 hanno degli artigli al posto delle unghie, spesso hanno i denti sfumati di azzurro perch\u00e9 hanno la saliva blu, hanno gli occhi che cambiano colore e hanno le narici particolarmente grandi in quanto riescono a fiutare la presenza di un bambino anche da molto lontano, dal momento che i bambini, per le streghe, emanano un ripugnante odore di escrementi, tanto pi\u00f9 intenso quanto il bambino \u00e8 pulito. Le streghe hanno come unico obiettivo quello di eliminare tutti i bambini del mondo e, anche se in genere conducono vite normali e svolgono professioni comuni, non smettono mai di architettare piani malefici a tale scopo.\nL'estate passa, la nonna e il nipote ritornano in Inghilterra e il ragazzino riprende la sua vita da scolaro. Un giorno incontra per caso una strega, che dice di volergli regalare un serpente, e la riconosce, osservando nella donna i dettagli che la nonna gli aveva spiegato; avendo capito con chi ha a che fare, si arrampica su un albero rifiutandosi di scendere.\nAll'arrivo dell'estate, la nonna e il nipote progettano di tornare in Norvegia in nave per le vacanze, piano che viene poi annullato perch\u00e9 la nonna, poco prima della partenza, si ammala di polmonite e viene curata in casa (non si riesce a portarla in ospedale, ed alla sua et\u00e0 anche una malattia facilmente curabile come la polmonite pu\u00f2 diventare pericolosa). Una volta guarita, il medico impone alla signora di non fare grandi sforzi (oltre a raccomandarle di smettere di fumare), quindi nonna e nipote decidono di passare l'estate in Inghilterra, prenotando una camera in un albergo magnificent di Bournemouth. L\u00ec il protagonista riesce, di nascosto e per caso, ad assistere ad un'assemblea dove sono presenti tutte le streghe inglesi, le quali fingono di essere membri della Reale Societ\u00e0 per la Protezione dell'Infanzia Maltrattata; si tratta del raduno annuale che le streghe tengono con la Strega Suprema, il loro capo, una donna orribile con la voce metallica ed il viso dall'aspetto mostruoso ed in putrefazione, che nasconde dietro una maschera con il viso di una donna giovane e bella (che toglie solo quando si trova da sola o in compagnia unicamente di altre streghe), e che \u00e8 in grado di lanciare fulmini dagli occhi, metodo che utilizza per eliminare le sottoposte che non si comportano come lei desidera. Il bambino riesce ad origliare e comprende il loro piano, cio\u00e8 sterminare i bambini inglesi trasformandoli in topi grazie ad una complicata pozione, il cui ingrediente chiave \u00e8 una sveglia, che prima di essere aggiunta nella pozione deve essere impostata sull'ora a cui si vuole che il bambino si trasformi; la Strega Suprema desidera quindi che ogni strega lasci il lavoro che svolge al momento, acquisti una pasticceria e venda ai bambini dei dolci contenenti la pozione. Poco prima che la riunione si concluda, le streghe fiutano la presenza del protagonista, che viene scoperto, immobilizzato e, tramite la pozione, trasformato in un topo, o meglio in un bambino-topo, cio\u00e8 un topo con la capacit\u00e0 di parlare e pensare come un bambino umano. Prima di lui anche Bruno Jenkins, un altro ragazzino ospite dell'albergo, che aveva un carattere odioso e non faceva altro che rimpinzarsi di dolci e vantarsi del suo ricco padre, \u00e8 stato trasformato in un bambino-topo dopo essere stato adescato come cavia usando della cioccolata con la pozione (e anche nelle vesti di topo continua a mangiare voracemente, diventando enorme). Il bambino-topo corre subito dalla nonna, e insieme decidono di fermare le streghe ed elaborano un piano: rubare una boccetta della pozione nella stanza della Strega Suprema e trovare il modo di farla bere alle streghe, per trasformare loro stesse in topi. Il bambino-topo si intrufola prima nella stanza della Strega Suprema per rubare la pozione, e riesce a prenderla dopo essersi fatto calare dalla nonna nella stanza dal balcone stando dentro a un calzino, e poi nella cucina, dove riesce a versare la pozione in una pentola di minestra destinata alle streghe, arrampicandosi su una mensola, per poi scappare da un cuoco che si accorge di lui e cerca di ucciderlo con un coltello, riuscendo solo a tagliargli la coda (e poi non riesce a fare pi\u00f9 nulla perch\u00e9 il bambino-topo gli si arrampica su per i pantaloni terrorizzandolo). Le streghe inglesi e la loro regina vengono quindi tutte trasformate in topi.\nNonna e nipote lasciano l'albergo e tornano in Norvegia, adattandosi al nuovo aspetto del bambino. Poco tempo dopo, la nonna rivela di aver architettato un piano formidabile: ha telefonato all'albergo fingendosi il Ministro degli Interni norvegese, per ottenere l'indirizzo della Strega Suprema, con la scusa di dover indagare sui misteriosi avvenimenti. Siccome tutti credevano che la Strega Suprema fosse la direttrice della Reale Societ\u00e0 per la Protezione dell'Infanzia Maltrattata e la conoscevano come una donna giovane, elegante e raffinata, a causa della maschera dietro cui nascondeva il volto mostruoso, la nonna \u00e8 sicura di aver avuto l'indirizzo del vero quartier generale, dove si possono trovare tutti gli indirizzi di tutte le streghe del mondo: il progetto della signora, a cui il nipote aderisce con entusiasmo, \u00e8 infiltrarsi nel quartier generale della Strega Suprema, per poi riuscire a sconfiggere tutte le streghe e a salvare tutti i bambini del Mondo."}
{"id": "1253686", "revid": "93556", "url": "https://it.wikipedia.org/wiki?curid=1253686", "title": "Classe Grado", "text": "La classe Grado della Marina Militare era composta da due unit\u00e0 ex statunitensiLST della United States Navy: lo e lo . Entrati a far parte della Marina Militare, furono ribattezzati rispettivamente \"Grado\" (distintivo ottico L 9890) e \"Caorle\" (distintivo ottico L 9891) per fornire supporto alle truppe da sbarco del 1\u00ba Reggimento \"San Marco\".\nQueste navi potevano trasportare oltre 500 uomini ed erano bene armate potendo contare su sei cannoni da 76/50\u00a0mm in 3 impianti binati del tipo Mk 33, ma non avevano supporto elicotteristico a bordo per l'elisbarco e per l'appoggio tattico delle truppe anfibie che unita alla mancanza di un bacino allagabile ne limitava l'operativit\u00e0.\nLe due unit\u00e0 andarono a sostituire altre due unita ex statunitensi, \"Anteo\" e \"Etna\" che entrate a far parte della Marina Militare nel 1962 vennero dismesse nel 1973 e le vecchie unit\u00e0 della classe Stromboli dismesse nel 1972 ed affiancarono un'altra unit\u00e0 ceduta da Washington, l\"Andrea Bafile\" in servizio dal 1968 al 1981.\nL'operazione \"Libano 1\" e cominciata in Italia il 21 agosto 1982 con la partenza dall'Italia vide protagoniste entrambe le unit\u00e0. Lo stesso capit\u00f2 con l'Operazione Libano 2 che inizi\u00f2 il 20 settembre 1982.Missione Italcon Libano.\nLa vetust\u00e0 delle navi \u00e8 ben testimoniata dall'incidente tecnico occorso alla nave \"Grado\" la tarda sera del giorno 21. L'incidente consistente nell'ingrippamento di tre cuscinetti del motore termico di sinistra: per rimediare al problema la marina fu costretta ad inviare in soccorso il rimorchiatore \"Proteo\" e tecnici e materiale di ricambio per mezzo di elicottero. Raddobbato il motore la Grado prosegu\u00ec autonomamente, anche se arriv\u00f2 a destinazione con oltre 24 ore di ritardo.\nLe due unit\u00e0 vennero acquistate in seguito alla rinuncia di costruire la Classe Quarto. Il programma che prevedeva cinque unit\u00e0, vide il varo del Quarto e l'impostazione del Marsala. Le prove di Nave Quarto dimostrarono che la nave era non idonea al compito cui era stata destinata, per cui venne adattata a nave esperienze rilevando in tale compito nel 1975 lo \"Aviere\", mentre a costruzione del Marsala venne sospesa prima del varo e quella delle altre unit\u00e0 annullata.\nLe due unit\u00e0 inquadrate nella III\u00aa Divisione Navale prestarono servizio rispettivamente fino al 1988 e fino al 1989, quando vennero poste in disarmo per essere definitivamente radiate nel 1992 e successivamente demolite. Vennero sostituite dalle unit\u00e0 della Classe San Giorgio, affiancate a sua volta nel loro compito dalla \"San Giusto\".\nUnit\u00e0.\nGrado (L 9890).\nLa nave, ex \"USS De Soto County (LST-1171)\", venne costruita nei cantieri Avondale Shipyard nella Louisiana; fu impostata il 15 settembre 1956 varata il 28 febbraio 1957 ed entrata in servizio il 10 giugno 1960. Dopo aver prestato servizio con la Sesta Flotta nel Mediterraneo, dove si guadagn\u00f2 una \"Meritorious Unit Commendation\" e nel 1969 durante la guerra del Vietnam, dove le venne conferita una \"battle star\", il 17 novembre 1972 venne ceduta all'Italia. \u00c8 intitolata alla citt\u00e0 di Grado ma porta anche il nome di un battaglione di fanteria di marina che prest\u00f2 servizio aggregato alla III Armata sul fronte del Piave nella prima guerra mondiale.\nLa nave era inquadrata con la sua gemella \"Caorle\" nella III\u00aa Divisione Navale prestando servizio fino al 1988, quando venne posta in disarmo per essere definitivamente radiata nel 1992 e successivamente demolita.\nCaorle (L 9891).\nLa nave, ex \"USS York County (LST-1175)\", venne costruita nei cantieri Newport News Shipbuilding and Drydock Co. nella Virginia; fu impostata il 4 giugno 1956, varata il 5 marzo 1957 ed entrata in servizio il 10 giugno 1960. La sua vita operativa fu ricca anche se non particolarmente densa di operazioni di combattimento, tra le quali si annota la partecipazione, il 7 ottobre 1964, all'operazione Steel Pike I, la pi\u00f9 grande operazione anfibia dai tempi della seconda guerra mondiale. Partecip\u00f2 al blocco di Cuba e all'invasione dei marines della Repubblica Dominicana. Fu anche nave recupero per la capsula spaziale Apollo 4 dal 31 ottobre 1967 al termine delle operazioni.\nIl 17 luglio 1972 venne ceduta all'Italia e ribattezzata \"Caorle\". Nave Caorle \u00e8 stata nave insegna della III\u00aa Divisione Navale.\n\u00c8 intitolata alla citt\u00e0 di Caorle ma porta anche il nome di un battaglione di fanteria di marina che prest\u00f2 servizio aggregato alla 3\u00aa Armata sul fronte del Piave nel corso della prima guerra mondiale."}
{"id": "1253687", "revid": "126257", "url": "https://it.wikipedia.org/wiki?curid=1253687", "title": "Bassopiano sarmatico", "text": "Il bassopiano sarmatico o pianura russa \u00e8 un'unit\u00e0 paesaggistica che costituisce la quasi totalit\u00e0 della Russia europea, interessando parte dei territori di Bielorussia, Ucraina, Moldavia e delle tre Repubbliche baltiche.\nDescrizione.\n\u00c8 compresa fra: la penisola di Kola a nord-ovest, le aree occidentali dell'Ucraina, della Bielorussia e della Moldavia a ovest, il Caucaso a sud e gli Urali ad est; a nord. \nIl territorio \u00e8 molto uniforme, differenziandosi radicalmente, in questo, dagli spazi europei molto frammentati: consiste essenzialmente in un vastissimo altopiano, poco elevato (le punte massime non superano di molto i 300\u00a0m), che declina lentamente verso le coste, sia a nord che a sud. Il substrato geologico su cui si sviluppa la pianura russa europea \u00e8 antichissimo ma eventuali caratteri distintivi sono stati eliminati dall'azione delle glaciazioni quaternarie, che hanno uniformato il paesaggio e lasciato segni visibili del loro passaggio, sotto forma di morene, dal Rialto Centrale Russo e dalle alture del Don; procedendo verso oriente, si individuano le alture del Volga che, anch'esse poco elevate (351\u00a0m) digradano tuttavia bruscamente verso est, bordate dal fiume che d\u00e0 loro il nome, sovrastato in certi punti anche di 200\u00a0m.\nQuesta asimmetria si osserva abbastanza di frequente nella Russia europea; \u00e8 dovuta alla presenza di grandi faglie, lungo le quali si sono avuti scorrimenti di porzioni tabulari molto estese. Si creano cos\u00ec delle \"scarpate\" molto ripide, bordate dai fiumi che scavano grandi vallate asimmetriche: ripide ad ovest (\"destra idrografica\"), molto pi\u00f9 piatte ed aperte ad est (\"sinistra idrografica\"). \u00c8 il caso, come gi\u00e0 detto, del Volga ma anche del Don, che borda ad oriente il Rialto Centrale Russo.\nVerso nordovest il confine \u00e8 segnato dalle alture del massiccio carelo-finnico, formato in prevalenza da rocce plutoniche e metamorfiti e ricco di risorse minerarie, in particolare metallifere; la quota si eleva, toccando i 1.200 m nelle alture della penisola di Kola.\nIl confine meridionale \u00e8 segnato dall'imponente bastione caucasico (pi\u00f9 propriamente, il \"Grande Caucaso\", \"Bol'\u0161oj Kavkaz\"), originato dall'orogenesi alpina, che lungo lo spartiacque tocca altezze di tutto rispetto, ben pi\u00f9 elevate delle Alpi; l'Elbrus (cima pi\u00f9 alta d'Europa) tocca i 5.633\u00a0m, il massiccio del Kazbek i 5.033.\nAd oriente, infine, la catena degli Urali rappresenta un ostacolo solo nelle sezioni settentrionale (dove si tocca la massima quota, 1.894\u00a0m, \"monte Narodnaja\") e meridionale (1.658\u00a0m, \"monte Jamantau\"); il settore centrale \u00e8 pi\u00f9 che altro collinare, con altezze che non superano i 600\u00a0m, passaggio ideale verso la Siberia. Si staccano dalla catena principale, movimentando la pianura, le alture della Kama e le catene degli Uvali settentrionali e dei Timani."}
{"id": "1253692", "revid": "438678", "url": "https://it.wikipedia.org/wiki?curid=1253692", "title": "Il mago della pioggia", "text": "Il mago della pioggia (\"The Rainmaker\") \u00e8 un film del 1956 diretto da Joseph Anthony.\nTrama.\nKansas, anni venti. In una regione arsa dalla siccit\u00e0 vive una famiglia di agricoltori (padre, due figli e una figlia). Il padre e i due figli maschi sono preoccupati per le sorti del bestiame, ma ancor di pi\u00f9 per il carattere scontroso e ribelle dell'altra figlia Lizzie, ormai non pi\u00f9 giovane, che non ha ancora trovato marito. Nonostante sia stata inviata a trascorrere un periodo in citt\u00e0 dagli zii, \u00e8 tornata a casa senza un pretendente. Lo sceriffo File, rimasto vedovo da poco, \u00e8 l'unico che potrebbe sposarla ma non si fa avanti per timore di vedersi rifiutato.\nNella fattoria arriva nottetempo Starbuck, una via di mezzo tra un ciarlatano e uno stregone, che promette la tanto sospirata pioggia in cambio di 100 dollari. Con la sua parlantina inesauribile e con i suoi strani marchingegni, il fantomatico mago della pioggia scatena una serie di eventi e fa emergere nei caratteri i pregi e i difetti, i rancori e i desideri dei familiari. Risveglia in Lizzie un po' di coraggio e un po' di femminilit\u00e0 facendole capire che \u00e8 ancora una donna attraente, ed arriva persino a offrirsi per portare via la ragazza.\nAlla fine lei trover\u00e0 l'amore nell'eterno aspirante fidanzato sceriffo e il mago della pioggia se ne andr\u00e0 solo sotto un diluvio.\nProduzione.\n\"Il mago della pioggia\" fu l'unico film girato dalla Hepburn per la Paramount Pictures. Scaduto nel 1952 il suo contratto a lungo termine con la MGM, l'attrice aveva scelto di rimanere indipendente per poter scegliere di volta in volta i copioni che riteneva pi\u00f9 adatti a s\u00e9 e trattare direttamente il compenso con i produttori. Il primo nome sul cartellone fu comunque appannaggio di Burt Lancaster, che non aveva saputo resistere alla proposta di un personaggio esuberante e vitale come quello di Starbuck, con il quale avrebbe potuto sfoggiare il suo virtuosismo. La sua interpretazione sopra le righe venne in effetti apprezzata dai critici e dal pubblico, ma fu il ruolo della zitella della Hepburn a colpire la Academy of Motion Picture Arts and Sciences e a far ottenere all'attrice la settima candidatura al Premio Oscar come migliore attrice protagonista. Una seconda candidatura all'Oscar and\u00f2 a Alex North per la migliore colonna sonora. La pellicola fu diretta da Joseph Anthony, regista teatrale che aveva gi\u00e0 diretto la versione andata in scena a Broadway due anni prima con protagonisti Geraldine Page e Darren McGavin.\nNel 1963 venne allestita anche una versione musical, intitolata \"110 in the shade\"."}
{"id": "1253695", "revid": "124123", "url": "https://it.wikipedia.org/wiki?curid=1253695", "title": "Gennaro Francione", "text": " saggista, \n\u00c8 stato, inoltre, Consigliere di Corte di Cassazione, giudice presso la sezione penale del Tribunale penale di Roma e membro del comitato scientifico del \"Centro Studi Informatica Giuridica\" di Firenze. \u00c8 stato autore di diverse sentenze che hanno fatto molto discutere. Nel giugno 2000 ha emesso una sentenza che sollevava dubbi di costituzionalit\u00e0 riguardanti il sistema processuale definito dal giudice \"processo indiziario\", ed a favore del \"processo scientifico popperiano\"; Nel febbraio 2001 ha assolto quattro venditori di cd contraffatti per \"stato di necessit\u00e0\" dato da \"bisogno alimentare non altrimenti soddisfatto\", decisione che \u00e8 stata poi definita dallo stesso Francione \"sentenza anticopyright\"; in merito ad essa \u00e8 stata presentata un'interrogazione parlamentare da parte del senatore Ettore Bucciero, ma il Consiglio Superiore della Magistratura ha assolto il giudice nell'inchiesta che ne \u00e8 scaturita. Il 13 aprile 2007 ha emesso la cosiddetta sentenza della \"tv sferica\", con l'assoluzione del \"disturbatore\" televisivo Gabriele Paolini per aver esercitato il diritto di manifestare liberamente il proprio pensiero col media televisivo ex articolo 21 della Costituzione.\nFrancione ha proposto un progetto, chiamato Diritto 2000, che mira a sostituire quello che l'autore definisce il \"medievale diritto penitenziale\" (basato sulla punizione) con un neoumanistico \"diritto medicinale\" (cura, sanzioni e misure di sicurezza).\nFrancione \u00e8 fondatore e presidente dell\"'Unione Europea dei Giudici Scrittori\" ed ha promosso il Movimento Utopista-Antiarte 2000. \u00c8 consulente artistico del Museo del Cinema di Roma. Gli \u00e8 stato assegnato il Premio della Cultura della Presidenza del Consiglio dei ministri negli anni 1995, 1997, 2003, 2005.\nNel maggio 2012 partecipa ad un importante Convegno Nazionale sul copyright tenutosi a Cosenza, organizzato dal portale La Legge per Tutti, durante il quale, presentando le sue teorie anticopyright alla luce della nuova webtecnologia, si definisce Giudice Pirata; e, ancora, \"artista prestato alla magistratura\".\nIl saggio storico del libro di G. Francione, \"Scanderbeg, un eroe moderno(Multimedial hero\") ed. Costanzo D'Agostino \u2013 Roma. col titolo \"Botim i monografis\u00eb s\u00eb Sk\u00ebnderbeu nj\u00eb hero modern\" \u00e8 stato pubblicato, alla fine del 2006, dall'editore Naim Frasheri di Tirana con la traduzione del professor Tasim Aliajt."}
{"id": "1253696", "revid": "1337338", "url": "https://it.wikipedia.org/wiki?curid=1253696", "title": "Matilde (romanzo)", "text": "Matilde (\"Matilda\") \u00e8 un romanzo di Roald Dahl del 1988. Dal libro sono stati tratti nel 1996 il film \"Matilda 6 mitica\" e nel 2010 il musical \"Matilda\".\nTrama.\nMatilde Dalverme \u00e8 una bambina di cinque anni e mezzo, con una mente cos\u00ec geniale e vivace da allontanarla dal resto della famiglia che possiede ideali e abitudini molto differenti. Il padre Enrico, infatti, vende automobili usate e inganna continuamente i suoi clienti, manomettendo il contachilometri e usando della segatura come rimedio all'usura del cambio; la madre trascorre tutto il suo tempo guardando telenovele in tv e giocando a bingo, hobby che la porta a lasciar sola Matilde tutto il pomeriggio.\nIl fratello Michele sembra assecondare il volere dei genitori, ascoltando con attenzione i discorsi del padre per una futura messa in pratica.\nIn questo ambiente, Matilde non si \u00e8 mai sentita apprezzata, nonostante le sue straordinarie capacit\u00e0: a diciotto mesi parlava correttamente, a tre anni aveva imparato a leggere da sola e a quattro lo faceva speditamente. Dopo essere stata definita \"viziata\" dai genitori per aver richiesto dei libri, comincia a frequentare la biblioteca pubblica del paese, venendo a contatto con la letteratura per l'infanzia ma anche e soprattutto con i grandi classici, tra cui, in modo particolare, Dickens. Comincia ad architettare degli scherzi per dar sfogo al suo ingegno e per reagire ad alcuni atteggiamenti del padre; mette della \"Supercolla\" sul suo cappello, lo fa spaventare nascondendo un pappagallo nella canna fumaria e tinge i suoi capelli con la \"Tintura Biondo Platino Extra Forte\".\nL'entrata nella scuola \"Aiuto!\" segna un nuovo inizio per Matilde perch\u00e9, nonostante la cattiveria della direttrice Spezzindue, ha determinato l'incontro con la maestra Dolcemiele, che riconosce sin dal primo istante l'intelligenza straordinaria di Matilde, assegnandole, durante le lezioni, attivit\u00e0 avanzate per impedirle di annoiarsi.\nIn una delle lezioni settimanali che la Spezzindue \u00e8 solita tenere alle classi, Violetta, una compagna di Matilde, organizza uno scherzo per impedire alla direttrice di sgridarli e costringerli a ripetere a memoria: fa cadere un tritone nella caraffa d'acqua a lei destinata provocandole una reazione molto forte; si spaventa molto e accusa Matilde, definendola una vile e minacciandola di espellerla. \nAccusata di un crimine che non aveva commesso, comincia ad accumulare molta rabbia, un'energia sconosciuta ed una misteriosa elettricit\u00e0 che le permettono di rovesciare il bicchiere con il tritone, solo attraverso uno sguardo; aveva acquisito il potere della telecinesi.\nMatilde decide immediatamente di confessare questo segreto alla signorina Dolcemiele, mostrandole cosa fosse in grado di fare. La maestra, incredula, la invita a casa sua, molto povera negli arredamenti. La bambina si sente al sicuro, compresa e ascolta la teoria della sua insegnante: crede che questi poteri siano una conseguenza della troppa intelligenza che in qualche punto deve venir fuori.\nLa miseria della casa viene giustificata dalla maestra; la morte del padre, avvenuta quando aveva soli cinque anni ed in modo molto sospetto, comport\u00f2 il passaggio di propriet\u00e0 della casa alla zia, un demonio, una donna molto crudele che le presentava continuamente ordini da svolgere, questa donna \u00e8 la signorina Spezzindue, che ha nascosto il testamento del padre della Dolcemiele per impossessarsi della propriet\u00e0. Riusc\u00ec a liberarsi di lei conoscendo un contadino che le affitt\u00f2 la casa in cui abita adesso.\nMatilde decide cos\u00ec di aiutare la sua maestra organizzando uno scherzo per la direttrice: nella solita lezione settimanale, tramite i suoi poteri, solleva un gessetto e scrive sulla lavagna un messaggio, firmandosi Magnus, il nome con cui chiamava il fratello ormai defunto. Le chiede di restituire i soldi e la casa alla signorina Dolcemiele e di andarsene, altrimenti la verr\u00e0 a cercare; come reazione, la Spezzindue sviene.\nNell\u2019arco di due settimane la maestra pu\u00f2 finalmente trasferirsi, data la fuga della temuta zia. Matilde viene fatta passare in classe quinta e ci\u00f2 causa la perdita dei suoi poteri; finalmente si sente stimolata adeguatamente. L\u2019amicizia con la maestra diviene sempre pi\u00f9 stretta tanto da essere adottata quando la famiglia decide di trasferirsi in Spagna per le minacce che il padre stava ricevendo per le sue truffe.\nAdattamenti.\nIl film \"Matilde 6 mitica\" (1996), diretto da Danny De Vito, si ispira al romanzo \"Matilda\". Matilde, bambina dolce, premurosa e con un'intelligenza straordinaria, affronta la signorina Trinciabue, direttrice della scuola \"Crunchem Hall\", crudele e spietata verso i ragazzi. Grazie alle sue qualit\u00e0 e all'affetto della maestra Jennifer Honey, riuscir\u00e0 a superare queste difficolt\u00e0 e sottolineer\u00e0 la bellezza e l'importanza della cultura.\n\"Matilda the Musical\", tratto dal romanzo di Roald Dahl, ha il libretto di Dennis Kelly e le musiche e i testi di Tim Minchin. Gli spettacoli iniziano nel 2010 a Stratford-upon-Avon per poi raggiungere molti Paesi. Ha vinto pi\u00f9 di 55 premi in tutto il mondo, tra cui 5 Tony Award e 5 Drama Desk Award."}
{"id": "1253698", "revid": "1573940", "url": "https://it.wikipedia.org/wiki?curid=1253698", "title": "Natal'ja Lini\u010duk", "text": "Gareggiava nella specialit\u00e0 della danza su ghiaccio in coppia con Gennadij Karponosov. Furono i primi campioni olimpici di tale specialit\u00e0, vincendo le Olimpiadi nel 1980 dove la danza su ghiaccio fu inserita per la prima volta nel programma olimpico del pattinaggio di figura.\nLa coppia vinse inoltre due titoli mondiali nel 1978 e nel 1979, e due titoli europei nel 1979 e nel 1980.\nAdesso risiede a Newark nel Delaware e allena pattinatori nella \"University of Delaware\"."}
{"id": "1253700", "revid": "436907", "url": "https://it.wikipedia.org/wiki?curid=1253700", "title": "Best of the 'B' Sides", "text": ""}
{"id": "1253703", "revid": "287204", "url": "https://it.wikipedia.org/wiki?curid=1253703", "title": "Polling", "text": ""}
{"id": "1253708", "revid": "402993", "url": "https://it.wikipedia.org/wiki?curid=1253708", "title": "Legadue 2001-2002", "text": "Il Campionato di Legadue di pallacanestro maschile 2001-2002 \u00e8 stato il primo organizzato in Italia. Raccoglie l'eredit\u00e0 della Serie A2, che si \u00e8 resa indipendente dalla Serie A. Il Campionato di Legadue \u00e8 organizzato dalla Legadue su delega F.I.P., cos\u00ec come analogamente la Serie A \u00e8 organizzata dalla Lega Basket.\nIl nuovo campionato parte con l'aumento da dieci a quattordici societ\u00e0, che si incontrano in un girone all'italiana con partite di andata, ritorno e una seconda fase di altre dieci giornate detta \"ad orologio\", dove ciascuna formazione disputa cinque incontri casalinghi contro le squadre che la seguono in classifica e cinque incontri in trasferta contro quelle che la precedono. Al termine della stagione regolare, le ultime due retrocedono in Serie B d'Eccellenza, mentre le prime otto si giocano un'unica promozione ai play-off.\nIl Pastificio di Nola Napoli vince gli spareggi in finale sulla Bipop Carire Reggio Emilia, vincitrice della \"regular season\": la Serie A mancava ai napoletani dal 1990-91."}
{"id": "1253710", "revid": "44638", "url": "https://it.wikipedia.org/wiki?curid=1253710", "title": "Rida Scafati", "text": ""}
{"id": "1253711", "revid": "44638", "url": "https://it.wikipedia.org/wiki?curid=1253711", "title": "Sicc BPA Jesi", "text": ""}
{"id": "1253712", "revid": "69794", "url": "https://it.wikipedia.org/wiki?curid=1253712", "title": "Sacil HLB Pavia", "text": ""}
{"id": "1253713", "revid": "339392", "url": "https://it.wikipedia.org/wiki?curid=1253713", "title": "Sinteco Ferrara", "text": ""}
{"id": "1253718", "revid": "287204", "url": "https://it.wikipedia.org/wiki?curid=1253718", "title": "Pottenstein", "text": ""}
{"id": "1253719", "revid": "92719", "url": "https://it.wikipedia.org/wiki?curid=1253719", "title": "Leopardo indocinese", "text": ""}
{"id": "1253722", "revid": "92719", "url": "https://it.wikipedia.org/wiki?curid=1253722", "title": "Leopardo della Cina settentrionale", "text": ""}
{"id": "1253723", "revid": "767487", "url": "https://it.wikipedia.org/wiki?curid=1253723", "title": "Colpo di fulmine (film 1985)", "text": "Colpo di fulmine \u00e8 un film italiano del 1985 diretto da Marco Risi.\nTrama.\nAlla soglia dei trent'anni Carlo \u00e8 un ragazzo cronico e complessato, in piena crisi esistenziale, lasciato dalla moglie per un uomo pi\u00f9 maturo e sicuro di s\u00e9, e licenziato da un lavoro che per giunta non ha mai amato. Arrivato al limite della sopportazione, decide di cambiare aria per un po' e, accettando l'invito del suo vecchio amico Massimo, lascia Roma per passare qualche settimana a Venezia, citt\u00e0 dove l'uomo si \u00e8 rifatto una vita. Anche Massimo ha alle spalle una storia fallimentare, dalla quale per\u00f2 \u00e8 nata Giulia, la sua bambina undicenne.\nCarlo non vede la figlia dell'amico da qualche anno, e quando la reincontra ne resta, stranamente, colpito. Anche la ragazzina mostra subito una forte simpatia nei confronti del giovane amico del padre, dal carattere molto diverso rispetto agli adulti che lei conosce. Il tempo trascorso in Laguna porta presto Carlo a dimenticare l'ex fidanzata, mentre gli impegni dei suoi genitori fanno s\u00ec che Giulia finisca per passare gran parte delle giornate proprio in compagnia di Carlo: l'animo adolescenziale di lui, a tratti infantile, e il carattere di lei, una bambina decisamente precoce rispetto alla sua giovane et\u00e0, fanno s\u00ec che tra i due scocchi un impronosticabile \"colpo di fulmine\". Pur trattandosi solo di un innamoramento platonico, assurdo quanto puerile, Giulia \u00e8 eccitata dalla cosa poich\u00e9 questo \u00e8 il suo primo, vero amore, mentre al contrario Carlo \u00e8 sconvolto dal fatto di essersi preso una cotta per una ragazzina, perdipi\u00f9 figlia del suo migliore amico.\nDecide lo stesso di confessare tutto a Massimo, che ovviamente non la prende bene. Ci\u00f2 nonostante, Carlo e Giulia continuano a frequentarsi, vivendo una bizzarra \"relazione\" che \u00e8 un po' pi\u00f9 di un'amicizia, un po' meno di un amore, ma col passare del tempo emergono giocoforza tutte le differenze che separano un adulto da una bambina. Un semplice litigio dopo un dispetto di Giulia si rivela sufficiente per mettere a nudo l'assurdit\u00e0 dello stato delle cose, scrivendo la parola fine su questa improbabile situazione. Giulia sceglie cos\u00ec di accettare la corte di un suo compagno di classe, mentre Carlo, comunque uscito maturato come persona da questa \"avventura\" veneziana, una volta tornato alla quotidianit\u00e0 trova il modo di riconquistare la sua ex moglie.\nProduzione.\nIl film fu girato tra Roma e dintorni, compreso il lago di Bracciano e l'omonima stazione meteorologica, e Venezia. Le riprese nella citt\u00e0 lagunare, le pi\u00f9 corpose della pellicola, ruotano intorno al Campo Santa Maria Formosa e sfruttano sia luoghi-simbolo veneziani quali palazzo Dandolo in riva degli Schiavoni, sede dell'Hotel Danieli, il Caff\u00e8 Florian e l'Hotel Bauer Palazzo oltrech\u00e9 l'Hotel Excelsior al Lido, sia ambienti meno conosciuti come l'Istituto Canossiano Maria Immacolata e il palazzo Querini Stampalia, usati rispettivamente per la scuola e la palestra di scherma frequentate da Giulia."}
{"id": "1253724", "revid": "767487", "url": "https://it.wikipedia.org/wiki?curid=1253724", "title": "Intolerance (film 1996)", "text": "Intolerance \u00e8 un film collettivo del 1996, nato da un'idea di Massimo Guglielmi sviluppata e portata a compimento da Roberto Giannarelli, Marco Simon Puccioni e Roberto Torelli.\nProduzione.\nPer realizzare il progetto \u00e8 nata l'associazione \"Cinema Senza Confini\" che ha poi collaborato con la Caritas diretta da don Luigi Di Liegro: un anno dopo la realizzazione del film Marco Simon Puccioni, presidente dell'associazione, ha donato circa 89 milioni di lire alla Caritas per la realizzazione di un ostello per l'accoglienza e la formazione degli immigrati.\nIl film \u00e8 composto di due parti, una in pellicola contenente 23 cortometraggi e una in video con 27 pezzi. In totale 50 cortometraggi realizzati da altrettanti autori e da 1000 tecnici, che hanno lavorato gratuitamente per realizzare un film contro ogni intolleranza e in favore della multiculturalit\u00e0 e della differenza individuale.\nOltre al decano del cinema italiano, Citto Maselli, il film ha visto la partecipazione di molti registi: tra i tanti, Paolo Virz\u00ec, Gabriele Muccino, Marco Simon Puccioni, Cinzia TH Torrini.\nDistribuzione.\nIl film, proiettato in anteprima alla Mostra del cinema di Venezia, \u00e8 stato presentato a Roma in Campidoglio nel novembre 1996."}
{"id": "1253725", "revid": "92719", "url": "https://it.wikipedia.org/wiki?curid=1253725", "title": "Leopardo dello Sri Lanka", "text": ""}
{"id": "1253726", "revid": "764447", "url": "https://it.wikipedia.org/wiki?curid=1253726", "title": "Senato di Porto Rico", "text": "Il Senato di Porto Rico \u00e8 la camera alta dell'Assemblea legislativa di Porto Rico, e assieme alla Camera dei rappresentanti forma il ramo legislativo del governo di Porto Rico.\nComposizione.\nPer le elezioni dei membri del Senato, Porto Rico \u00e8 divisa in 8 distretti senatoriali:"}
{"id": "1253727", "revid": "92719", "url": "https://it.wikipedia.org/wiki?curid=1253727", "title": "Leopardo di Giava", "text": ""}
{"id": "1253729", "revid": "92719", "url": "https://it.wikipedia.org/wiki?curid=1253729", "title": "Leopardo dell'Amur", "text": ""}
{"id": "1253730", "revid": "92719", "url": "https://it.wikipedia.org/wiki?curid=1253730", "title": "Leopardo persiano", "text": ""}
{"id": "1253731", "revid": "484362", "url": "https://it.wikipedia.org/wiki?curid=1253731", "title": "Poxdorf", "text": ""}
{"id": "1253732", "revid": "92719", "url": "https://it.wikipedia.org/wiki?curid=1253732", "title": "Leopardo iraniano", "text": ""}
{"id": "1253733", "revid": "92719", "url": "https://it.wikipedia.org/wiki?curid=1253733", "title": "Asia sud-occidentale", "text": ""}
