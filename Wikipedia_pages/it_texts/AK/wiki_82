{"id": "1374595", "revid": "827882", "url": "https://it.wikipedia.org/wiki?curid=1374595", "title": "Prayagraj", "text": "Prayagraj (Hindi: \u092a\u094d\u0930\u092f\u093e\u0917\u0930\u093e\u091c) \u00e8 una citt\u00e0 dell'India, amministrativamente classificata come \"municipal corporation\" ( abitanti), capoluogo del distretto di Allahabad e della divisione di Allahabad, nello stato federato dell'Uttar Pradesh. Dall'ottobre 2018 ha cambiato ufficialmente il nome da Allahabad a Prayagraj.\nLuogo di grandissima importanza nella religione induista, in quanto posto alla confluenza dei fiumi Gange e Yamuna nonch\u00e9 del mitico Sarasvati (da cui il nome di confluenza tripla o Triveni Sangam), \u00e8 uno dei quattro siti principali nei quali ha luogo la Kumbh Mela, la festa religiosa pi\u00f9 grande del mondo, che si svolge ogni 12 anni.\nGeografia fisica.\nLa citt\u00e0 \u00e8 situata a 25\u00b0 26' 60 N e 81\u00b0 50' 60 E e ha un'altitudine di ; si trova alla confluenza dei fiumi Gange e Yamuna, e nel punto di convergenza di quattro regioni: il Bundelkhand a sud-ovest, il Bagelkhand a sud-est, l'Awadh a nord e nord-est e il Doab a ovest.\nStoria.\nFu conosciuta con il nome di \"Pray\u0101ga\" (sanscrito: il luogo del \u2018sacrificio\u2019) fino al 1583, quando l'imperatore mughal Akbar fece distruggere la citt\u00e0 esistente e ne fece costruire una nuova, chiamandola \"al-il\u0101h\u0101b\u0101d\" (Citt\u00e0 della divinit\u00e0).\nSociet\u00e0.\nEvoluzione demografica.\nIn base al numero di abitanti la citt\u00e0 rientra nella classe I (da persone in su).\nAl censimento del 2001 la popolazione di Allahabad assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine.\nCultura.\nEventi.\nOgni 12 anni, in gennaio / febbraio, alla confluenza dei fiumi Gange, Yamuna e del mitico Sarasvati, ha luogo la festa religiosa pi\u00f9 grande del mondo, la Kumbha Mela. Alla Kumbha Mela del 2001 presero parte circa 90 milioni di persone. Nel giorno principale della festa si immersero almeno 30 milioni di persone nel fiume, da loro considerato santo e in grado di purificare le anime dai peccati. Ogni sei anni ha luogo una Ardh-Kumbha-Mela e ogni anno, a fine gennaio, la Magh Mela.\nIstruzione.\nLa citt\u00e0 possiede diverse universit\u00e0, tra le quali vi \u00e8 la rinomata University of Allahabad (nel XX secolo soprannominata l'\"Oxford dell'est\") e l'Indian Institute of Information Technology."}
{"id": "1374597", "revid": "842", "url": "https://it.wikipedia.org/wiki?curid=1374597", "title": "IAS computer", "text": ""}
{"id": "1374604", "revid": "1573940", "url": "https://it.wikipedia.org/wiki?curid=1374604", "title": "Pieve di Valdicastello", "text": "La Pieve dei Santi Giovanni e Felicita si trova nella localit\u00e0 Valdicastello del comune di Pietrasanta, in Versilia.\nL'edificio sorge a poche centinaia di metri dalla Via Sarzanese, tracciato stradale che qui ricalca l'antico percorso della via Francigena. Lungo questo asse viario nacquero e si svilupparono la maggior parte delle Chiese romaniche della Versilia, molte delle quali sono tuttora esistenti, come la Pieve di San Pantaleone o la Pieve di Santo Stefano a Camaiore.\nLa costruzione della chiesa risale probabilmente agli ultimi decenni dell'XI secolo, come si pu\u00f2 desumere dalle sue caratteristiche stilistiche; non vi sono documenti che possano permettere una datazione precisa dell'opera.\nLa Pieve dei Santi Giovanni e Felicita ebbe una grande importanza nell'evangelizzazione dei paesi circostanti fino almeno al 1387, anno della costruzione del Duomo di S. Martino a Pietrasanta. Essa estendeva infatti il suo controllo sul territorio e sulle Chiese di Pietrasanta e di Stazzema.\nLa costruzione attuale ha una lunghezza di circa 28m e una larghezza di circa 12m, si presenta come un edificio a tre navate privo di transetto, su schema basilicale, con un'unica abside e un campanile (alto circa 21 m) in facciata. La Chiesa \u00e8 orientata con l'abside verso Est.\nLa Pieve si mostra oggi come il risultato di una serie di rifacimenti che si sono succeduti nel corso dei secoli. Soprattutto gli interventi del XV, XVI e XVII secolo ne hanno stravolto l'aspetto originario, risalente con molta probabilit\u00e0, come abbiamo gi\u00e0 detto, al XI-XII secolo.\nStoria.\nLa costruzione.\nFurono con certezza edificate nell'XI-XII secolo le mura perimetrali costruite con bozze di tufo lavorate ad opera quadrata, la parte inferiore della facciata fino all'altezza della lesena d'angolo e l'abside. Allo stesso periodo risale anche il portale centrale composto da un architrave in marmo bianco sormontato da una lunetta nella quale si apre una rotonda finestra con di una croce greca.\n&lt;br&gt;Lo stile architettonico romanico, di discendenza lombarda, della facciata a salienti conferma la datazione della Pieve.\nL'interno, a tre navate scandite da colonne e archi a tutto tondo, ha una copertura a capriate di legno.\nGrande interesse destano le decorazioni marmoree delle mensoline absidali, della finestra monofora lato nord e dell'architrave in facciata. Esse rappresentano motivi tipici dell'arte medievale e la loro analisi ha contribuito in maniera decisiva a confermare la datazione dell'opera. Vi sono scolpiti serpenti, testine umane, tori, cavalli e pecore, ed anche una suggestiva figura di pellegrino con bastone.\n\u00c8 da notare che alcune di queste decorazioni sono praticamente identiche a quelle presenti nella coeva Chiesa di Santa Maria Assunta di Stazzema; questo particolare permette di concludere che queste opere siano entrambe frutto del lavoro di uno stesso gruppo di \u201cmagistri lapicidi\u201d operanti all'epoca in Versilia.\nGli interventi del XV secolo.\nDopo aver ottenuto l'autorizzazione vescovile nel 1408, l'architetto e scultore locale Bonuccio Pardini procedette al rialzamento generale in stile gotico dell'edificio. In questa fase la facciata \u00e8 stata arricchita del bel rosone, evidentemente ispirato a quello presente nel Duomo di Pietrasanta.\nBonuccio inoltre inser\u00ec una decorazione in marmo composta da una serie di archetti a sesto acuto al termine dell'alzato della navata centrale.\nRiguardo all'intervento quattrocentesco lo storico versiliese Santini afferm\u00f2 nel XIX secolo:\nInterventi successivi.\nNel 1597 Vincenzo Bazzichi port\u00f2 a compimento la costruzione del campanile, innestato nella parte destra della facciata. Gli esperti sono concordi nel ritenere che quest'opera fu comunque iniziata parecchio tempo prima, anche se successivamente alla prima fase costruttiva della Pieve.\nLa torre, in pietra e mattoni, a differenza del resto dell'edificio costruito interamente in tufo, si sviluppa su tre ordini sovrapposti di finestre, \u00e8 a pianta quadrata ed ha un'altezza ragguardevole rispetto all'edificio della Chiesa.\nAd eccezione del prospetto meridionale, su ogni lato si aprono due monofore per ogni ordine. \nA causa dell'innesto del campanile, la facciata della Pieve perse la sua simmetria originaria, ed addirittura la copertura della navata centrale fu ridotta e spostata verso sinistra, cosicch\u00e9 il colmo del tetto non risulta pi\u00f9 in asse con il rosone e il portale principale.\nApparato decorativo.\nAll'interno della Chiesa si possono ammirare gli affreschi del catino absidale, di epoca tardo trecentesca. Vi \u00e8 rappresentato il \"Cristo Pantocrate\" benedicente, di pregevole fattura, simile a quello che troviamo nella vicina Pieve di Vallecchia. Sulla parete della torre campanaria, all'interno della Pieve, \u00e8 dipinto un \"San Cristoforo col Bambino\".\nDa notare inoltre la statua in bronzo di \"San Giovanni Battista\", opera di Marcello Tommasi del 1971. Dello stesso artista sono le formelle bronzee del portone principale in facciata.\nAll'esterno della Pieve, nel cortile della canonica, \u00e8 un pozzo costruito nel 1559 da Giuseppe Stagi, figlio dello scultore pietrasantino Stagio Stagi."}
{"id": "1374606", "revid": "208208", "url": "https://it.wikipedia.org/wiki?curid=1374606", "title": "Mangiati vivi", "text": ""}
{"id": "1374613", "revid": "1632387", "url": "https://it.wikipedia.org/wiki?curid=1374613", "title": "You Are Here (UFO)", "text": "You Are Here \u00e8 un album studio del gruppo musicale inglese UFO, pubblicato nel 2004."}
{"id": "1374615", "revid": "1305772", "url": "https://it.wikipedia.org/wiki?curid=1374615", "title": "Oscar Micheaux", "text": "\u00c8 considerato uno dei primi registi e produttori cinematografici afroamericani della storia del cinema. In trent'anni di carriera, diresse 41 film dei quali, oggigiorno, ne resta solo una decina.\nBiografia.\nNato nell'Illinois, inizi\u00f2 a lavorare come agricoltore nel Sud Dakota. Nel 1913 pubblic\u00f2 il suo primo romanzo, intitolato \"Conquest: The Story of a Negro Pioneer\", seguito da \"The Forged Note\", pubblicato nel 1915. Nel 1917 scrisse il suo terzo romanzo, \"The Homesteader\". Con il ricavato delle vendite porta a porta del libro, Micheaux riusc\u00ec a fondare una casa editrice, la \"Western Book and Supply Company\", che nel 1918 si trasform\u00f2 in una casa di produzione cinematografica: la \"Micheaux Book and Film Company\".\nIl terzo romanzo di Micheaux arriv\u00f2 a due fratelli produttori afroamericani, che avevano intenzione di trarne un film western. Il progetto per\u00f2 sfum\u00f2, per l'insistenza di Micheaux nel voler dirigere il film e non solo produrlo. Micheaux riusc\u00ec comunque a trovare 15.000 dollari per realizzare il film da solo, vendendo alcune azioni della propria societ\u00e0. Riusc\u00ec quindi a girare il film, intitolato \"The Homesteader\", con un cast di attori esordienti. Il film usc\u00ec nel 1919 ed ebbe un successo notevole. Molti critici cinematografici notarono che il film mostrava per la prima volta una storia d'amore tra un uomo afroamericano e una donna bianca, che alla fine si sposano.\nForte del successo del suo primo lungometraggio, Micheaux abbandon\u00f2 la letteratura e si dedic\u00f2 alla regia, alla sceneggiatura e alla produzione cinematografica. Nel 1920 diresse il suo secondo film, \"Within Our Gates\", che denuncia il razzismo e fu realizzato come risposta a \"La nascita di una nazione\" di David Wark Griffith. Il film fu criticato a causa della violenza e non ebbe successo. Micheaux polemizz\u00f2 con gli afroamericani, rei a suo avviso di non aver sostenuto il suo film.\nIl terzo film di Micheaux fu \"The Brute\", uscito sempre nel 1920. Il film, che narra le storie di un malvivente e di un pugile, ebbe un gran successo presso il pubblico e consacr\u00f2 il regista come autore, ma fu accolto male dalla critica che accus\u00f2 il film di incoraggiare la violenza e le scommesse clandestine, e di proporre un ritratto scandaloso delle donne.\nI film successivi di Micheaux furono snobbati dalla critica. Nel 1921 riprese il tema del linciaggio, gi\u00e0 affrontato in \"Within Our Gates\", in \"The Gunsaulus Mystery\", una \"detective story\" basata sul caso che coinvolse Leo Frank. Nel 1924 diresse quello che \u00e8 considerato il suo film muto pi\u00f9 significativo, \"Body and Soul\", storia di un reverendo alcolizzato e violento. Il film usc\u00ec in diverse versioni, dovute alle pressioni della censura e alle proteste di molte associazioni come la NAACP.\nNel 1931 Micheaux diresse \"The Exile\", considerato il primo film sonoro diretto da un regista afroamericano. Nel 1941 torn\u00f2 alla letteratura, scrivendo altri quattro romanzi. Nel 1948 diresse il suo ultimo film, intitolato \"The Betrayal\".\nMicheaux mor\u00ec nel 1951, a causa di un infarto."}
{"id": "1374616", "revid": "1516566", "url": "https://it.wikipedia.org/wiki?curid=1374616", "title": "Corona di spine (araldica)", "text": "Corona di spine \u00e8 un termine utilizzato in araldica per indicare due anelli intrecciati costituiti da rami spinosi, che simboleggiano la corona di spine posta sul capo di Ges\u00f9 (secondo i testi sacri). Proprio per il suo significato simbolico compare frequentemente associata ai chiodi della Passione."}
{"id": "1374624", "revid": "161374", "url": "https://it.wikipedia.org/wiki?curid=1374624", "title": "Strada Statale 379", "text": ""}
{"id": "1374625", "revid": "30610", "url": "https://it.wikipedia.org/wiki?curid=1374625", "title": "Giustiniana", "text": "Giustiniana \u00e8 la zona urbanistica 20G del Municipio Roma XV di Roma Capitale. Si estende sulla zona Z. LIV La Giustiniana."}
{"id": "1374647", "revid": "547034", "url": "https://it.wikipedia.org/wiki?curid=1374647", "title": "Mi basta il paradiso", "text": "Mi basta il paradiso \u00e8 l'ottavo album di Paola Turci, pubblicato nel 2000 dall'etichetta discografica WEA.\nProdotto da Roberto Casini (ex Steve Rogers Band), l'album contiene sei cover e cinque brani inediti.\nOltre a \"Questione di sguardi\", brano di successo dell'estate 2000 nonch\u00e9 cover della canzone \"This Kiss\" di Faith Hill, nel disco sono presenti cover di Rod Stewart (\"I Don't Want to Talk About It\", diventata per l'occasione \"Non voglio ricordare\"), Texas (\"Say What You Want\", trasformata in \"Fai che ci sei\"), David Baerwald (\"The Best Inside You\" ovvero \"Non Ci Sei Tu\"), i Pogues (\"Tuesday Morning\" che diventa \"Mi Basta E Avanza Il Paradiso\") fino ad arrivare alla sempreverde ballata di Richard Marx (\"Right Here Waiting\"), che in italiano diventa \"Io scrivo canto e vivo per te\".\nTra gli inediti \"Sabbia bagnata\", pezzo scritto assieme all'amica e collega Carmen Consoli, pubblicato come secondo singolo, e \"Non dirmi tutto\", scritta a quattro mani con Enrico Nascimbeni.\nIl disco \u00e8 stato ristampato nel 2001, dopo la partecipazione dell'artista al Festival di Sanremo, con l'aggiunta del brano presentato al festival \"Saluto l'inverno\". La canzone vede la partecipazione di Carmen Consoli come coautrice, chitarrista e corista e di Max Gazz\u00e8 agli arrangiamenti degli archi e al basso. Il brano si \u00e8 classificato quinto nell'ambito della manifestazione canora.\nCon questo album l'artista ha chiuso il contratto iniziato nel 1997 con la casa discografica WEA, con la quale ha pubblicato due dischi."}
{"id": "1374649", "revid": "1318658", "url": "https://it.wikipedia.org/wiki?curid=1374649", "title": "Rete mondiale di riserve della biosfera", "text": "La rete mondiale di riserve della biosfera fu stabilita inizialmente alla conferenza internazionale sulle riserve della biosfera a Siviglia nel 1995.\nLe riserve della biosfera sono zone di ecosistemi terrestri, costieri o marini, o una combinazione degli stessi, il cui congiunto forma la rete mondiale di riserve della biosfera. Costituiscono un modello di come l'uomo dovrebbe convivere con la natura.\nAttualmente (settembre 2013) esistono 701 riserve della biosfera in 124 paesi, inclusi 12 siti transfrontalieri.\n\"N.B. I numeri a destra dei luoghi sono gli anni di ingresso nella lista.\"\nSuddivisione territoriale.\nNazioni con pi\u00f9 di 10 riserve della biosfera riconosciute dall'UNESCO. Contrariamente alla figura soprastante, questa volta si sono esclusi dal conteggio i siti transfrontalieri.\nAfrica.\nIn Africa vi sono attualmente 66 riserve della biosfera, oltre a due riserve transfrontaliere. Algeria e Kenya sono le nazioni che contengono al loro interno il numero pi\u00f9 elevato di riserve della biosfera, pari a sei ciascuna.\nRiserve transfrontaliere africane.\nRegione \"W\", stabilita nel 1996 in Niger, estesa a Benin e Burkina Faso nel 2002.Dela du Fleuve S\u00e9n\u00e9gal, 2005, in Mauritania e Senegal\nAmerica del Nord.\nIn America del Nord vi sono attualmente 62 riserve della biosfera.\nAmerica del Sud.\nIn America del Sud vi sono attualmente 94 riserve della biosfera, 34 delle quali in Messico, il paese che pi\u00f9 ne contiene.\nAsia.\nIn Asia vi sono attualmente 116 riserve della biosfera, 26 delle quali in Cina e ben 37 in Russia.\nEuropa.\nIn Europa vi sono attualmente 152 riserve della biosfera, 37 delle quali in Spagna. Sono presenti anche 5 riserve transfrontaliere.\nOceania.\nIn Oceania sono presenti attualmente 24 riserve della biosfera."}
{"id": "1374653", "revid": "287204", "url": "https://it.wikipedia.org/wiki?curid=1374653", "title": "Villahermosa (Messico)", "text": "Villahermosa \u00e8 la capitale dello Stato di Tabasco, Messico, e a capo del comune di Centro.\n\u00c8 sede del potere politico dello Stato e importante centro d'affari dell'industria petrolifera messicana. Soprannominata lo \"smeraldo del sud-est\", \u00e8 attualmente una citt\u00e0 moderna, ricca di risorse naturali e con una florida industria agricola.\nStoria.\n\u00c8 stata ufficialmente fondata il 24 giugno del 1596, ma le sue origini risalgono al 1519 con il primo insediamento di Hern\u00e1n Cort\u00e9s sulle rive del fiume Grijalva e battezzato con il nome di \"Santa Mar\u00eda de La Victoria\". In seguito, a causa delle frequenti incursioni di pirati, un insediamento venne spostato pi\u00f9 a monte. Nel corso dei secoli la citt\u00e0 ha cambiato nome varie volte:\nNel 1846, durante la guerra messicano-statunitense, lo Stato di Tabasco fu invaso e la citt\u00e0 fu bombardata dalle forze statunitensi che se ne impossessarono e istituirono un governo provvisorio. Nel 1864, durante l'intervento francese in Messico, la citt\u00e0 sub\u00ec anche l'invasione delle truppe francesi riportando per la seconda volta gravi danni.\nMonumenti e luoghi d'interesse.\nIl pi\u00f9 famoso luogo d'interesse di Villahermosa \u00e8 il Parco-museo La Venta che vanta la pi\u00f9 grande collezione di reperti della cultura olmeca tra cui le colossali teste scolpite. Tutti ritrovamenti che provengono dal vicino sito archeologico \"La Venta\" ubicato nel comune di Huimanguillo.\nGeografia fisica.\nTerritorio.\nL'estensione territoriale del comune \u00e8 di 1.612\u00a0km\u00b2 che corrisponde al 6,9% del totale dello Stato.\nLa citt\u00e0 si trova tra i fiumi Grijalva e Carrizal e comprende numerose lagune, la pi\u00f9 importante delle quali \u00e8 la Laguna de las Ilusiones.\nClima.\nCome la maggior parte dello Stato di Tabasco, Villahermosa ha un clima tropicale. le temperature in primavera ed estate raggiungono i 40 \u00b0C, con un livello di umidit\u00e0 di circa il 30% nello stesso periodo. Durante il breve inverno il clima \u00e8 molto umido e di giorno le temperature scendono intorno ai 28 \u00b0C.\nLa stagione pi\u00f9 bella in citt\u00e0 \u00e8 la primavera quando nei viali fioriscono \"flamboy\u00e1n\", \"guayac\u00e1n\" ed altri tipi di vegetazioni tropicali.\nNell'ottobre del 2007, Villahermosa ha subito la peggiore alluvione della storia. Centinaia di persone sono state costrette a sfollare e ad abbandonare le loro abitazioni."}
{"id": "1374656", "revid": "115403842", "url": "https://it.wikipedia.org/wiki?curid=1374656", "title": "EDVAC", "text": "L'Electronic Discrete Variable Automatic Calculator (abbreviazione comunemente utilizzata: \"EDVAC\") \u00e8 uno dei primi computer elettronici digitali della storia, uno dei primi computer a programma memorizzato, uno dei primi computer basato sull'architettura di von Neumann.\nDivenne operativo nel 1949 e fu concepito dai principali progettisti dell'ENIAC: John Mauchly e J. Presper Eckert. Per tale motivo pu\u00f2 essere considerato il successore dell'ENIAC anche se le differenze tra i due computer sono profonde: l'ENIAC nasce come computer a programma cablato mentre l'EDVAC nasce come computer a programma memorizzato, l'ENIAC \u00e8 basato sul sistema di numerazione decimale mentre l'EDVAC \u00e8 basato sul sistema di numerazione binario.\nL'importanza storica dell'EDVAC \u00e8 notevole in quanto l'architettura di von Neumann (l'architettura hardware su cui sono basati la maggior parte dei computer moderni) \u00e8 stata sviluppata proprio per l'EDVAC. Come detto per\u00f2 l'EDVAC non \u00e8 il primo computer della storia basato sull'architettura di von Neumann (tale primato \u00e8 detenuto dallo Small-Scale Experimental Machine): altri computer infatti lo hanno preceduto nonostante il loro sviluppo sia iniziato successivamente a quello dell'EDVAC; la sua realizzazione, per cause varie, ebbe infatti notevoli rallentamenti.\nStoria.\nPianificazione e progetto iniziale.\nI progettisti dell'ENIAC John Mauchly e J. Presper Eckert proposero la costruzione dell'EDVAC nell'agosto del 1944 (un anno e mezzo prima che l'ENIAC fosse completato). Il progetto prevedeva sostanziali miglioramenti all'architettura dell'ENIAC e includeva una memoria seriale ad alta velocit\u00e0.\nCome l'ENIAC anche l'EDVAC fu realizzato per il Ballistic Research Laboratory (un ex centro di ricerca dell'esercito degli Stati Uniti d'America situato nella Aberdeen Proving Ground, a Aberdeen, nel Maryland) dalla Moore School of Electrical Engineering (una ex scuola universitaria dell'Universit\u00e0 della Pennsylvania). Eckert, Mauchly e gli altri progettisti dell'EDVAC vennero aiutati nello sviluppo da John von Neumann che si aggiunse al team come consulente. Von Neumann descrisse l'architettura hardware dell'EDVAC nel documento del 1945 intitolato \"First draft of a report on the EDVAC\", il documento che fece conoscere l'architettura hardware dell'EDVAC in tutto il mondo. Per tale motivo l'architettura hardware dell'EDVAC \u00e8 diventata nota come \"architettura di von Neumann\" nonostante sia stata concepita da John Mauchly e J. Presper Eckert.\nIl contratto per la realizzazione del sistema venne firmato nell'aprile del 1946 con un budget iniziale di 100.000 dollari statunitensi. Il costo finale dell'EDVAC fu di circa 500.000 dollari, quasi cinque volte il costo inizialmente preventivato.\nInstallazione e operativit\u00e0.\nNell'agosto del 1949 l'EDVAC venne montato nel Ballistics Research Laboratory. Dopo aver affrontato una serie di problemi, il computer divenne operativo nel 1951, sebbene in modo limitato.\nIl completamento dell'EDVAC fu ritardato da dispute riguardanti la paternit\u00e0 di alcuni brevetti tra Eckert, Mauchly e l'Universit\u00e0 della Pennsylvania. Come conseguenza Eckert e Mauchly abbandonarono la Moore School of Electrical Engineering e fondarono la Eckert-Mauchly Computer Corporation con la maggior parte dei progettisti anziani.\nNel 1960 l'EDVAC era operativo per pi\u00f9 di 20 ore al giorno ed era in grado di eseguire operazioni senza errori per pi\u00f9 di otto ore al giorno. L'EDVAC fu sottoposto a diversi miglioramenti come l'aggiunta di lettori di schede perforate nel 1953, l'inserimento di lenta memoria a tamburo aggiuntiva nel 1954 e un'unit\u00e0 in virgola mobile nel 1958.\nL'EDVAC oper\u00f2 fino al 1961 quando venne sostituito dal BRLESC.\nDescrizione tecnica.\nL'EDVAC era un computer binario in grado di eseguire addizioni, sottrazioni, moltiplicazione, divisioni e disponeva di istruzioni per il controllo del flusso del programma. La memoria era di 1000 parole di 44 bit (in seguito portata a 1024 parole, in termini moderni 5.5 KB).\nFisicamente il computer era formato da:\nL'EDVAC eseguiva un'addizione in 864 microsecondi e una moltiplicazione in 2,900 millisecondi.\nIl computer era formato da pi\u00f9 di 6000 valvole termoioniche, da 12000 diodi e consumava 56 KW di potenza elettrica. Il computer occupava 45.5 m2 di spazio e pesava 7850 chilogrammi. Il personale necessario al funzionamento del sistema ammontava a 30 persone per ogni turno di 8 ore."}
{"id": "1374657", "revid": "339392", "url": "https://it.wikipedia.org/wiki?curid=1374657", "title": "Riviera di ponente", "text": ""}
{"id": "1374659", "revid": "13833", "url": "https://it.wikipedia.org/wiki?curid=1374659", "title": "Reclam Universal-Bibliothek", "text": ""}
{"id": "1374661", "revid": "1305772", "url": "https://it.wikipedia.org/wiki?curid=1374661", "title": "Forever", "text": "Forever (\"per sempre\" in lingua inglese) pu\u00f2 riferirsi a:"}
{"id": "1374663", "revid": "599013", "url": "https://it.wikipedia.org/wiki?curid=1374663", "title": "Rotostampaggio", "text": "Il rotostampaggio, o stampaggio rotazionale (in inglese \"rotational moulding\"), \u00e8 una particolare tecnica di stampaggio dedicata quasi esclusivamente a creare oggetti cavi di grosse dimensioni in materiale plastico.\nTale processo consiste nell'introdurre il materiale plastico in polvere in uno stampo cavo che viene fatto ruotare (generalmente intorno a due assi) e viene riscaldato, in modo che il materiale fonda e possa aderire alle pareti in maniera omogenea.\nQuindi lo stampo viene raffreddato ed aperto, quindi il manufatto viene estratto, in genere manualmente.\nLo stampo utilizzato per il rotostampaggio \u00e8 costruito solitamente in metallo (solitamente alluminio) o in materiale composito.\nStoria.\nNel 1855 l'inglese R. Peters documenta il primo esempio di stampaggio rotazionale con rotazione biassiale, applicato nella produzione di involucri per pezzi di artiglieria e altri oggetti cavi.\nNel 1905 lo statunitense F.A. Voelke utilizz\u00f2 lo stampaggio rotazionale per produrre manufatti in cera; seguendo le esperienze di Voelke, nel 1910 G.S. Baker e G.W. Perks misero a punto un processo per l'ottenimento di uova di cioccolato per stampaggio rotazionale.\nNegli anni venti R.J. Powell applic\u00f2 tale processo al gesso di Parigi.\nNegli anni cinquanta si inizi\u00f2 ad utilizzare lo stampaggio rotazionale nell'ambito delle materie plastiche. Una delle prime applicazioni fu la creazione delle teste delle bambole in PVC a partire da stampi in lega nichel-rame ottenuti (per elettroformatura) e utilizzando acqua per il raffreddamento del pezzo all'uscita dello stampo.\nSeguirono quindi la produzione di altri giocattoli in materiale plastico, coni stradali e boe marine.\nNel 1976 fu fondata a Chicago la \"Association of Rotational Moulders\" (ARM), con lo scopo di sviluppare la consapevolezza sulla tecnologia e sulle metodiche produttive dello stampaggio rotazionale.\nNegli anni ottanta il processo dello stampaggio rotazionale venne applicato anche al policarbonato, al poliestere e al nylon.\nDescrizione del processo.\nIl processo di stampaggio rotazionale coinvolge le seguenti fasi:\nI prodotti.\nTra i diversi oggetti prodotti con il rotostampaggio vi sono:"}
{"id": "1374673", "revid": "6923", "url": "https://it.wikipedia.org/wiki?curid=1374673", "title": "North (Something Corporate)", "text": "North \u00e8 il terzo album dei Something Corporate pubblicato 21 ottobre 2003 dalla Drive-Thru/Geffen."}
{"id": "1374675", "revid": "767487", "url": "https://it.wikipedia.org/wiki?curid=1374675", "title": "Seirei no moribito", "text": " \u00e8 il primo di dieci volumi della serie , romanzi fantasy giapponesi, scritti da Nahoko Uehashi. \u00c8 stato adattato in numerosi media, quali radio, manga e anime.\nTrama.\nBalsa \u00e8 una donna guerriera in viaggio verso una citt\u00e0 di nome Yogo. Sul ponte parallelo a quello che sta attraversando, sta sfilando il corteo imperiale. Improvvisamente il bue che traina il carro si imbizzarisce, causando la caduta nel fiume sottostante del bambino che era all'interno. La donna si getta senza esitazioni nell'acqua salvando quello che \u00e8 il Principe della famiglia imperiale, Chagum.\nLa sera stessa la seconda imperatrice, madre di Chagum, convoca nel suo palazzo la guerriera per ringraziarla, ma soprattutto per affidarle la vita di suo figlio, messa in pericolo da alcuni tentativi, finora falliti, di omicidio, organizzati in segreto dall'imperatore stesso, al fine di scongiurare il pericolo derivante dal demone che sembra possedere il bambino.\nBalsa accetta l'incarico e inizia l'avventurosa fuga.\nPersonaggi.\nBalsa \u00e8 una donna pragmatica e molto intelligente.\nMedia.\nRomanzo.\nIl romanzo \u00e8 stato pubblicato per la prima volta in hardback da Kaiseisha come letteratura per bambini, ma ha molti fan adulti. Shinchosha lo ha ripubblicato in bunkobon a marzo 2007.\nDa poco tempo \u00e8 stato portato anche in Italia, pubblicato dalla Salani: Moribito Il guardiano dello Spirito\nRadio drama.\nNHK-FM Radio Drama \"Youth Adventure\" (Seishun Adventure)\nAnime.\nLa serie \u00e8 stata adattata ad anime, prodotta dalla Production I.G e diretta da Kenji Kamiyama, e trasmessa in Giappone sulla rete NHK dal 7 aprile 2007. \u00c8 basata interamente sul primo romanzo della serie Moribito (Guardiano), espandendo molto la parte centrale.\nNel marzo 2007, alla Tokyo International Anime Fair, Geneon ha annunciato di aver acquisito i diritti dell\u2019anime e l\u2019editore Scholastic di avere i diritti per la distribuzione negli Stati Uniti dei romanzi. Dopo che Geneon ha interrotto la sua divisione di distribuzione negli Stati Uniti, i diritti sono stati trasferiti a Media Blasters.\nCast dorama.\nMiniserie in 4 episodi trasmessa da NHK:\nUna seconda stagione di 9 episodi \u00e8 andata in onda nel 2017 ed infine una terza, sempre di 9 episodi, tra il 2017 e il 2018."}
{"id": "1374676", "revid": "124100840", "url": "https://it.wikipedia.org/wiki?curid=1374676", "title": "Corno Stella", "text": "Il Corno Stella \u00e8 una montagna delle Alpi Marittime, in provincia di Cuneo, alta 3.050 m s.l.m..\nDescrizione.\nIl nome attuale \u00e8 stato attribuito dai valligiani: \"corno\" per la caratteristica forma a parallelepipedo inclinato, e \"stella\" per il vicino monte Stella.\n\u00c8 sicuramente una delle pi\u00f9 caratteristiche montagne delle Alpi Marittime, nota e conosciuta soprattutto per la sua impegnativa accessibilit\u00e0: la via normale, infatti, ha un passaggio di IV grado.\nIl plateau sommitale ha una forte inclinazione: il dislivello dei due punti pi\u00f9 estremi \u00e8 pi\u00f9 di 150\u00a0m. Il lato Nord domina il Vallone di Lourousa con una parete di 600\u00a0m, mentre la parete sud, alta circa 500\u00a0m, si affaccia sul Vallone dell'Argentera intervallata, circa a met\u00e0, da una grande cengia mediana.\nA est lo spigolo superiore, alto circa 100\u00a0m, termina nella \"Forcella del Gelas di Lourousa\", e ad Ovest lo spigolo inferiore, anch'esso alto circa un centinaio di metri, raggiunge la \"Forcella del Corno Stella\".\n\u00c8 formato da gneiss solidissimo, caratteristica molto apprezzata dagli scalatori.\n\u00c8 uno dei picchi che costituiscono la Sella dell'Argentera insieme alla Catena delle guide, al Monte Argentera, alla Punta Gelas di Lourousa ed al gruppo Madre di Dio.\nAscensioni.\nPrima ascensione.\nCreduta inaccessibile fino al 1903 quando il famoso alpinista Victor de Cessole super\u00f2 il \"Mauvais pas\" assieme alle fidate guide A. Ghigo e J. Plent. Negli anni precedenti la prima ascensione il Dott. Fritz Mader la dichiar\u00f2 \"Affatto suggestiva\" e la chiam\u00f2 \"Roc inaccessibile\". Questa notizia suscit\u00f2 curiosit\u00e0 nel de Cessole che intravide dalla vicina Punta Plent una possibilit\u00e0 di salita al centro della parete sud.\nL'11 agosto del 1903, in compagnia delle sue due fidate guide, de Cessole fece il suo primo tentativo fermandosi subito prima del passaggio pi\u00f9 impegnativo. Il 22 agosto dello stesso anno, la guida J. Plent super\u00f2 il passaggio centrale e i tre raggiunsero cos\u00ec la cima a mezzogiorno esatto. Un'ascensione straordinaria considerando i tempi ed i mezzi: il passaggio pi\u00f9 impegnativo della via (\"Mauvais pas\") \u00e8 valutato di IV grado ed \u00e8 una placca non proteggibile.\nVie alpinistiche e d'arrampicata.\nSulle pareti del \"Corno Stella\" salgono numerose vie d'arrampicata di vari gradi di difficolt\u00e0. Le principali sono:"}
{"id": "1374681", "revid": "110157", "url": "https://it.wikipedia.org/wiki?curid=1374681", "title": "Leaving Through the Window", "text": "Leaving Through the Window \u00e8 un album dei Something Corporate del 2002."}
{"id": "1374684", "revid": "110157", "url": "https://it.wikipedia.org/wiki?curid=1374684", "title": "Songs for Silent Movies", "text": "Songs for Silent Movies \u00e8 un EP dei Something Corporate del 2003."}
{"id": "1374688", "revid": "37401", "url": "https://it.wikipedia.org/wiki?curid=1374688", "title": "Gary Wayne Coleman", "text": ""}
{"id": "1374698", "revid": "208208", "url": "https://it.wikipedia.org/wiki?curid=1374698", "title": "Flora Mastroianni", "text": ""}
{"id": "1374703", "revid": "171254", "url": "https://it.wikipedia.org/wiki?curid=1374703", "title": "Mi basta e avanza il paradiso", "text": ""}
{"id": "1374705", "revid": "1543377", "url": "https://it.wikipedia.org/wiki?curid=1374705", "title": "Gian Luca Favetto", "text": "Conduce programmi radiofonici su RadioRai. Vive a Torino.\nBiografia.\nDal 1989 collabora con \"La Repubblica\" e dal 2000 con \"Diario\". Ha scritto per la \"Gazzetta del Popolo\", \"Reporter\", \"Sipario\", \"L'Indice\".\nIl suo primo libro, \"L'ultima meraviglia\" (Genesi, 1990), \u00e8 una raccolta di poesie, a cui segue nel 1992 \"Chiunque va a piedi \u00e8 sospetto\" per i tipi di Marcos y Marcos. \"Tommaso Torelli, inseguitore\" \u00e8 il suo primo romanzo, edito nel 1994 sempre da Marcos y Marcos.\nNel 1996 esce un'altra sua raccolta di poesie, \"Il versante accogliente dell'ombra\" (Marcos y Marcos). Nel 1997 Paravia pubblica il saggio \"Ernest Hemingway\". Il racconto \"Di natura da definire\" (Stampa Alternativa) \u00e8 del 2000. Arnoldo Mondadori Editore nel 2002 pubblica il romanzo \"A undici metri dalla fine\", primo classificato nella sezione narrativa del Premio Letterario del Comitato Olimpico Nazionale 2002, e nel 2004 la raccolta di racconti \"Se vedi il futuro, digli di non venire\", finalista, nello stesso anno, del Premio letterario Piero Chiara.\nNel 2005 Gian Luca Favetto segue il Giro d'Italia come inviato speciale, e nel 2006 Arnoldo Mondadori Editore pubblica \"Italia, provincia del Giro - Storie di eroi, strade e inutili fughe\", finalista nel 2007 del Premio Bancarella Sport e primo classificato nella sezione narrativa del Premio Letterario del Comitato Olimpico Nazionale 2007.\nIn veste di voce narrante partecipa al film documentario \"Scrittori nel pallone\" di Davide Minnella, Alessandro D'Alessandro e Annalisa Lo Pinto (Italia, 2005, 50').\nNel 2006, scrive il racconto \"Tomaszewski contro le banane\" che viene pubblicato all'interno della raccolta di racconti \"Azzurri - Undici scrittori italiani raccontano il mito della Nazionale\" (2006, Rizzoli).\nNel gennaio 2008, nella raccolta \"Ho visto cose... Racconti dalla patria del design: dieci scrittori per dieci oggetti...\" (BUR), pubblicata in occasione di Torino World Design Capital 2008, esce un suo racconto sulla Lettera 22, la celebre macchina per scrivere realizzata dalla Olivetti negli anni cinquanta.\nIl romanzo \"La vita non fa rumore\" (Arnoldo Mondadori Editore) \u00e8 dell'aprile 2008.\nNel 2009 escono il romanzo \"Le stanze di Mogador\" (Verdenero-Edizioni Ambiente) e le poesie \"Mappamondi e corsari\" (Interlinea). Nel 2010 pubblica il racconto \"Diventare pioggia\" (Manni) e l'audiolibro \"I nomi fanno il mondo\" (Il Narratore) formato da quarantuno racconti di venticinque righe e di un minuto e mezzo ciascuno.\nA luglio 2011 nella collana \"Contromano\" di Laterza esce \"Se dico radici dico storie\", da cui viene tratto un fortunato reading-spettacolo con Saba Anglana e Fabio Barovero, \"Le radici davanti\".\nNel 2012 firma, insieme con altri nove scrittori, il \"Repertorio dei pazzi d'Italia\", a cura di Roberto Alajmo, dato alle stampe da Il Saggiatore, inoltre cura e traduce per Add Editore \"Elogio delle frontiere\" di R\u00e9gis Debray. Mentre per Add editore esce la sua traduzione con postfazione di un saggio di R\u00e9gis Debray, \"Elogio delle frontiere\". \nNel 2014 per Effat\u00e0 pubblica il racconto \"Un\u2019estrema solitudine\". L'anno successivo, 2015, firma per 66thand2nd \"Il giorno perduto. Racconto di un viaggio all\u2019Heysel\" scritto con Anthony Cartwright. \nNel 2016 per NN Editore esce il romanzo \"Premessa per un addio\", nella collana collana ViceVersa da lui curata. Nel 2107, invece, per Interlinea escono le poesie di \"Il viaggio della parola\". \nNel 2018 NN Editore pubblica \"Qualcosa che s'impara\", sul tema del perdono. Mentre a maggio 2019 esce il suo ultimo romanzo, \"Si chiama Andrea\" per 66thand2nd.\nPer quanto riguarda la sua attivit\u00e0 su RadioRai, dopo aver partecipato ad \"Atlantis\", nel 2003 conduce la trasmissione \"7 gradi longitudine Est\" (in onda da Torino che si trova a 7 gradi di longitudine Est dal meridiano 0), \"3131\" nel 2003 e negli anni seguenti \"Trame\". Entrambe le trasmissioni riscuotono un grande successo fra gli ascoltatori.\n\u00c8 autore de \"Il soldatino Bettini\", un radiofilm creato per RadioTre, musicato da Giorgio Colombo Taccani e poi allestito nell'ottobre del 2000 a Praga.\nHa realizzato il programma televisivo \"Il Museo distante\" sul Museo Cesare Lombroso di Torino.\nFra le drammaturgie teatrali da lui elaborate le \"Operette morali\" da Giacomo Leopardi (Gruppo della Rocca, 1986), \"Sarrazine\" da Balzac (Cabaret Voltaire, 1990), \"Canto per Torino\" (regia di Gabriele Vacis, 1995), \"Passaggi\" (Teatro dell'Angolo, 1996), \"Nel catalogo figurate come uomini\" (Gruppo della Rocca, 1997) e \"Aspettando \u2013 Suite per Godot\" (Gruppo della Rocca, 1998), \"La prima cosa e l'ultima\" 2004, \"Una lezione su Amleto\" (Liberipensatori, 2011), \"Il paese che non dico e la grande arca\" (Laboratorio Permanente sull'Arte dell'Attore, 2011), \"Barbabl\u00f9\" (Teatro delle Dieci, con la regia di Valeriano Gialli, 2012). In collaborazione con il Teatro Pubblico Ligure con la regia di Sergio Maifredi ha ideato il progetto \"Atlante del Gran Kan\" portando in scena tra il 2017 e il 2019 tre citt\u00e0, Sori, Enna e Tirana negli spettacoli \"Iros\", \"Anen\", \"Nairat\". \nNel 2019, a maggio a Castellania (AL) in forma di studio e a luglio al Teatro Carignano di Torino, debutta la sua drammaturgia \"Fausto Coppi. L'affollata solitudine del campione\", prodotta dal teatro Stabile di Torino. In scena con lui ci sono Michele Maccagno e Fabio Barovero. \nNel 2006 crea \"Interferenze tra la citt\u00e0 e gli uomini\" , la prima opera internet d'Italia, uno spettacolo innovativo che mette in comunicazione varie forme d'arte, il teatro, la letteratura e il web. Il progetto, prodotto da Assemblea Teatro in collaborazione con Teatro Stabile e Sistema Teatro Torino, si compone di un doppio spettacolo teatrale, di un'opera internet interattiva e del libro d'arte \"Interferenze tra la citt\u00e0 e gli uomini\" (Edizioni Angolo Manzoni), un carnet di viaggio che racconta le interazioni fra Torino ed i suoi abitanti.\nNegli anni 1993 e 1994 ha tenuto un seminario di scrittura teatrale all'Universit\u00e0 di Torino.\nDal 2010 al 2012 ha partecipato all'ideazione e alla progettazione di tre edizioni del Festival Leggendo Metropolitano di Cagliari, intitolate rispettivamente \"Leparoleleali\", \"Le radici\" e \"Il Tempo.com Presente\". \nInsieme con Leandro Agostini nel 2018 ha realizzato la mostra e il progetto \"Il teatro del mondo\". \nPer diversi anni ha aderito all'iniziativa promossa dalla Fiera del Libro di Torino \"Adotta uno scrittore\", grazie alla quale i ragazzi delle scuole superiori hanno la possibilit\u00e0 di incontrare in classe uno scrittore, leggerne le opere e confrontarsi con lui sui temi della lettura e della scrittura."}
{"id": "1374707", "revid": "599013", "url": "https://it.wikipedia.org/wiki?curid=1374707", "title": "Raphael Chukwu", "text": "Carriera.\nClub.\nGiunse in Italia nel 1999, acquistato dal , che not\u00f2 le sue 46 reti in 3 anni nel Mamelodi Sundowns.\nEbbe problemi di salute che ne compromisero l'adattamento, cos\u00ec, restando comunque sotto contratto coi \"Galletti\", fu rimandato alla squadra sudafricana dalla quale era stato acquistato. Qui, gioc\u00f2 la stagione 2000-2001 con 12 reti in 30 partite disputate.\nQuesto gli valse una nuova chiamata da parte del Bari, appena retrocesso in Serie B. Nella partita casalinga contro l' il 9 dicembre 2001 segn\u00f2 una delle due uniche reti con la maglia dei biancorossi: un gol decisivo in quanto l'incontro si concluse per 2-1 in favore del (Chukwu segn\u00f2 il secondo gol della sua squadra, al 44'). La punta si ripet\u00e9 l'anno successivo in Coppa Italia contro l'Udinese, siglando con un pregevole colpo di testa la rete del definitivo 4-1.\nNel gennaio 2003 fu ceduto in prestito con diritto di riscatto al \u00c7aykur Rizespor, squadra della S\u00fcper Lig (massima serie turca), passando una stagione con 11 presenze e 4 reti. A fine anno torn\u00f2 alla societ\u00e0 pugliese. Le due societ\u00e0 ebbero problemi che portarono all'intervento della FIFA, che inizialmente sospese per un periodo indefinito il calciatore, il quale nel frattempo si era svincolato per tornare nel Mamelodi Sundowns. Dopo vari ricorsi, furono chiarite le inadempienze contrattuali del \u00c7aykur Rizespor e Chukwu pot\u00e9 firmare con il Mamelodi Sundowns.\nNella stagione 2004-2005 gioc\u00f2 4 partite nella squadra sudafricana, e a fine anno il suo contratto non fu rinnovato.\nNazionale.\nVanta 10 presenze nella Nazionale nigeriana e 3 reti all'attivo, di cui una segnata in occasione della finale di Coppa d'Africa contro il Camerun."}
{"id": "1374709", "revid": "1543377", "url": "https://it.wikipedia.org/wiki?curid=1374709", "title": "Oliver Smithies", "text": "Laureatosi in fisiologia nel Regno Unito nel 1946, consegue una seconda laurea cinque anni dopo in biochimica. Intanto mette a punto la tecnica dell'elettroforesi su gel. Partito per gli Stati Uniti, per problemi legati al visto del suo passaporto inglese \u00e8 costretto a fermarsi in Canada e lavora presso un laboratorio di Toronto dal 1953 al 1960. Dal 1960 al 1988, \u00e8 dapprima assistente, poi docente di genetica, all'Universit\u00e0 del Wisconsin-Madison e in questo ambito compie degli studi sulla fibrosi cistica.\nDal 1988 \u00e8 professore di patologia e di medicina di laboratorio all'Universit\u00e0 della Carolina del Nord. Nel 2002, conduce insieme a sua moglie, la dottoressa Nobuyo Maeda, uno studio sull'ipertensione utilizzando animali da esperimento geneticamente modificati.\nIn contemporanea a Mario Capecchi, altro premio Nobel per la medicina 2007, ha scoperto e messo a punto la tecnica del gene targeting per la creazione di topi knockout, ovvero topi con alcuni geni disattivati. La scoperta \u00e8 di fondamentale importanza per la biologia e per la medicina nel campo della cura di molte malattie, e tale scoperta ha portato i due genetisti, che pure hanno lavorato indipendentemente l'uno dall'altro, a vincere il premio Nobel nel 2007 insieme a Martin Evans.\nNel 2014, ha partecipato al meeting \"Le 2ue culture\" tenutosi ad Ariano Irpino, parlando agli studenti di BioGeM."}
{"id": "1374710", "revid": "287204", "url": "https://it.wikipedia.org/wiki?curid=1374710", "title": "Cathal C\u00fa-cen-m\u00e1thair mac Catha\u00edl", "text": " Era figlio di Cathal mac \u00c1edo Flaind Chathrach (morto attorno al 628) e apparteneva ai e Glendamnach, clan della dinastia degli E\u00f3ganachta. A C\u00fa-cen-m\u00e1thair succede M\u00e1enach mac F\u00edngin degli E\u00f3ganacht Chaisil. Un poema attribuito a Luccrech moccu Ch\u00e9rai fa risalire la sua discendenza ad Adamo. A lui sarebbe succeduto Colg\u00fa mac Fa\u00edlbe Flaind degli E\u00f3ganacht Chaisil. C\u00fa-cen-m\u00e1thair ebbe almeno due figli, Finguine (morto nel 695 o 696) e Ailill (morto tra il 698 e il 701), entrambi ricordati come re del Munster."}
{"id": "1374715", "revid": "1921867", "url": "https://it.wikipedia.org/wiki?curid=1374715", "title": "Absolution", "text": "Absolution \u00e8 il terzo album in studio del gruppo musicale britannico Muse, pubblicato il 29 settembre 2003 dalla Taste Media.\nDescrizione.\nRich Costey inizia a produrre \"Absolution\" dopo che i brani \"Blackout\" e \"Butterflies &amp; Hurricanes\" furono registrati con Paul Reeve, coproduttore di \"Showbiz\", e John Cornfield, produttore di \"Showbiz\" e \"Origin of Symmetry\". Come l'album precedente, \"Absolution\" contiene influenze di compositori classici tra i quali Rachmaninov e Samuel Barber mentre in alcune canzoni vengono introdotti suoni pi\u00f9 elettronici come in \"Endlessly\" e \"The Small Print\".\nPromozione.\nIn contemporanea all'uscita dell'album, \u00e8 stata pubblicata un'edizione speciale comprendente un DVD aggiuntivo che racchiude in 40 minuti il dietro le quinte della realizzazione di \"Absolution\", oltre anche ad alcune foto. Pochi mesi pi\u00f9 tardi venne pubblicata un'edizione limitata riservata al mercato australiano che prevedeva un secondo disco contenente alcune tracce dal vivo.\nInoltre, il retro delle copie iniziali dell'album presentavano un errore di ordine di tracce, ovvero l'inversione di \"Interlude\" con \"Hysteria\".\nIl 18 agosto 2009, per commemorare il decimo anniversario dalla pubblicazione di \"Showbiz\", \"Absolution\" fu ripubblicato in Europa e nell'America Settentrionale nel formato doppio LP sotto l'etichetta Warner Music Group."}
{"id": "1374718", "revid": "838137", "url": "https://it.wikipedia.org/wiki?curid=1374718", "title": "Belotti", "text": ""}
{"id": "1374719", "revid": "25152", "url": "https://it.wikipedia.org/wiki?curid=1374719", "title": "Duby", "text": ""}
{"id": "1374721", "revid": "25152", "url": "https://it.wikipedia.org/wiki?curid=1374721", "title": "Huizinga", "text": ""}
{"id": "1374723", "revid": "767487", "url": "https://it.wikipedia.org/wiki?curid=1374723", "title": "Blue Blood (X Japan)", "text": "BLUE BLOOD \u00e8 un album degli X Japan del 1989. La prima traccia, \"Prologue (\uff5eWorld Anthem)\" \u00e8 una reinterpretazione di \"World Anthem\" dei Mahogany Rush, composta da Frank Marino e uscita nell'omonimo album nel 1977.\nBlue Blood \u00e8 stato ristampato nel 2007 con tracce rimasterizzate e contiene un cd bonus contenente le tracce in versione strumentale. Nel booklet viene citato Hitomi Shiratori (\u767d\u9ce5\u77b3) come autore dei testi delle canzoni \"EASY FIGHT RAMBLING\", \"X\" e \"Orgasm\". Yoshiki ha, in realt\u00e0, usato uno pseudonimo per indicare s\u00e9 stesso."}
{"id": "1374727", "revid": "767487", "url": "https://it.wikipedia.org/wiki?curid=1374727", "title": "Dahlia (album)", "text": "Dahlia \u00e8 un album degli X Japan del 1996."}
{"id": "1374728", "revid": "287204", "url": "https://it.wikipedia.org/wiki?curid=1374728", "title": "Muircheartach Ua Briain", "text": "Nel 1101 divenne re e viaggi\u00f2 nelle province dell'isola. Nel 1114 si ammal\u00f2 gravemente e Diarmait ua Briain prese il potere su Mumu e band\u00ec Muircheartach, che l'anno successivo cattur\u00f2 Diarmait e poi riprese il controllo di Mumu. Nel 1118 Muircheartach \u00d3 Briain mor\u00ec."}
{"id": "1374738", "revid": "41851", "url": "https://it.wikipedia.org/wiki?curid=1374738", "title": "Parco nazionale di Garamba", "text": "Il parco nazionale del Garamba (in francese: \"parc national de la Garamba\") un'area naturale protetta che si trova nella Repubblica Democratica del Congo in Africa. Venne istituito nel 1938. \u00c8 uno dei parchi pi\u00f9 antichi dell'Africa ed \u00e8 stato inserito nella lista dei patrimoni dell'umanit\u00e0 dell'UNESCO nel 1980.&lt;br&gt;\nIl parco \u00e8 famoso per il programma di addomesticamento degli elefanti africani iniziato negli anni 1960, che tenta di permettere ai turisti di cavalcare questi pachidermi.\nL'area del fiume Garamba ospitava l'ultima colonia di rinoceronti bianchi settentrionali, ma dal 2006 non vi sono pi\u00f9 stati avvistamenti.\nStoria.\nIl parco venne inserito la prima volta tra quelli in pericolo a met\u00e0 degli anni 1980 dopo che l'Unione internazionale per la conservazione della natura (IUCN) stim\u00f2 la popolazione dei rinoceronti bianchi in soli 15 esemplari. Il WWF, la Frankfurt Zoological Society e l'UNESCO/IUCN collaborarono con il governo zairese per il ripopolamento del luogo. Gli sforzi vennero ripagati ed il sito venne dichiarato salvo nel 1992.\nNel 1991 una citt\u00e0 vicina venne conquistata dall'Esercito di Liberazione del Popolo del Sudan (SPLA) ed i rifugiati iniziarono a migrare nell'area che circonda il parco, fino a raggiungere a 50\u00a0000 persone nel 1993. I rifugiati ed i militari utilizzarono armi automatiche per recuperare il bushmeat dagli animali, mentre i guardiaparco non erano in grado di salvaguardare il parco da persone armate in maniera cos\u00ec pesante. Vi furono cos\u00ec 121 sparatorie tra il 1993 ed il 1995, durante le quali bufali ed elefanti vennero abbattuti.\nNel 1996 due rinoceronti bianchi vennero uccisi, causando il rientro del parco tra i siti in pericolo.\nLa percentuale di elefanti presenti nel parco \u00e8 scesa drasticamente del 90%: dai 20.000 esemplari presenti negli anni '60 ai 2.000 del 2012&lt;ref name=\"http://www.ctvnews.ca/world/poachers-massacre-elephants-in-congo-park-1.1866824\"&gt;Poachers massacre elephants in Congo park &lt;/ref&gt;. Nel 2012, 22 elefanti furono uccisi durante un attacco in elicottero da parte di alcuni bracconieri che gli tagliarono le zanne e i genitali. Nel 2014, altri 68 elefanti furono uccisi dai bracconieri incluso un giovanissimo esemplare ancora privo di zanne."}
{"id": "1374740", "revid": "367445", "url": "https://it.wikipedia.org/wiki?curid=1374740", "title": "I 186 gradini", "text": "I 186 gradini o Tra i morti viventi di Mauthausen (\"Les 186 marches\") \u00e8 un saggio redatto dal giornalista e scrittore francese Christian Bernadac sulla base di ricerche storiche e testimonianze di sopravvissuti al campo di concentramento di Mauthausen, presso Linz, nell'Alta Austria.\nStoria.\nQuello di Mauthausen fu uno dei pi\u00f9 crudeli campi di \"lavoro\" in funzione durante il regime nazista del Terzo Reich, che ospit\u00f2 dal 1939 al 1945 oltre centocinquantamila deportati fra detenuti comuni e detenuti politici appartenenti a diverse nazionalit\u00e0.\nIl libro di Bernadac \u00e8 stato pubblicato per la prima volta in Francia nel 1974 dalla casa editrice France-Empire ed \u00e8 stato successivamente tradotto nel 1977 in lingua italiana da Anna Gerola per i tipi della casa editrice Ferni di Ginevra che lo ha inserito - assieme ad un secondo volume dello stesso autore, \"Il nono cerchio - Mauthausen\", sorta di seguito concernente sempre il famigerato campo di lavoro istituito nella fortezza di Mauthausen e nei sottocampi limitrofi - nella collana \"Gli amici della storia\".\nL'autore descrive minuziosamente, con l'ausilio di documentazione originale costituita da disposizioni scritte, lettere, circolari del comando SS e testimonianze di reduci, quella che era la vita nel campo e nei sottocampi di Mauthausen, vera e propria \"fortezza del terrore\":\nLa scala della morte.\nIl titolo del libro fa riferimento alla scalinata - ricordata da allora in poi come \"scala della morte\" - scavata nella roccia della collina su cui sorgeva il campo e che collegava una cava sottostante, aperta nel ventre dell'altura, per l'estrazione del granito. A partire dal 1943 nel campo era stata intensificata - su disposizione del capo delle SS Heinrich Himmler - l'attivit\u00e0 delle industrie che facevano capo alla \"Deutsche Erd - und Steinwerke GmbH\" (reso con l'acronimo DEST, \"Societ\u00e0 tedesca degli sterri e delle cave\" s.r.l.). \nLo scopo di tali aziende era quello di ricavare dalle cave presenti vicino alle principali citt\u00e0 tedesche - e quindi sottoporlo a lavorazione - il materiale da destinare alle fastose costruzioni previste dal \"Reich millenario\" voluto e \"disegnato\" dal fuhrer Adolf Hitler e dal suo \"architetto del Diavolo\", il futuro ministro degli Armamenti Albert Speer. Prima di allora i gradini della famigerata scala consistevano in blocchi di pietra di formato diverso disposti in maniera disordinata l'uno sopra l'altro. La scala collegava le baracche in cui erano reclusi gli internati e le viscere della cava. Lungo i centottantasei gradini di questa scala i deportati erano costretti a salire e scendere pi\u00f9 volte al giorno portando a spalla sacchi pieni di massi. Spesso l'uso della scala era un semplice pretesto per eliminazioni di massa di deportati. \nCos\u00ec Bernadac descrive la \"scala della morte\":\nLe sofferenze patite dai prigionieri del campo di Mauthausen - aperto nel 1938 e affidato al comando di Franz Ziereis, che lo tenne fino all'arrivo dei soldati statunitensi nel maggio 1945 - sono state, per testimonianza di diversi sopravvissuti all'Olocausto, assolutamente terribili. Spesso i prigionieri, esausti, collassavano di fronte ad altri prigionieri che formavano la linea, travolgendone a decine in un terribile \"effetto domino\". Le guardie armate di mitragliatrice si divertivano, per scommessa, a spingere verso il basso qualche internato per vedere quanti altri venivano travolti nella caduta. Un malcapitato, dopo essere stato spinto da una guardia, la trascin\u00f2 con s\u00e9 nel vuoto; dopo questo episodio le guardie mantennero un'adeguata distanza dai prigionieri. \nTalvolta tale brutalit\u00e0 era ulteriormente accentuata: infatti, alcune volte, le guardie SS costringevano i prigionieri - esausti per ore e ore di duro lavoro e arsi dalla sete e dalla fame - a salire le scale con i blocchi. Una volta in cima, alcuni prigionieri venivano allineati lungo il bordo del precipizio conosciuto come il \"muro dei paracadutisti\" e venivano costretti a scegliere se ricevere un colpo di pistola o a gettare di sotto il prigioniero che gli stava vicino. Ad aggravare il tutto erano poi le pessime condizioni di vita al campo: la quasi totalit\u00e0 dei prigionieri era malnutrita e i decessi a causa delle condizioni igienico-sanitarie erano all'ordine del giorno. \u00c8 stato calcolato che, approssimativamente, 122.000 internati trovarono la morte a Mauthausen, sebbene gli archivi dell'amministrazione del campo abbiano calcolato in 71.000 le vittime del \"campo di lavoro\".\nLuogo della memoria.\nCome luogo della memoria, la localit\u00e0 nel nord dell'Austria in riva al Danubio \u00e8 diventata, dopo la fine della seconda guerra mondiale, meta di visite da ogni parte del mondo. \u00c8 stato calcolato che almeno diecimila persone visitino annualmente il complesso dell'ex-lager (un sentiero che attraverso i diversi luoghi del campo \u00e8 punteggiato dai monumenti eretti dalle diverse nazioni a ricordo delle proprie vittime). \nUn dettagliato resoconto di come la localit\u00e0 prossima al villaggio di Mauthausen (poco pi\u00f9 di quattromila abitanti) si sia trasformata nel tempo - e in un certo senso, adattata ad un turismo di massa sia pure spinto da motivi di ricerca all'interno della storia del XX secolo - \u00e8 stato girato nel 2006 dal regista britannico Rex Bloomstein in un documentario dal laconico titolo di \"Kz\" (contrazione di \"Konzentrationslager\": appunto, campo di concentramento)."}
{"id": "1374742", "revid": "1456895", "url": "https://it.wikipedia.org/wiki?curid=1374742", "title": "Flaithbertach mac Loingsig", "text": "Divenne Re supremo d'Irlanda dopo aver sconfitto e ucciso il precedente sovrano supremo, Cin\u00e1ed mac \u00cdrgalaig dei S\u00edl n\u00c1edo Sl\u00e1ine, nella battaglia di Druim Corcain nel 728. Per la maggior parte del suo regno, il suo potere fu contestato da \u00c1ed All\u00e1n dei Cen\u00e9l nE\u00f3gain. Dopo una serie di battaglie, Flaithbertach fu deposto, oppure abdic\u00f2, entrando nel monastero di Armagh, dove mor\u00ec nel 765.\nFu l'ultimo membro del Cen\u00e9l Conaill ad essere considerato Re Supremo d'Irlanda."}
{"id": "1374747", "revid": "729019", "url": "https://it.wikipedia.org/wiki?curid=1374747", "title": "Etherloop", "text": "Etherloop \u00e8 una tecnologia elaborata dalla Elastic Networks che combina le caratteristiche di Ethernet con quelle delle tecnologie DSL.\nCaratteristiche.\nEtherloop utilizza il classico doppino telefonico per la trasmissione contemporanea di voce e pacchetti di dati attraverso normali linee telefoniche. La velocit\u00e0 varia da 125 kb/s a 6 Mb/s e la distanza massima \u00e8 di 6400 metri.\nEtherloop monitorizza costantemente la linea per cercare e risolvere problemi ed interferenze, garantisce la sicurezza da punto a punto e non vede calare le prestazioni al crescere degli utenti. \u00c8 inoltre compatibile con i dispositivi Ethernet, che quindi possono essere utilizzati con questa tecnologia. "}
{"id": "1374748", "revid": "767487", "url": "https://it.wikipedia.org/wiki?curid=1374748", "title": "Campo di concentramento di Gusen III", "text": "Il campo di concentramento di Gusen III fu un sottocampo del campo di concentramento di Mauthausen, aperto nell'estate del 1943 nella localit\u00e0 di Lungitz, situata nel comune di Katsdorf.\nGi\u00e0 prima della creazione di questo campo di concentramento, diverse squadre di lavoro (sonderkommando) composte da internati provenienti da Mauthausen e Gusen erano state impiegate nella locale manifattura di mattoni che per\u00f2 cess\u00f2 la produzione nel 1943, ovvero nello stesso anno di apertura di \"Gusen III\".\nDa allora questo campo venne utilizzato come sito per lo stoccaggio di componenti aeronautiche che venivano assemblate nelle vicine gallerie sotterranee di \"Gusen II\", come stazione ferroviaria di smistamento degli aeroplani fino ad allora prodotti e, dal febbraio 1945, come panetteria centrale per il complesso Mauthausen-Gusen."}
{"id": "1374754", "revid": "1714743", "url": "https://it.wikipedia.org/wiki?curid=1374754", "title": "Elvira Ram\u00edrez", "text": "Origine.\nEra la figlia secondogenita del re di Le\u00f3n, Ramiro II e Urraca Sanchez, figlia del re di Navarra, Sancho Garc\u00e9s e di Toda di Navarra, la sua seconda moglie. Elvira era la sorella minore di Sancho I, re di Le\u00f3n.\nBiografia.\nSi ritir\u00f2 in giovane et\u00e0 nel monastero di San Salvador de Palat del Reyn, a Le\u00f3n, che il padre Ramiro II, secondo la \"Cronica de Sampiro\", aveva fatto erigere, per la figlia (Elvira), vicino al palazzo reale. Nel 966, alla morte del fratello, Sancho I, fu nominata reggente e tutrice del nipote Ramiro III e le fu conferito il titolo di Regina Elvira.Con il nipote, ratific\u00f2 il trattato di pace col califfo al-Hakam II ibn Abd al-Rahman e dovette combattere i vichinghi che avevano invaso le coste della Galizia.\nNel 975, approfittando della malattia che, l'anno prima, aveva colpito il califfo, al-Hakam II ibn Abd al-Rahman, alleatisi al re di Navarra Sancho II Abarca, Elvira e Ramiro III attaccarono al-Andalus ma furono sconfitti a San Esteban de Gormaz, dal generale Ghalib, appena rientrato dal Nordafrica.\nDurante quell'anno, Ramiro divenne maggiorenne ed Elvira si ritir\u00f2 dalla reggenza, sostituita dalla cognata Teresa Ans\u00farez."}
{"id": "1374756", "revid": "287204", "url": "https://it.wikipedia.org/wiki?curid=1374756", "title": "Elvira Ramirez", "text": ""}
{"id": "1374759", "revid": "767487", "url": "https://it.wikipedia.org/wiki?curid=1374759", "title": "Cloverfield", "text": "Cloverfield \u00e8 un monster movie del 2008, diretto da Matt Reeves e prodotto da J. J. Abrams.\nLa storia parla di sei ragazzi di New York in fuga dagli attacchi di un misterioso mostro gigante che sta radendo al suolo la citt\u00e0. \u00c8 stato girato in forma di \"video ritrovato\", ovvero tramite il punto di vista di una videocamera amatoriale portata a mano che segue i protagonisti alla scoperta della catastrofe che avviene sotto i loro occhi.\nNel 2016 \u00e8 stato distribuito \"10 Cloverfield Lane\", film prodotto anch'esso da J. J. Abrams e descritto come un \"consanguineo\" di Cloverfield. Il 5 febbraio 2018 \u00e8 uscito il terzo capitolo della saga: \"The Cloverfield Paradox\", distribuito contemporaneamente a livello mondiale da Netflix. Nel 2021 viene annunciato un sequel diretto del primo film.\nTrama.\nIl film si apre con il marchio \"Propriet\u00e0 del Governo degli Stati Uniti\" sullo schermo, ad indicare che gli spettatori stanno osservando una \"memory card\" del video del caso \"Cloverfield\" (\"campo di trifogli\"), trovato in un'area precedentemente nota come \"Central Park\". Le riprese seguenti costituiscono il resto del film, tutte fatte tramite il punto di vista di una videocamera amatoriale portata a mano.\nIl 27 aprile, alle 6:41, Rob Hawkins si alza dopo aver passato la notte con Beth, nell'appartamento del padre di lei, a Columbus Circle. Il loro progetto \u00e8 di visitare Coney Island in giornata.\nIl 22 maggio, Jason, fratello di Rob, e la sua ragazza Lily preparano un appartamento a Manhattan, per la festa di saluto di Rob, che ha accettato un lavoro in Giappone. Jason incarica \"Hud\", il miglior amico di Rob, di effettuare le riprese dei saluti durante la festa; Hud, invece, passa la maggior parte del tempo a corteggiare Marlena.\nBeth arriva con un ragazzo, con sommo fastidio da parte di Rob. A peggiorare le cose ci si mette anche Hud, che ha sovrascritto il video della sua gita con Beth a Coney Island: sono questi i fotogrammi che appaiono ad intermittenza durante tutto il film. Lily racconta che Rob e Beth hanno trascorso la notte assieme, ma che dopo non l'ha pi\u00f9 richiamata perch\u00e9 sarebbe partito per il Giappone. I due ragazzi hanno un'accesa discussione, brevemente filmata da Hud, in seguito alla quale Beth decide di abbandonare la festa; Jason e Hud provano a convincere Rob a cercare un legame con lei, nonostante Beth se ne sia andata via piuttosto arrabbiata.\nImprovvisamente, il palazzo viene scosso dalle fondamenta, mentre un fortissimo suono animalesco risuona all'esterno. Parte della citt\u00e0 rimane al buio e ne segue una forte esplosione. Successivamente i ragazzi escono dall'appartamento e vedono la testa della Statua della Libert\u00e0 scagliata in strada di fronte a loro. Mentre avvengono ulteriori esplosioni, Hud riprende le fattezze di una gigantesca creatura che appare brevemente in fondo alla strada, riempiendo lo spazio tra due palazzi, facendo crollare il Woolworth Building. Rob, Hud, Jason e Lily incontrano Marlena, che sotto shock racconta di aver visto la creatura che \"stava mangiando la gente\".\nI cinque tentano di abbandonare Manhattan attraverso il ponte di Brooklyn e Hud decide di continuare a registrare, cosicch\u00e9 si possano fare ricerche sugli eventi appena accaduti, in un secondo tempo. Rob riceve una chiamata da Beth, spaventata, che \u00e8 bloccata nell'appartamento di suo padre, immobilizzata; proprio in quel momento la coda del mostro colpisce la sezione del ponte dove si trovano, uccidendo Jason e causando il collasso strutturale del ponte. I quattro fuggono, piangendo il povero Jason mentre i televisori, nelle vetrine dei negozi, mostrano i militari dell'Esercito degli Stati Uniti attaccati da artropodi della dimensione di un cane, parassiti che si staccano dal corpo dell'immensa creatura. Il gruppo decide di andare a recuperare Beth, anche se questo significa risalire met\u00e0 di Manhattan.\nIntrappolati tra il mostro e un attacco dei militari, gli amici si rifugiano in una stazione della metropolitana di New York. Si fanno strada attraverso le gallerie, al sicuro dalla battaglia sovrastante, ma incontrano diversi parassiti, uno dei quali morde Marlena. Il gruppo raggiunge un ospedale da campo dove Marlena, gi\u00e0 debole e febbricitante, comincia a sanguinare copiosamente, addirittura anche dagli occhi. L'allarme cresce quando i soldati capiscono che \u00e8 stata morsa e la spostano con forza dentro ad una tenda da quarantena. Il suo addome si gonfia ed esplode. Fortemente scosso, Rob convince i militari a lasciarli andare a cercare Beth. Un soldato amichevole li conduce in strada, ma li avverte del protocollo \"Hammerdown\" (\"Operazione Tabula Rasa\") che, se necessario, causer\u00e0 la distruzione con bombardamento a tappeto dell'intera Manhattan, per riuscire a distruggere la creatura. Gli fornisce, allo stesso tempo, l'ora e la collocazione di un sito di evacuazione.\nIl gruppo si fa strada fino all'appartamento di Beth, nelle torri gemelle del Time Warner Center, dove una delle due torri \u00e8 spezzata alla base e poggia sull'altra. Decidono di salire sulla torre ancora in piedi, attraversare il tetto della torre inclinata e raggiungere l'appartamento di Beth, dove la trovano viva ma stesa sul pavimento e trafitta nella spalla sinistra. Dopo averla liberata, tornano indietro e raggiungono il sito di evacuazione, dove Lily riesce a prendere un elicottero, separandosi dai suoi amici. Rob, Beth e Hud si imbarcano su un altro elicottero, proprio mentre inizia il bombardamento, che sembra aver ucciso il mostro. Mentre Hud esulta, l'elicottero viene colpito dal mostro, che riemerge incolume dalla nube di fumo prodotta dai bombardamenti. Sopravvissuti allo schianto a Central Park, odono alla radio che l'\"Hammerdown\" sarebbe iniziato dopo 15 minuti. Mentre gli amici scappano, Hud perde la videocamera e mentre torna a recuperarla, viene ucciso con un morso dalla creatura che lo sovrasta. Rob riesce a recuperare la videocamera.\nRob e Beth si rifugiano sotto un ponte del parco, mentre le sirene suonano spiegate. Rivolti a coloro che guardano le riprese, ricordano gli amici persi, mentre le esplosioni fanno cadere il ponte tutto intorno a loro due. Con la videocamera ricoperta di detriti, i due si confessano reciproco amore e una seconda esplosione mette fine alla registrazione. L'ultimo spezzone di video mostra Rob e Beth ripresi verso la fine della giornata a Coney Island, con un oggetto (un satellite) che precipita dal cielo nell'oceano, alla destra dell'inquadratura. Durante i titoli di coda si sente una breve trasmissione radio, in larga parte indecifrabile, le cui uniche parole intelligibili sono \"Help us\", ossia \"Aiutateci\". Ascoltando la registrazione audio al contrario, si possono riconoscere le parole \"It's still alive\", ossia \"\u00c8 ancora vivo\"; ovviamente \u00e8 lecito pensare che si riferisca al mostro.\nIn un finale alternativo presente nell'edizione DVD, invece, l'ultimo spezzone di video mostra Rob e Beth verso la fine della giornata a Coney Island mentre si dirigono verso la metropolitana. Successivamente, tra i detriti dove i due ragazzi vengono uccisi, una mano, probabilmente della persona che trover\u00e0 il video e lo consegner\u00e0 al governo, ritrova un teschio, presumibilmente di uno dei due ragazzi.\nIl mostro.\nDopo molte speculazioni sulla vera natura dell'essere che colpisce New York, l'uscita del film ha finalmente allontanato le ipotesi che si trattasse di un robot (alcune fonti parlavano di una pellicola su Voltron), di un nuovo Godzilla o, addirittura, del Cthulhu di Howard Phillips Lovecraft. La creatura \u00e8 stata progettata dalla ditta di effetti speciali \"Tippet Studio\" ed aggiunta in digitale dopo le riprese.\nLa creatura, a cui non risulta essere dato alcun nome particolare a parte \"Clover\", \u00e8 alta pi\u00f9 di 100 m ed assomiglia ad un quadrupede acquatico con pelle color verde scuro che si alterna con il colore grigiastro della schiena, con degli avambracci sproporzionatamente lunghi formati come quelli degli umani ma molto pi\u00f9 sottili rispetto al corpo, la parte anteriore del braccio \u00e8 annodata al radio ed all'ulna come le zampe delle cavallette, il busto anch'esso ricorda quello di una cavalletta fino alla vita, dove sono riposte due braccia \"molli\" che non hanno una forma squadrata ma un po' ricurva perch\u00e9 quando il mostro non le utilizza si incastrano nel ventre seguendo la curvatura della coscia, il mostro si muove come un pipistrello. Ai lati della testa possiede una coppia di appendici rosse gonfiabili simili alla testa di un polpo che si azionano quando il mostro sta per sferrare un attacco, \u00e8 impaurito o viene infastidito. La faccia ricorda quella di un pesce vipera. Apparentemente carnivoro, emette dei suoni simili a urla ed ululati; possiede anche una coda a forma di timone che si dirama verso la fine della stessa. Sebbene sia descritta, dagli autori, \"simile ad un bimbo\", la creatura resiste a parecchi attacchi da parte dei militari con svariate e potenti armi.\nLa creatura trasporta dei piccoli parassiti che sparge lungo il cammino. Abrams, il produttore, ha descritto i parassiti come \"creature orribili e cagnesche che vagabondano per la citt\u00e0 e si aggiungono al dilagante orrore suscitato dalla creatura\". Reeves ha aggiunto che \"i parassiti hanno una natura vorace, rabbiosa e saltellante, ma camminano come granchi. Posseggono la brutalit\u00e0 dei cani, ma con la capacit\u00e0 di arrampicarsi sulle pareti ed aderire agli oggetti.\" I produttori del film hanno usato l'espediente dei parassiti per sopperire alla ovvia mancanza di scene dirette tra i protagonisti umani e l'enorme mostro. Inoltre essi hanno la funzione narrativa di creare scene di azione e pericolo in zone non raggiungibili dal mostro, come la metropolitana.\nL'artista Neville Page, rispondendo alle insinuazioni di plagio della creatura dal film sudcoreano del 2006, \"The Host\", dice che \"si assomigliano per la capacit\u00e0 di devastare e perch\u00e9 sembrano essere nati in acqua, ma alla fine risultano essere diversi. Quando ho visto alcuni schizzi realizzati, mi sono reso conto che potevano esserci similarit\u00e0. Ma, credo, questo \u00e8 avvenuto perch\u00e9 stavamo esplorando le medesime capacit\u00e0 biologiche.\"\nGenesi del mostro.\nEsistono due teorie sulla genesi del mostro: una suggerita dalla vasta campagna di marketing virale (ARG) del film, un'altra dagli eventi del secondo sequel della pellicola.\nNel film viene citato il marchio Tagruato, immaginaria societ\u00e0 mineraria nipponica a cui si fa riferimento anche nei due sequel. Essa possiede una sussidiaria chiamata \"Slusho!\", produttrice di una bevanda omonima, di cui Rob viene assunto come vice presidente; \u00e8 possibile vedere alcuni invitati alla festa indossare la maglietta con questo marchio. Pur non esistendo nella realt\u00e0, la Tagruato e le sue sussidiarie possiedono siti ufficiali. Leggendo la storia della Tagruato si scopre che l'oggetto che cade in mare alla fine del film \u00e8 un satellite chiamato ChimpanzIII, e che la sussidiaria Bold Futura \u00e8 stata coinvolta nella sua ricerca e recupero; i loro piani hanno dovuto essere rinviati a causa degli eventi narrati nel film.\nSecondo le fonti riportate, il mostro sarebbe un antico organismo anfibio dalla vita molto longeva; infatti Abrams ha confermato che esso \u00e8 ancora un neonato nonostante abbia vissuto nell'oceano per migliaia di anni. La creatura \u00e8 cresciuta ulteriormente dopo aver consumato grandi quantit\u00e0 di \"Seabed's Nectar\" (\"nettare del fondale marino\"), l'ingrediente segreto della Slusho!, una sostanza naturale marina simile agli steroidi che crea forte dipendenza e provoca un aumento della divisione e crescita cellulare. Ganu Yoshida, fondatore della Tagruato, sostiene che quella bevanda trasformava un piccolo pesce in una enorme balena, e tra i vari slogan pubblicitari presenti nel sito \u00e8 possibile trovare riferimenti ad una presunta \"trasformazione\" ottenuta da chi consuma tale bevanda.\nCaduto successivamente in uno stato di ibernazione, il mostro \u00e8 stato scoperto per la prima volta da uno dei biologi marini della Tagruato, Kazui Ichigawa, che registr\u00f2 la scoperta nel suo laptop. Questo \u00e8 stato rivelato sul sito di T.I.D.O. WAVE, immaginario gruppo ambientalista che si oppone alla Tagruato. Secondo lo stesso sito, la Tagruato apparentemente rub\u00f2 i file di Ichigawa e uccise lui e la sua famiglia, inscenando l'assassinio come un incidente causato da un'esplosione per una fuga di gas nella loro roulotte. La societ\u00e0 us\u00f2 le informazioni registrate per localizzare il mostro, e costruirono la stazione Chuai sopra di esso, sostenendo falsamente di star estraendo petrolio. I loro lavori disturbarono e risvegliarono la creatura, che in un impeto di rabbia e paura distrusse la stazione e procedette verso Manhattan. Sul sito della Tagruato \u00e8 stato inoltre pubblicato un comunicato stampa che annunciava la distruzione di tale piattaforma, e in contemporanea furono diffusi su Internet dei falsi telegiornali (compreso uno in versione italiana) che davano tale notizia. La Tagruato accus\u00f2 come responsabile dell'esplosione la T.I.D.O Wave, la quale aveva scoperto, grazie a una fonte interna alla societ\u00e0, che non ci fosse alcun giacimento di petrolio in quella zona, e che la compagnia stesse quindi nascondendo qualcosa.\nTuttavia, gli eventi del terzo capitolo della serie, \"The Cloverfield Paradox\", suggeriscono che il mostro potrebbe aver avuto origine da un'altra dimensione, e che una o pi\u00f9 uova potrebbero essere state trasportate nella dimensione del primo film, dove \u00e8 stato poi risvegliato. In tale film infatti il personaggio Mark Stambler ipotizza che l'uso dell'acceleratore di particelle Shepard possa causare il \"paradosso di Cloverfield\", ovvero l\u2019apertura di portali che consentirebbero a creature di universi paralleli di raggiungere la Terra.\nMarketing virale.\nCome gi\u00e0 accaduto per \"Lost\", il film ha una sua prosecuzione che va oltre la durata della pellicola. Esistono vari siti internet dedicati, che trattano gli eventi descritti nel film come se fossero realmente accaduti, grazie ai quali \u00e8 possibile ottenere informazioni sulla genesi del mostro. Il sito ufficiale del film www.1-18-08.com (che aveva lo stesso nome con cui il film era stato presentato prima di rivelarne il vero nome) presentava una serie di foto che sarebbero state scattate durante tale data. Le foto potevano essere rovesciate cliccando su un angolo e con un veloce movimento del mouse; rivelando delle informazioni. Lasciando aperto il sito per 6 minuti, era possibile sentire il ruggito del mostro. I personaggi del film risultano iscritti alla piattaforma Myspace, il cui ultimo login risale al 18 gennaio 2008, ovvero la data di uscita del film. Esistono anche i siti ufficiali della Tagruato, immaginaria societ\u00e0 mineraria nipponica citata nel film, e della sua sussidiaria \"Slusho!\", di cui Rob viene assunto come vice presidente. Leggendo la storia della Tagruato si scopre che l'oggetto che cade in mare alla fine del film \u00e8 un satellite chiamato ChimpanzIII, e che la societ\u00e0 Bold Futura, sussidiaria della Tagruato, era stata coinvolta nella sua ricerca e recupero; J.J. Abrams ha affermato che la scena con il satellite \u00e8 stata inclusa nel film come easter egg per coloro che avevano seguito la campagna di marketing virale.\nDerivazioni.\nIn virt\u00f9 del successo al botteghino americano, la ditta Hasbro ha iniziato ad accettare ordini per un modellino articolato del mostro e dei suoi parassiti, che \u00e8 stato distribuito a partire dal 30 settembre 2008.\nUna serie manga di quattro puntate, intitolata , \u00e8 stata disegnata da Yoshiki Togawa e pubblicata dalla giapponese Kadokawa Shoten. La storia, antefatto del film, racconta di uno studente liceale giapponese, di nome Kishin Aiba, intrappolato nella nave cargo della ditta Tagruato.\nAccoglienza.\nIncassi.\nIl budget della pellicola fu di 25 milioni di dollari, mentre il guadagno al botteghino mondiale \u00e8 stato di 170.764.000 dollari.\nCritica.\nIl film \u00e8 stato accolto positivamente dalla critica. Il sito aggregatore di recensioni Rotten Tomatoes riporta che il 77% delle 209 recensioni professionali ha dato un giudizio positivo sul film, con un voto medio di 6,81 su 10. Il consenso critico del sito recita: \"Una sorta di \"Blair Witch Project\" incrociato con \"Godzilla\", \"Cloverfield\" \u00e8 economicamente stimolato, stilisticamente intelligente e pieno di momenti paurosi.\" Su Metacritic il film detiene un punteggio di 64 su 100, basato sul parere di 37 critici, indicando \"recensioni generalmente favorevoli\".\nDVD.\nL'edizione home video usc\u00ec nel 2009 e contiene:\nSequel.\nNel gennaio 2016 \u00e8 stato pubblicato il trailer di \"10 Cloverfield Lane\", definito da J. J. Abrams come un \"consanguineo\" di \"Cloverfield\"; il film \u00e8 stato distribuito l'11 marzo 2016.\nIl 5 febbraio 2018 \u00e8 uscito il terzo capitolo della saga: \"The Cloverfield Paradox\", distribuito a livello mondiale da Netflix.\nNel gennaio 2021, viene annunciato un sequel diretto del primo film, prodotto da Abrams e scritto da Joe Barton."}
{"id": "1374763", "revid": "2151778", "url": "https://it.wikipedia.org/wiki?curid=1374763", "title": "NV2", "text": "NV2 doveva essere il secondo processore grafico progettato da NVIDIA ma il progetto non fu mai portato a termine.\nDopo lo sviluppo di NV1, molto versatile e avanzato, non ebbe un grande successo a causa dello scarso supporto delle software house. A quel tempo non esistevano ancora API grafiche e il supporto a ogni chip doveva essere aggiunto singolarmente, quindi la neonata azienda californiana si avvicin\u00f2 maggiormente a SEGA.\nDopo aver subito l'enorme successo di PlayStation, SEGA decise di affidarsi ad un'azienda esperta in campo 3D. La scelta ricadde sulla californiana Nvidia nonostante a quel tempo possedesse una scarsa esperienza e contasse solo 30 tra tecnici impiegati.\nL'accordo siglato in Giappone prevedeva lo stanziamento totale per il progetto di circa 7 milioni di dollari per lo sviluppo di un processore grafico integrante elaborazione audio e gestione I/O.\nYu Suzuki, una leggenda della programmazione, fu destinato al progetto e trasfer\u00ec una persona in cui aveva grande fiducia negli Stati Uniti con il compito di supportare Nvidia nello sviluppo di un'interfaccia di comunicazione tra la console Saturn e il proprio integrato.\nIl nome di questo tecnico non si conosce, quello che si sa \u00e8 che realizz\u00f2 l'interfacciamento con Real3D e che possedeva una straordinaria comprensione delle tecniche di rappresentazione 3D.\nMolte riunioni si tennero per discutere le primitive di rappresentazione per il NV2.\nSEGA spinse affinch\u00e9 venisse implementato a livello hardware il supporto al rendering a base di triangoli ma Nvidia insistette ad assegnare maggior tempo allo sviluppo sul sistema quadratico.\nQuesto tema fu generatore di forti attriti tra SEGA e Nvidia.\nIl progetto termin\u00f2 velocemente quando la grafica 3D su pc volse improvvisamente ed esclusivamente verso i triangoli con l'avvento di API come OpenGL e DirectX.\nNV2 non \u00e8 stato mai ultimato anche se alcuni prototipi di silicio funzionanti vennero comunque costruiti. Nvidia successivamente si concentr\u00f2 sullo sviluppo di NV3, anche conosciuto come RIVA 128.\nCaratteristiche.\nLa sua architettura derivava direttamente da NV1, come esso infatti, utilizzava superfici curve come primitive nel rendering di un oggetto e non triangoli come invece avviene oggi. Come il predecessore, integrava all'interno anche un unico chip di gestione audio e I/O. Mentre questa soluzione altamente integrata non aveva molta rilevanza in ambito PC, si rivelava invece essere perfetta per una console in quanto permetteva di contenere i costi di produzione."}
{"id": "1374768", "revid": "74801", "url": "https://it.wikipedia.org/wiki?curid=1374768", "title": "Minden", "text": "Minden \u00e8 una citt\u00e0 di abitanti della Renania Settentrionale-Vestfalia, in Germania.\n\u00c8 il capoluogo, e il centro maggiore, del circondario (\"Kreis\") di Minden-L\u00fcbbecke (targa MI). Si fregia del titolo di \"grande citt\u00e0 di circondario\" (\"Gro\u00dfe kreisangeh\u00f6rige Stadt\"). Degno di nota il duomo di Minden, in passato sede della soppressa diocesi di Minden.\nStoria.\nLa citt\u00e0 venne fondata nell'anno 798 da Carlo Magno con il nome di \"Minda\". Nell'ambito del Sacro Romano Impero fu un vescovato appartenente alla provincia del Basso Reno-Vestfalia.\nIl 1\u00ba agosto 1759, durante la guerra dei sette anni, si svolse una battaglia fra le forze prussiane/britanniche/hannoveriane contro quelle francesi.\nGeografia fisica.\nPosizione.\nMinden sorge sul fiume Weser, non lontana dalla cittadina di Porta Westfalica e dal confine con il \"Land\" di Bassa Sassonia. Sorge grossomodo a met\u00e0 strada fra Osnabr\u00fcck ed Hannover e dista circa 60\u00a0km da Bielefeld.\nSuddivisione.\nLa citt\u00e0 \u00e8 suddivisa in 19 distretti (\"Stadtbezirke\") e frazioni:\nInfrastrutture e trasporti.\nMinden \u00e8 capolinea della linea S1 della \"S-Bahn\" di Hannover."}
{"id": "1374769", "revid": "1305772", "url": "https://it.wikipedia.org/wiki?curid=1374769", "title": "Minden (disambigua)", "text": ""}
{"id": "1374777", "revid": "324090", "url": "https://it.wikipedia.org/wiki?curid=1374777", "title": "Hurtigruten", "text": "La Hurtigruten o Hurtigruta (\u00abviaggio espresso\u00bb) \u00e8 un servizio traghetti norvegese che ogni giorno naviga lungo la costa del Paese scandinavo da Bergen (nella parte sud-occidentale) a Kirkenes (nel nord, non distante dal confine russo). Attualmente il servizio \u00e8 prevalentemente turistico e prevede soste in localit\u00e0 come il borgo di Geiranger, all'interno del Geirangerfjord (solo in estate), le isole Lofoten e Honningsv\u00e5g, non distante da Capo Nord.\nStoria.\nIl percorso della Hurtigruten nacque nel 1893 da un progetto governativo per incrementare le comunicazioni lungo la costa della Norvegia. Originariamente solo una compagnia di navigazione, la \"Vester\u00e5lens Dampskibsselskab\" (VDS), era disposta a intraprendere il lungo e pericoloso viaggio, in particolare durante il lungo e buio inverno. La Hurtigruten ha rappresentato un'innovazione notevole per le comunit\u00e0 lungo il percorso: se prima la posta impiegava 3 settimane in estate e 5 mesi in inverno per arrivare dalla Norvegia centrale ad Hammerfest, ora avrebbe potuto impiegarci solo 7 giorni.\nNel 1894, dato il successo dell'impresa, altre due compagnie norvegesi richiesero allo stato la concessione di operare sotto le insegne Hurtigruten e gi\u00e0 nel 1898 la rotta venne estesa a Sud fino a Bergen, porto di partenza delle navi, e poco pi\u00f9 tardi anche a Nord fino a Kirkenes, al confine con la Russia. Del 1894 \u00e8 anche il primo catalogo riservato alla Francia e al Regno Unito, non solo per le merci ma anche per i passeggeri, nasceva gi\u00e0 da allora il turismo crocieristico dell'area. Incoraggiate dal successo iniziale della VDS, molte altre compagnie ottennero la concessione statale per poter effettuare il viaggio; espandendo cos\u00ec il servizio della Hurtigruten fino al livello attuale. Nel 1912 fu introdotta la prima \"Finnmarken\", nome che segner\u00e0 la storia dell'azienda; la seconda \"Finnmarken\", del 1956, \u00e8 oggi un museo su terra che ci illustra l'evoluzione dell'azienda nei secoli. Nel 1925 fu ceduto all'azienda lo yacht britannico \"Alexandra\", che, sotto il nome \"Prins Olav\", con i suoi 20 nodi rappresentava la nave pi\u00f9 veloce operante nei mari norvegesi.\nCon l'arrivo del nuovo millennio il \u201cboom\u201d crocieristico segna anche una fase di notevole espansione per la Hurtigruten: nel 2002 si diede avvio al piano di costruzione delle nuove moderne navi da crociera e nel 2003, per la prima volta nella storia dell'azienda, una nave del gruppo viene inaugurata al di fuori dei confini statali, ad Amburgo, in Germania.\nLa flotta, di 11 navi, percorre il tragitto tutti i giorni servendo due volte al giorno tutti i 34 porti, una volta dal capolinea Nord (\"Nordg\u00e5ende\") e una volta dal capolinea Sud (\"S\u00f8rg\u00e5ende\").\nNel 1980 il ruolo della Hurtigruten cambi\u00f2: le sovvenzioni statali furono eliminate e gli operatori posero sempre pi\u00f9 enfasi sul turismo; furono introdotte nuove navi, pi\u00f9 grandi e pi\u00f9 lussuose, con particolare attenzione per i turisti. La Hurtigruten continua a svolgere il suo ruolo fondamentale di servizio cargo e passeggeri, lavorando tutto l'arco dell'anno.\nLe ultime due compagnie indipendenti, la \"Lofoten og Vester\u00e5lens Dampskibsselskab\" (OVDS) e la \"Troms Fylkes Dampskibsselskap\" (TFDS) si fusero il 1\u00ba marzo del 2006 e cambiarono il loro nome nell'attuale \"Hurtigruten Group\". Oltre al tradizionale viaggio costiero la nuova compagnia opera con traghetti regionali in tutta la Norvegia e organizza crociere in America meridionale e in Antartide, oltre che in varie mete artiche come le Svalbard, l'Islanda e la Groenlandia.\nFlotta.\nL'antica nave \"Finnmarken\" (precedente all'attuale \"Finnmarken\"), costruita nel 1956, \u00e8 stata convertita in museo su terra ed \u00e8 usata per mostrare come la Hurtigruten \u00e8 evoluta nel corso degli anni. Ci sono ancora due navi, tuttora funzionanti, risalenti agli stessi anni della vecchia \"Finnmarken\" (la \"Nordstjernen\", costruita nel 1956, e la \"Lofoten\", del 1964), anche se vengono utilizzate solo in sostituzione delle ben pi\u00f9 lussuose navi che effettuano le crociere antartiche durante lo stesso periodo. Tutte le altre navi sono costruite tra il 1982 e il 2003, la maggior parte tra la fine degli anni novanta e l'inizio del 2000.\nUna nuova nave, la \"Fram\" (chiamata cos\u00ec in onore della nave \"Fram\" della spedizione di Fridtjof Nansen) \u00e8 in costruzione e avrebbe dovuto prendere il posto delle veterane \"Lofoten\" e \"Nordstjernen\" entro la fine del 2007."}
{"id": "1374794", "revid": "1610933", "url": "https://it.wikipedia.org/wiki?curid=1374794", "title": "Tapiro di montagna", "text": ""}
{"id": "1374795", "revid": "1610933", "url": "https://it.wikipedia.org/wiki?curid=1374795", "title": "Tapiro di Baird", "text": ""}
{"id": "1374810", "revid": "287204", "url": "https://it.wikipedia.org/wiki?curid=1374810", "title": "Officine Grandi Motori", "text": "Le Officine Grandi Motori sono un complesso torinese di archeologia industriale compreso nel quadrilatero delimitato da Corso Vercelli, Via Cuneo, Via Damiano e Corso Vigevano, nel quartiere Aurora.\nStoria.\nEdificate a partire dal 1899 su progetto di Pietro Fenoglio che firma il nucleo storico delle officine che all'epoca appartenevano alle Officine Meccaniche Michele Ansaldi, nella prima decade del Novecento divengono propriet\u00e0 della FIAT, che le cedette all'Ansaldo nel 1916 per riacquistarle nel 1923 sancendo la nascita della sezione Grandi Motori. La progettazione dei manufatti venne affidata a Giacomo Matt\u00e8 Trucco, che sovrintendeva l'area firmando la pregevole \"Basilica\" nel 1911. Alla fine degli anni trenta l'area conosce la sua massima espansione, andando ad occupare una superficie di 72\u00a0000 m2, equivalente a circa tre isolati.\nStoria recente.\nIl Programma Integrato denominato \"Ambito 9.33 Damiano\" del Comune di Torino prevede la demolizione di oltre l'80% dei manufatti per l'edificazione di vari edifici tra cui un grande ipermercato e una torre residenziale. A partire dal 2005 il Comitato Tutela OGM si \u00e8 fatto promotore di un intenso dibattito sul destino di quest'area industriale, nel quale sono coinvolti la propriet\u00e0, i progettisti, l\"'Urban Center Metropolitano\", e i cittadini di Torino.\nIl 18 ottobre 2010 \u00e8 cominciata la demolizione dei vecchi manufatti e la relativa bonifica dell'area. L'ex complesso delle Officine Grandi Motori \u00e8 stato oggetto negli ultimi anni di un fallito intervento di riqualificazione da parte di un gruppo di investitori privati che avrebbero dovuto costruirvi un grosso centro commerciale, cedendone una parte al Comune per insediarvici il Mercato dei fiori ed un Museo delle macchine industriali del Politecnico di Torino, ma dopo la fase iniziale di demolizione parziale dei fabbricati esistenti non \u00e8 pi\u00f9 seguito nulla di significativo.\nAd ottobre 2017 il Comune di Torino ha presentato alla Circoscrizione ed ai residenti un nuovo progetto di riutilizzo dell'area come residenza universitaria, biblioteca e luogo di deposito dell'\"e-commerce\"\nNel 2018 il comune di Torino ha dichiarato pubblicamente l'inizio dell'iter autorizzativo sulla variante urbanistica necessaria all'inizio dei lavori, annunciati per il 2019, ma a fine anno 2020 ancora non iniziati."}
{"id": "1374813", "revid": "1406", "url": "https://it.wikipedia.org/wiki?curid=1374813", "title": "Ernesto Bassignano", "text": "Biografia.\nLa sua famiglia \u00e8 di origini piemontesi, e dopo la nascita nella capitale egli si trasferisce con i genitori a Cuneo, per poi ritornare a Roma al termine degli studi liceali; impara a suonare sin da adolescente la chitarra, con cui inizia a comporre le prime canzoni.\nPresto si accosta alla canzone politica, restando molto influenzato da nomi come Fausto Amodei e i Cantacronache.\nStudente di scenografia all'Accademia di Belle Arti, tra il 1966 e il 1968 \u00e8 tra i protagonisti come attore, cantante e compositore del gruppo \"Teatro Politico di Strada\", di cui fanno parte anche Edmonda Aldini e Gian Maria Volont\u00e9.\nNel 1969 entra a far parte del cast fisso del Folkstudio, dove ha modo di proporre le sue canzoni e dove conosce altri giovani cantautori come Ludwig, Edoardo e Stelio, ed i pi\u00f9 giovani Francesco De Gregori, Antonello Venditti e Giorgio Lo Cascio.\n\u00c8 appunto con questi ultimi tre che nel 1971 si unisce nel gruppo \"I giovani del folk\" (anni dopo Venditti ricorder\u00e0 quest'esperienza nei versi iniziali della canzone \"Notte prima degli esami\", e Bassignano scriver\u00e0 un libro, \"Canzoni pennelli bandiere suppl\u00ec\" con il racconto delle vicende di quel periodo); quando Venditti e De Gregori firmano con la It, Bassignano ha lasciato in secondo piano la canzone perch\u00e9 \u00e8 diventato operatore culturale nel settore stampa e propaganda del Partito Comunista Italiano.\nIl suo debutto come cantautore solista avviene con un Ep pubblicato proprio dal Partito Comunista, e quindi distribuito fuori da quelli che sono i normali canali della promozione discografica; esce poi un disco successivo, pubblicato dalla Picci, piccola etichetta fondata dal paroliere Giuseppe Cassia.\nNel 1973 firma con la Ariston, che a luglio pubblica il suo primo album, \"Ma...\": si tratta di un disco dal forte contenuto politico e militante, che Bassignano presenta in vari concerti effettuati soprattutto per le organizzazioni extraparlamentari di sinistra; nel disco sono inoltre presenti tre delle quattro canzoni dell'EP, e cio\u00e8 \"Compagno dove vai\" , \"Veniamo da lontano\" (che Bassignano presentava gi\u00e0 al Fokstudio), e \"Compagni compagni\", reincise per l'occasione.\nLe vendite non sono molte; va meglio il secondo album, \"Moby Dick\", questa volta inciso per la RCA Italiana, che contiene una canzone dedicata al cantautore cileno V\u00edctor Jara (ucciso durante il golpe dell'11 settembre), mentre la title track \u00e8 un duro attacco alla Democrazia Cristiana.\nL'album \u00e8 seguito da un 45 giri pubblicato due anni dopo; in questo periodo partecipa inoltre alla seconda edizione del Premio Tenco, ed allo spettacolo \"Domenica musica\" da cui l'RCA trae il disco collettivo Trianon '75.\nPassa poi alla It di Vincenzo Micocci: per questa casa discografica si dedica all'attivit\u00e0 di produttore scoprendo e lanciando, tra gli altri, Sergio Caputo.\nDal 1980 inizia anche la carriera di intrattenitore radiofonico, conducendo molti programmi in Rai, e quella di critico musicale presso Paese Sera.\nNon abbandona per\u00f2 l'attivit\u00e0 di cantautore, continuando ad incidere album come D'Essai (che nel retro copertina presenta una bella foto di Bassignano con Venditti, Lo Cascio e De Gregori; album in cui suonano, tra gli altri, Massimo Buzzi, Luciano Ciccaglioni, Arturo Stalteri, e Dino Cappa), Bassingher e La luna e i fal\u00f2; in quest'ultimo torna a collaborare con De Gregori, che suona l'armonica a bocca nel brano \"Stelle da rubare\", gi\u00e0 pubblicato due anni prima su 45 giri. Gli arrangiamenti sono di Alberto Antinori, dal 1976 musicista al fianco di Bassignano. \nA Radio-Uno-Rai, dal 1999 al 2011, ha presentato, insieme al giornalista sportivo Ezio Luzzi, la trasmissione di satira sociale \"Ho perso il trend\".\nDal 19 settembre 2011 Ernesto Bassignano \u00e8 in onda sull'emittente radiofonica romana Radio Citt\u00e0 Futura con la trasmissione \"Radio bax, nel paese degli struzzi\".\nNella stagione 2012-2013 conduce sempre su Radio Citt\u00e0 Futura la trasmissione \"Rodeo\" insieme con Pierluigi \"Piji\" Siciliani.\nNella stagione 2014-2015 Bassignano torna a condurre Rodeo sempre con Pierluigi Siciliani, sempre dal luned\u00ec al venerd\u00ec su Radio Citt\u00e0 Futura.\nNel 2016 ripubblica, con la casa editrice Les Fl\u00e2neurs Edizioni, il suo romanzo autobiografico \"Canzoni, pennelli, bandiere e suppl\u00ec\"."}
{"id": "1374815", "revid": "339392", "url": "https://it.wikipedia.org/wiki?curid=1374815", "title": "Diocesi di Yenan Yan'an", "text": ""}
{"id": "1374820", "revid": "339392", "url": "https://it.wikipedia.org/wiki?curid=1374820", "title": "Diocesi di Yenchow Yanzhou", "text": ""}
{"id": "1374821", "revid": "26415", "url": "https://it.wikipedia.org/wiki?curid=1374821", "title": "Pagghiaru", "text": ""}
{"id": "1374822", "revid": "92723", "url": "https://it.wikipedia.org/wiki?curid=1374822", "title": "Diocesi di Yenki Yanji", "text": ""}
{"id": "1374825", "revid": "339392", "url": "https://it.wikipedia.org/wiki?curid=1374825", "title": "Diocesi di Yentai Yantai", "text": ""}
{"id": "1374827", "revid": "339392", "url": "https://it.wikipedia.org/wiki?curid=1374827", "title": "Diocesi di Yingkow Yingkou", "text": ""}
{"id": "1374829", "revid": "113683920", "url": "https://it.wikipedia.org/wiki?curid=1374829", "title": "Heimbach (Renania Settentrionale-Vestfalia)", "text": "Heimbach \u00e8 una citt\u00e0 tedesca di abitanti, sita nel \"Land\" della Renania Settentrionale-Vestfalia.\nGeografia fisica.\nHeimbach sorge sulle sponde del fiume Rur, che attraversa tutto il circondario, ai piedi delle colline dell'Eifel. Il suo territorio ha un'estensione di ."}
{"id": "1374849", "revid": "125294135", "url": "https://it.wikipedia.org/wiki?curid=1374849", "title": "Doma gentile", "text": "La doma gentile (anche nota come doma dolce o doma naturale) \u00e8 una forma di comunicazione naturale con il cavallo basata sul linguaggio non verbale del corpo. \nStoria.\nLa doma gentile ha forse inizio con il trattato sull'equitazione scritto nel 350 a.C. da Senofonte. Egli raccomanda un addestramento privo di dolore, esprimendo il concetto che un cavallo felice \u00e8 pi\u00f9 efficiente di uno infelice. Per questo motivo scrive anche che \u00e8 pi\u00f9 efficace convincere un cavallo piuttosto che costringerlo. Quello di Senofonte \u00e8 considerato in assoluto il primo trattato di equitazione.\nCirca 2.500 anni pi\u00f9 tardi, tra l'800 ed il '900 Federico Caprilli, capitano di cavalleria a Pinerolo, diffuse le proprie idee su come fosse pi\u00f9 efficace adattare i movimenti del cavaliere alla naturale meccanica anatomica del cavallo piuttosto che costringere il cavallo a movimenti innaturali limitandone cos\u00ec l'efficacia delle prestazioni. Il suo nuovo metodo, che rappresent\u00f2 una vera rivoluzione nel panorama mondiale dell'equitazione del tempo, venne chiamato dal suo ideatore \"sistema naturale di equitazione\".\nNel XX secolo erano gi\u00e0 presenti (non solo negli Stati Uniti) molti addestratori che basavano le proprie tecniche di doma sul rispetto per il cavallo avendo coscienza di quest'ultimo come individuo dotato di dignit\u00e0.\nIl romanzo \"L'uomo che sussurrava ai cavalli\" scritto nel 1995 da Nicholas Evans ha contribuito in parte a far conoscere l'esistenza di questi metodi fino ad allora considerati alternativi. Tre anni pi\u00f9 tardi dal romanzo \u00e8 stato tratto l'omonimo film diretto ed interpretato da Robert Redford che ha ulteriormente contribuito alla diffusione di queste idee.\nFu per\u00f2 Monty Roberts a diffonderle su scala mondiale a seguito dell'invito della regina d'Inghilterra che, incuriosita da questo tipo di doma, gli chiese di tenere numerose dimostrazioni pubbliche in tutto il Regno Unito. In inglese \u00e8 detta \"join-up\" o \"natural horsemanship\".\nDurante il tempo trascorso in Gran Bretagna, Monty conobbe l'inglese Kelly Marks che tuttora si dedica a tempo pieno all'insegnamento della doma gentile.\nIn Europa \u00e8 molto conosciuto anche lo statunitense Pat Parelli che basa il proprio metodo sui medesimi principi etologici.\nCaratteristiche.\nMolti addestratori e istruttori in tutto il mondo stanno utilizzando ed insegnando questo tipo di comunicazione e di approccio al cavallo che si basa su alcuni concetti di fondo:\nQuando si vuole che il cavallo compia una determinata azione (muoversi o muovere una singola parte del corpo) \u00e8 necessario applicare un determinato stimolo che, contrariamente a quanto accade nella doma tradizionale, va interrotto non appena si ottiene il risultato desiderato.\nIl concetto di base \u00e8 che attraverso lo stimolo si vuole provocare una forma di apprendimento, cosa che non avviene se lo stimolo (qualunque esso sia) non viene interrotto con il dovuto tempismo. Questa rimozione dello stimolo \u00e8 chiamata rinforzo negativo. Il termine \"negativo\" si riferisce quindi solo alla sottrazione dello stimolo che, se fosse aggiunto invece che tolto, si chiamerebbe rinforzo positivo. \nIl concetto da comprendere \u00e8 la diversit\u00e0 del tipo di approccio tra i due tipi di doma, quella gentile infatti non vuole imporre a priori un comportamento ma vuole stimolare lo stesso attraverso l'apprendimento, riuscendo a leggerne il linguaggio non verbale del cavallo e contestualmente utilizzare lo stesso linguaggio per stabilire una comunicazione biunivoca tra uomo e cavallo."}
{"id": "1374856", "revid": "149726", "url": "https://it.wikipedia.org/wiki?curid=1374856", "title": "Mondino de' Liuzzi", "text": ""}
{"id": "1374859", "revid": "123495639", "url": "https://it.wikipedia.org/wiki?curid=1374859", "title": "Buona domenica (album)", "text": "Buona domenica \u00e8 il settimo album di Antonello Venditti, il secondo realizzato con l'etichetta discografica Philips.\nIl disco.\nTutti i testi e le musiche sono di Antonello Venditti, che ha anche curato gli arrangiamenti delle canzoni (tranne \"Modena\" e \"Donna in bottiglia\", arrangiate da Nicola Samale e Giuseppe Mazzucca, gi\u00e0 collaboratori in \"Lilly\", \"Ull\u00e0lla\" e \"Sotto il segno dei pesci\", che dirigono l'orchestra); le edizioni musicali sono le Intersong Italiana.\nL'album viene registrato a Roma nei Trafalgar Studios e nei Mammouth Studios, e a Los Angeles negli studi Smoke Three; il tecnico del suono \u00e8 Gaetano Ria per le registrazioni a Roma, e Doug Parry per quelle a Los Angeles. I mixaggi invece sono stati effettuati da Alan Goldberg, Michelangelo Romano e lo stesso Venditti allo Stone Castle Studios di Carimate.\nTra i musicisti sono da ricordare i componenti del gruppo degli Stradaperta, gi\u00e0 collaboratori di Venditti in \"Lilly\" e in \"Sotto il segno dei pesci\".\nLa copertina dell'album, opera di Mario Convertino, fu pubblicata in quattro versioni: tutte con il titolo dell'album al centro incastonato in una cornice ovale sormontata da ali di farfalla, ma ciascuna con uno sfondo di colore differente: marrone, arancione, bianco o verde.\nL'album venne pubblicato alla fine di settembre; in molti brani risente del momento difficile che stava vivendo Venditti, che si stava separando dalla moglie Simona Izzo.\nCome il disco precedente, anche \"Buona domenica\" arriv\u00f2 al primo posto dell'hit parade, e stesso risultato ebbe il 45 giri da esso tratto, \"Buona domenica/Mezzanotte\".\nLe canzoni.\n\"Buona domenica\".\nLa \"title track\" \u00e8 una delle canzoni pi\u00f9 note di Venditti, un ritratto di una ragazza adolescente che trascorre la domenica pomeriggio sola in casa, in attesa di una telefonata del ragazzo che non arriva mai.\nMusicalmente il brano \u00e8 debitore, specialmente nell'arrangiamento, di \"Don't stop\", successo dei Fleetwood Mac.\nLa versione sull'LP si differenzia da quella pubblicata su 45 giri per la presenza di una breve introduzione in cui si sente un gruppo di ragazzi che, ad una festa, ad un certo punto ascoltano proprio il disco di Venditti.\n\"Stai con me\".\nCanzone d'amore, nata dalla crisi del rapporto con la moglie; musicalmente inizia come una ballata lenta, accompagnata dal pianoforte, per trasformarsi verso la met\u00e0 in un brano rock; alla fine ritorna alle atmosfere lente. Questa \u00e8 una della canzoni di Venditti in cui pi\u00f9 \u00e8 palese il debito verso Elton John e Cat Stevens, artisti a cui lo stesso Antonello dichiara pi\u00f9 volte di essersi ispirato.\n\"Robin\".\nCanzone dalla forte vena autobiografica, con la descrizione delle aspettative famigliari, dei primi approcci con il palcoscenico e dei personaggi che gravitavano intorno alla sua musica.\n\"Scusa devo andare via (un'altra canzone)\".\nGi\u00e0 pubblicata poche settimane prima nella colonna sonora della commedia musicale televisiva \"Addaven\u00ec quer giorno e quella sera\" in una versione leggermente diversa, \u00e8 una ballata che si basa musicalmente sul pianoforte e sul sax.\n\"Modena\".\nSicuramente la canzone pi\u00f9 riuscita del disco, anche per il determinante contributo dato alla musica dal sax di Gato Barbieri (che torner\u00e0 a collaborare con Venditti pi\u00f9 di vent'anni dopo, per l'album \"Che fantastica storia \u00e8 la vita\").\nIl testo affronta la crisi del Partito Comunista Italiano, attraverso la descrizione del Festival dell'Unit\u00e0 nazionale, tenutosi l'anno prima nella citt\u00e0 emiliana, in cui Venditti aveva suonato (\u00abCon le nostre famose facce idiote eccoci qui,/ coi nostri famosi sorrisi tristi a parlarci ancora di noi...\u00bb).\n\"Mezzanotte\".\nMusicalmente cita \"Ma come fanno i marinai\" di Lucio Dalla e Francesco De Gregori, nel testo descrive in maniera divertente il viaggio di Venditti a Los Angeles.\n\"Donna in bottiglia\".\nCanzone d'amore nata dal dolore per la separazione dalla moglie (\u00abSe non ti fidi pi\u00f9 di me dimmelo...\u00bb), sorretta dall'orchestra d'archi.\n\"Kriminal\".\nUn altro momento ironico del disco cantato in inglese.\nTracce.\nLato A\nLato B\nFormazione.\nGli Stradaperta:"}
{"id": "1374860", "revid": "123565805", "url": "https://it.wikipedia.org/wiki?curid=1374860", "title": "Trittico del Carro di fieno", "text": "Il Trittico del Carro di fieno \u00e8 un dipinto a olio su tavola (135x200 cm aperto) di Hieronymus Bosch, databile al 1516 circa e conservato nel Museo del Prado di Madrid. \u00c8 firmato nel pannello centrale \"Jheronimus Bosch\".\nStoria.\nIl trittico faceva parte di un gruppo di sei dipinti acquistati nel 1570 da Filippo II di Spagna e inviati nel 1574 al monastero dell'Escorial. In epoca imprecisata ne venne tratta una copia, che si trova ancora al monastero, mentre gli originali venivano trasportati alla Casa del Campo, dove vennero visti da A. Ponz (\"Viaje\", 1772-1794) e da Ce\u00e1n Berm\u00fades (1800). Entrati nella collezione del marchese di Salamanca, vennero poi smembrati: il pannello centrale venne acquistato nel 1848 da Isabella II e portato ad Aranjuez, quello di destra torn\u00f2 all'Escorial e quello sinistro fin\u00ec al Prado. Nel 1914 il trittico venne infine ricomposto nel museo madrileno.\nSebbene danneggiata da puliture grossolane, l'opera \u00e8 considerata autografa dalla maggior parte della critica. La datazione \u00e8, come al solito nelle opere di Bosch, molto controversa. Per Baldass (1917) era riferibile a una fase tarda, verso il 1510, mentre Tolnay (1937, 1965) e Larsen (1998) la anticipavano leggermente. In seguito anche Baldass rivide la sua posizione, spostando la cronologia al 1500-1502, periodo accolto anche dalla Cinotti. In realt\u00e0 l'analisi dendrocronologica ha smentito queste ipotesi, datando il supporto al 1516, per cui l'opera dovette essere eseguita nell'ultimo anno di vita del pittore se non pi\u00f9 tardi, da un seguace o un imitatore. Le analisi radiografiche hanno evidenziato diversi pentimenti, con differenze tra il disegno sottostante e la superficie pittorica visibile, che farebbero pensare a una versione originale, non una copia di un prototipo perduto.\nDescrizione e stile.\nTrittico chiuso.\nNei pannelli laterali chiusi \u00e8 dipinta un'unica rappresentazione, analoga alla tavoletta del \"Venditore ambulante\": si tratta di un personaggio che si incammina solitario mentre intorno a lui succedono vari fattacci (come la rapina di un viandante o un'impiccagione, sullo sfondo, tra simboli di peccato e di morte. L'uomo, che impugna un bastone col quale scaccia un cane rabbioso, \u00e8 stato interpretato in vari modi, come vagabondo, o figliol prodigo o ancora come un ambulante.\nStudi pi\u00f9 recenti hanno appurato che si tratta di un viandante che si incammina sulla via dell'esistenza, resistendo alle lusinghe dei peccati e guardandosi dalle malvagit\u00e0 e dalle tentazioni (come la coppia di pastori che balla alla musica di un corno suonato da un compare, simboleggianti forse la lussuria). Si tratta quindi di un tema \"stoico\", avvicinabile alle teorie della \"devotio moderna\" di cui Bosch era un praticante.\nTrittico aperto.\nAnta sinistra.\nSull'anta sinistra vi sono quattro episodi distinti: in alto la caduta degli angeli ribelli, che mentre precipitano cambiano forma ed assumono l'aspetto di rospi e insetti, tema forse tratto dallo scritto \"Die Diersche Lucidarius\", una ripresa del XIV secolo dell'\"Elucidanum\" di Anselmo, dove vengono paragonati gli angeli caduti a rospi; pi\u00f9 in basso la creazione di Eva da una costola di Adamo; ancora pi\u00f9 in basso e sulla destra il Peccato originale con il serpente dalla testa di donna e mani con artigli; infine la cacciata dei progenitori, dove la porta del Paradiso terrestre \u00e8 coronata da una pianta irta di spine e con vari frutti, uno di questi beccato da un uccello come simbolo di lussuria, mentre il cardo \u00e8 simbolo della tentazione dei sensi.\nLe figure sono allungate, con profili sinuosi, che echeggiano il gotico internazionale.\nPannello centrale.\nNel pannello centrale \u00e8 il carro di fieno e la confusione che scatena il suo passaggio. In esso, forse memore della tradizione italiana dei \"Trionfi\", l'artista rappresent\u00f2 il proverbio, dedicato all'avidit\u00e0, che dice: \u00abIl mondo \u00e8 come un carro di fieno, ciascuno ne arraffa quel che pu\u00f2\u00bb.\nSulla cima del carro si svolge un concertino, a cui partecipano anche un angelo, che si rivolge in preghiera a Ges\u00f9 apparso in cielo, e un demonio azzurro col naso a tromba e con la coda di pavone, simbolo di vanit\u00e0. Dietro di loro si vede un cespuglio, in cui una coppia di contadini si bacia. La civetta \u00e8 simbolo dell'inganno, mentre il demonio azzurro, con la sua dolce musica, rappresenta l'adescameno suadente al peccato. La civetta era infatti usata nella caccia per attirare altri uccelli col suo richiamo, mentre la tromba del demone rimanda al verbo olandese \"trompen\" che significa ingannare. Evidente \u00e8 il richiamo a un'allegoria della vita, tra piaceri, tentazioni e interventi angelici. La visione pessimistica di Bosch \u00e8 evidenziata dal fatto che il corteo del carro sia trascinato da diavoli verso destra, cio\u00e8 verso il pannello con l'Inferno. In basso, attorno al carro, si dimenano i personaggi di ogni estrazione sociale per accaparrarsi il fieno, anche con forconi, scale e altri strumenti, finendo per litigare tra di loro (le due donne), se non addirittura uccidersi (l'uomo col cappello che sgozza un altro uomo), con lieve conforto dei religiosi, come il frate che cerca di trattenere, con poco slancio, la donna infuriata..\nDietro il carro si dispone un corteo, guidato dal Re di Francia, dal Papa e dall'Imperatore.\nIn primo piano si vede poi una serie di personaggi, singoli o in coppia, che raffigurano un'articolata casistica di peccati umani.\nAnta di destra.\nNell'anta di destra \u00e8 raffigurato l'Inferno rappresentato come una citt\u00e0 incandescente, con diavoli intenti alla costruzione di una torre, forse ripresa dalla biblica torre di Babele. Lo sfondo \u00e8 acceso, come in altre opere dell'artista, dai bagliori delle fiamme eterne, un motivo che forse ha una base biografica, quando da adolescente l'artista assistette a un incendio notturno nella sua citt\u00e0, 's-Hertogenbosch."}
{"id": "1374865", "revid": "1573940", "url": "https://it.wikipedia.org/wiki?curid=1374865", "title": "Belle Fourche", "text": "Belle Fourche (; ) \u00e8 un comune (\"city\") degli Stati Uniti d'America e capoluogo della contea di Butte nello Stato del Dakota del Sud. La popolazione era di 5,594 persone al censimento del 2010.\nLa citt\u00e0 si trova vicino al centro geografico dei 50 stati degli Stati Uniti.\nGeografia fisica.\nSecondo lo United States Census Bureau, ha un'area totale di 8,60 miglia quadrate (22,27\u00a0km\u00b2).\nStoria.\nBelle Fourche (dal francese che significa \"bella forchetta\") ha preso questo nome da esploratori francesi provenienti dalla Nuova Francia, in riferimento alla confluenza dei fiumi ora conosciuti con i nomi di Belle Fourche e Redwater e del torrente Hay Creek. Cacciatori di pelli di castoro lavoravano su questi fiumi fino alla met\u00e0 del XIX secolo, e Belle Fourche divenne un noto punto d'incontro per il commercio di pellicce. Durante e dopo la corsa all'oro del 1876, agricoltori e allevatori allo stesso modo si stabilirono nelle valli fertili, crescendo cibo per i minatori e i loro animali da lavoro. Allo stesso tempo, le pianure aperte per centinaia di miglia in tutte le direzioni venivano riempite da enormi mandrie di bestiame del Texas e del Kansas. Le citt\u00e0 sorsero per soddisfare le esigenze in continua evoluzione dei contadini e rancher. Nel 1884, il Marchese di Mores, un nobile francese e contemporaneo di Theodore Roosevelt, cre\u00f2 una diligenza tra Medora (Dakota del Nord) e Deadwood (Dakota del Sud). La stazione di Belle Fourche includeva un fienile e un saloon.\nSociet\u00e0.\nEvoluzione demografica.\nSecondo il censimento del 2010, c'erano 5,594 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 93,6% di bianchi, lo 0,2% di afroamericani, il 2,1% di nativi americani, lo 0,3% di asiatici, lo 0,1% di oceanici, l'1,3% di altre razze, e il 2,6% di due o pi\u00f9 etnie. Ispanici o latinos di qualunque razza erano il 4,1% della popolazione."}
{"id": "1374866", "revid": "120278328", "url": "https://it.wikipedia.org/wiki?curid=1374866", "title": "Ottavio Leoni", "text": "Biografia.\nFu allievo del padre Lodovico Leoni. Dipinse pale d'altare per chiese di Roma come l\"'Annunciazione\" per Sant'Eustachio, una \"Vergine e il bambino con San Giacinto\" per la Basilica di Santa Maria sopra Minerva, e \"I Santi Carlo, Francesco e Nicola\" per Sant'Urbano. \nDivenne un membro, e pi\u00f9 tardi presidente, dell'Accademia di San Luca; in occasione del suo ingresso tra i \"Cavalieri dell'Ordine di Cristo\", don\u00f2 alla chiesa dell'Accademia il \"Martirio di Santa Martina\". Mor\u00ec a Roma.\nOltre che come pittore, Ottavio Leoni fu attivo anche come incisore, e a lui dobbiamo una collezione di ritratti di pittori a incisione la cui parte pi\u00f9 cospicua \u00e8 conservata presso l'Accademia Colombaria di Firenze che conta circa 100 tra incisioni e disegni: tra questi ultimi \u00e8 celebre quello, eseguito a gessi colorati, che raffigura Michelangelo Merisi da Caravaggio, l'unico ritratto del grande pittore firmato da un altro artista .\nOltre che nelle chiese di Roma per le quali furono realizzate, le sue opere sono esposte, tra l'altro, presso Palazzo Ruspoli (Roma), il \"Fine Arts Museums\" di San Francisco, il \"Museum of Fine Arts\" di Boston, la \"National Gallery of Art\", il \"Bowes Museum\" di Barnard Castle, il \"Courtauld Institute of Art\" e il \"Museum of Art\" di Los Angeles.\nMor\u00ec a 52 anni e fu seppellito nella basilica di Santa Maria del Popolo a Roma."}
{"id": "1374868", "revid": "6923", "url": "https://it.wikipedia.org/wiki?curid=1374868", "title": "Swathi Thirunal Rama Varma", "text": "Fu noto per l'inasprimento del sistema sociale delle caste e per il contrasto con i seguaci dell'Ayyavazhi.\nOltre ad essere un sovrano fu anche musicista; incoraggi\u00f2 sotto il suo regno sia lo sviluppo della musica Industan, che quella carnatica, sebbene lui fosse un cultore e praticante di quest'ultima: a lui sono attribuite oltre 400 composizioni in musica carnatica a alcune in industan."}
{"id": "1374873", "revid": "123644951", "url": "https://it.wikipedia.org/wiki?curid=1374873", "title": "Maharaja Ayilyam Thirunal", "text": "Succedette a suo zio \"Uthradom Marthanda Varma II\", fratello del Maharaja Swathi Thirunal Rama Varma.\nNacque il 14 marzo del 1832; suo padre era \"Maharani Gowri Rukmini Bayi\". Fu investito del titolo di erede col titolo di Eliya Raya nel 1847, e sal\u00ec al trono il 7 settembre 1860. Il suo regno dur\u00f2 20 anni, e fu succeduto da suo fratello minore, Visakham Thirunal. Si spos\u00f2 con Panapillai Amma Srimathi Lakshmi Kalyani Pillai Kochamma, figlia di Nadavarambath Kunju Krishna Menon, un primo ministro del regno di Kochi."}
{"id": "1374875", "revid": "22475", "url": "https://it.wikipedia.org/wiki?curid=1374875", "title": "Axiom", "text": "Axiom \u00e8 un Computer Algebra System (CAS) in grado di eseguire calcoli numerici, simbolici, grafici e altre operazioni correlate.\nUsato per ricerca e sviluppo di algoritmi matematici fortemente tipizzati; quadrati, campi, polinomi anche listati, alberi, tabelle sono create in automatico. Quando un'operazione \u00e8 applicata all'oggetto, il tipo di oggetto ne determina il comportamento (programmazione ad oggetti).\nAxiom funziona sia in associazione, sia separatamente con il linguaggio di programmazione chiamato A#.\nSviluppato inizialmente da una ricerca di IBM col nome Scratchpad, Axiom \u00e8 in sviluppo dal 1973, e anche se in origine era un prodotto commerciale, \u00e8 diventato un software open source e libero, disponibile sotto una licenza BSD modificata. \u00c8 integrato nel software Sage."}
{"id": "1374878", "revid": "287204", "url": "https://it.wikipedia.org/wiki?curid=1374878", "title": "1. Klasse 1919-1920", "text": "L'edizione 1919-20 della Erste Klasse vide la vittoria finale del Rapid Vienna.\nCapocannoniere del torneo, riportato a 12 squadre, furono Ernst Winkler (Rudolfsh\u00fcgel) e Josef Uridil (Rapid Vienna), con 21 reti."}
{"id": "1374879", "revid": "729019", "url": "https://it.wikipedia.org/wiki?curid=1374879", "title": "S\u00e1ra Salkah\u00e1zi", "text": "Biografia.\nGiovent\u00f9.\nSalkah\u00e1zi nacque a Kassa l'11 maggio 1899, da una famiglia borghese di origini tedesche. Da giovane svolse molti lavori, incluso quello di rilegatrice, di reporter e editrice di quotidiani. In questi anni, la sua vita era tutt'altro che religiosa, essa propendeva per l'Ateismo. Prima di diventare suora si fidanz\u00f2, ma ruppe presto il fidanzamento.\nVita Religiosa.\nS\u00e1ra Salkah\u00e1zi prese i voti nelle Suore del Servizio Sociale nel 1930. Il suo sogno era di partire come missionaria in Brasile, ma rimase un sogno perch\u00e9, all'inizio si ritenne che avesse un carattere \"difficile\", e dopo, a causa dello scoppio della seconda guerra mondiale.\nDurante gli ultimi mesi della seconda guerra mondiale, aiut\u00f2 a trovare rifugio a centinaia di ebrei in un edificio appartenente alle Suore del Servizio Sociale nella capitale dell'Ungheria, Budapest. Come sorella responsabile della casa, fece una promessa segreta a Dio in presenza del suo superiore: di essere pronta al proprio sacrificio nel caso in cui questa sua scelta avesse danneggiato le sue Sorelle. Questo fatto e il testo della promessa sono conservati tuttora nel suo diario.\nMartirio.\nFu denunciata alle autorit\u00e0 da una donna che lavorava nella casa delle Suore del Servizio Sociale, fu catturata, insieme agli ebrei che nascondeva, dai membri del partito nazionalsocialista ungherese. Salkah\u00e1zi era fuori dalla casa nel momento in cui i nazisti fecero irruzione e poteva scappare, ma decise di tornare. I prigionieri furono portati sulle rive del Danubio, e spararono loro insieme a quattro donne ebree e un cristiano che non faceva parte dell'ordine. Il suo corpo non fu mai ritrovato. L'uccisione venne scoperta nel 1967.\nLe sue gesta d'aiuto nei confronti degli ebrei ungheresi vennero riconosciuti nel 1972 da Yad Vashem quando fu nominata dalla figlia di una delle donne ebree che S\u00e1ra stava nascondendo e che fu uccisa al suo fianco. Viene ora annoverata tra i Giusti tra le nazioni.\nBeatificazione.\nIl 17 settembre del 2006, Suor S\u00e1ra fu beatificata in una proclamazione di Papa Benedetto XVI, letta dal Cardinale P\u00e9ter Erd\u0151 durante una Celebrazione Eucaristica fuori della Basilica di Santo Stefano a Budapest, che disse: \u00abEssa si offr\u00ec di assumersi il rischio per i perseguitati [...] in tempi di grande paura. Il suo martirio \u00e8 ancora attuale ... e ci regala le fondamenta della nostra umanit\u00e0\u00bb. Questa \u00e8 la prima beatificazione in Ungheria dopo quella di Re Stefano I nel 1083 unitamente a quella di suo figlio Imre e del vescovo italiano Gerardo Sagredo, che convertivano gli ungheresi alla Cristianit\u00e0. Se Salkah\u00e1zi sar\u00e0 canonizzata, sar\u00e0 la prima donna ungherese non appartenente alla famiglia reale a essere proclamata santa.\nParlando alla Messa, il Rabbino J\u00f3zsef Schweitzer disse di Suor S\u00e1ra: \u00abSo per esperienza personale [...] quanto pericoloso ed eroico era in quei tempi aiutare gli ebrei e salvarli dalla morte. Essa ha rispettato il comandamento dell'Amore fino alla morte.\u00bb"}
{"id": "1374881", "revid": "2036605", "url": "https://it.wikipedia.org/wiki?curid=1374881", "title": "Apocalisse di Tommaso", "text": "L'Apocalisse di Tommaso o Visione di Tommaso \u00e8 un apocrifo del Nuovo Testamento scritto in latino nel IV-V secolo in ambiente manicheo. L'attribuzione pseudoepigrafa \u00e8 all'apostolo Tommaso. Ci \u00e8 pervenuta in due versioni latine, chiamate lunga (IX secolo) e corta (XI-XII secolo).\nDescrive la fine del mondo riprendendo ampiamente la canonica Apocalisse di Giovanni."}
{"id": "1374884", "revid": "80339", "url": "https://it.wikipedia.org/wiki?curid=1374884", "title": "Jalutorovsk", "text": "Jalutorovsk (anche traslitterato come \"Yalutorovsk\") \u00e8 una citt\u00e0 della Russia siberiana occidentale, situata nell'omonima oblast'; sorge sul fiume Tobol, 75 chilometri a sudest del capoluogo Tjumen'. \u00c8 capoluogo dello Jalutorovskij rajon.\nFondata nel 1639 con il nome di Jalutorovskij sul sito dell'insediamento tataro di Jablu-Tura, ottenne lo \"status\" di citt\u00e0 nel 1782.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1374887", "revid": "80339", "url": "https://it.wikipedia.org/wiki?curid=1374887", "title": "Yalutorovsk", "text": ""}
{"id": "1374888", "revid": "254059", "url": "https://it.wikipedia.org/wiki?curid=1374888", "title": "Pieve di San Pietro (Volpedo)", "text": "La romanica Pieve di San Pietro costituisce il principale monumento storico di Volpedo. Gi\u00e0 citata in documenti del X secolo, fu rimaneggiata nel XV secolo. All'interno si trovano affreschi, alcuni anche pregevoli, attribuiti alla scuola dei tortonesi Manfredino e Franceschino Boxilio (XV - inizio XVI secolo), scuola attiva anche presso il Duomo di Milano.\nL'architettura.\nL'edificio (citato per la prima volta in una pergamena del 965) ha una struttura in mattoni e ciottoli di fiume. La facciata a salienti lascia intuire, all'interno, la presenza di tre navate; l'altezza delle navate laterali, che era in origine assai pi\u00f9 bassa (come \u00e8 ancor oggi visibile nella vicina e coeva pieve di Viguzzolo), fu innalzata nella ricostruzione del XV secolo. Sulla facciata si trova un portale ogivato, di fattura assai semplice, e sono utilizzate decorazioni a lesene disposte asimmetricamente.Scomparse le originarie absidiole che chiudevano le navate laterali, \u00e8 rimasta solo l'abside maggiore, ornata da lesene con archetti pensili.\nL'interno \u00e8 a tre navate, divise da file di quattro pilastri quadrangolari che sorreggono archi a sesto acuto o a tutto sesto; la copertura \u00e8 a capriate.\nGli affreschi.\nGrande interesse rivestono gli affreschi tardo quattrocenteschi per i quali si \u00e8 ipotizzata l'opera dei fratelli Boxilio (indicati nei documenti d'archivio anche come Baxilio, o Basiglio), di Castelnuovo Scrivia, titolari della pi\u00f9 importante bottega del tortonese.\nI restauri intervenuti di recente hanno consentito il recupero dei dipinti dell'abside. Il catino \u00e8 occupato dalla figura del \"Cristo pantocratore\" circondato dai simboli dei quattro evangelisti (il cosiddetto \"Tetramorfo\"), con la figura elegantemente abbigliata della \"Vergine\" da un lato e da quella di \"San Michele Arcangelo\" dall'altro. Nel registro inferiore, in una nicchia collocata proprio sotto la mandorla con il Cristo, \u00e8 posta \u2013 a sottolineare la continuit\u00e0 tra Vecchio e Nuovo Testamento - la figura di \"Re Davide\", ritratta con barba e capelli canuti e con abiti che paiono tratti da una miniatura cortese. Essa \u00e8 affiancata sui due lati dalla usuale teoria dei \"Dodici Apostoli\" e da un'immagine del \"Cristo in Piet\u00e0\". Lo stile, a dispetto della data di esecuzione, \u00e8 ancora marcatamente gotico.Al fondo della navata destra \u00e8 stata collocata una \"Madonna col Bambino\", frammento di un affresco dello stesso periodo e immagine cara alla devozione popolare.\nI robusti pilastri delle navate ospitano un'interessante teoria di \"ex voto\": si tratta delle immagini dei santi invocati dai fedeli che compongono, nel loro insieme, una notevole galleria iconografica realizzatasi nel corso del XV\u00a0\u2013 inizi del XVI secolo.Solo di alcune opere la critica \u00e8 riuscita recentemente a riconoscere la paternit\u00e0: un certo \"Antonius\" firma un frammento posto sulla parete a destra dell'abside (1462) e avrebbe altres\u00ec dipinto le figure dei \"Santi Cosma e Damiano\" sul quarto pilastro destro. L'autore della edicola addossata la terzo pilastro destro, raffigurante la \"Vergine in trono con i santi Giacomo ed Agata\" (1502) \u00e8 individuato in Giovanni Quirico Boxilio da Tortona.\nLe immagini dei santi raffigurati sui pilastri della chiesa hanno suggerito a Giuseppe Pellizza da Volpedo il soggetto di una delle sue tele: il quadro \u00e8 intitolato appunto \"Pilastro della Pieve di Volpedo\" (1891-92).\nCuriosit\u00e0.\nIl profilo della pieve con il suo campaniletto a vela \u00e8 ben riconoscibile nel quadro \"Fiumana\" di Giuseppe Pellizza da Volpedo, una delle opere che fanno parte della serie che si evolver\u00e0 fino a trovare compimento ne \"Il quarto stato\"."}
{"id": "1374890", "revid": "15756", "url": "https://it.wikipedia.org/wiki?curid=1374890", "title": "Nicola Marconi", "text": "\u00c8 stato per tre volte campione europeo di tuffi in due diverse specialit\u00e0: trampolino 1 metro e trampolino sincronizzato, sia in coppia con Donald Miranda che con il fratello Tommaso Marconi.&lt;br&gt;\u00c8 attualmente il responsabile tecnico e allenatore della sezione tuffi per il Gruppo Sportivo della Marina Militare.\nBiografia.\nI suoi fratelli minori Tommaso e Maria sono stati a loro volta tuffatori di grande successo; lo stesso vale per Michele Benedetti, cugino per parte di madre, e Tommaso Rinaldi, fratello acquisito, questi ultimi ancora in attivit\u00e0. La stampa sportiva, ispirandosi a una battuta del telecronista sportivo Stefano Bizzotto, ha soprannominato in pi\u00f9 occasioni l'intera famiglia allargata \"Premiata Tufferia Marconi\", con riferimento al gruppo musicale Premiata Forneria Marconi.\n\u00c8 sposato con Valentina Albo, fisioterapista, e ha due figli: Lorenzo e Andrea.\nNel 2011 ha fondato sotto pseudonimo \"TuffiBlog\", blog sportivo dedicato ai tuffi e tuttora sito di riferimento per questo sport; a fine 2013, a carriera agonistica conclusa, decide di rivelarsi come gestore e autore unico del blog.\nNel corso degli ultimi anni, ha scritto regolarmente articoli sui tuffi per l'agenzia di stampa \"RiverFlash\" e per la rivista \"Il Mondo del Nuoto\", diretta dal consigliere FINA Camillo Cametti.\n\u00c8 un appassionato di poker (Texas hold 'em) e del videogioco .\nCarriera sportiva.\nTuffatore.\nTesserato per la polisportiva S.S. Lazio Nuoto, e seguito fin dall'inizio dall'allenatore Domenico Rinaldi, ha iniziato a tuffarsi gi\u00e0 all'et\u00e0 di sei anni; ha conseguito quindi i primi importanti risultati sportivi gi\u00e0 nelle categorie \"juniores\", culminando nella medaglia d'oro dal trampolino 1m ai Campionati Europei giovanili di Istanbul nel 1993.\nLa sua carriera nei tuffi sincronizzati dal trampolino inizia in coppia con Donald Miranda, con cui ha conquistato le prime medaglie europee: ai Campionati europei di tuffi di Siviglia 1997 vincono insieme la medaglia di bronzo, e a quelli di Istanbul 1999 la medaglia d'oro. Agli Europei di Helsinki 2000, ultima competizione europea in cui la coppia Miranda-Marconi partecipa insieme, si classificano al quarto posto.\nNel 2000 partecipa alle Olimpiadi di Sydney, dove si classifica ottavo nel trampolino sincronizzato e 26\u00ba nell'individuale.\nAi Campionati mondiali di nuoto 2001 di Fukuoka si consuma il suo esordio mondiale, con l'ottavo posto dal trampolino 1m. Inizia anche il sodalizio sportivo con il fratello Tommaso, con cui former\u00e0 la coppia sincronizzata italiana maschile di maggior successo di sempre, con l'undicesimo posto sempre ai Mondiali giapponesi.\nNel 2002 sale per ben due volte sul podio dei Campionati Europei di Berlino: nel trampolino sincronizzato, insieme a Tommaso, \u00e8 medaglia di bronzo, mentre si laurea campione europeo dal trampolino 1m, superando i migliori specialisti dell'altezza come Jos\u00e9 Miguel Gil, Christian Loeffler, Joona Puhakka e Tobias Schellenberg grazie all'ottima esecuzione dei propri tuffi, superando la differenza di punteggio dovuta ai coefficienti di difficolt\u00e0.\nAi Campionati mondiali di nuoto 2003 di Barcellona si conferma anche a livello mondiale, classificandosi finalista sia dal trampolino 1m, dove \u00e8 sesto, sia in quello da 3m, dove \u00e8 dodicesimo.\nNel 2004, a Madrid, torna di nuovo sul podio dei Campionati Europei, tornando a vincere la medaglia d'oro nel trampolino sincronizzato in coppia con il fratello Tommaso, a cinque anni di distanza dall'oro di Istanbul con Miranda; riesce anche a confermarsi ai pi\u00f9 alti livelli dal trampolino pi\u00f9 basso, aggiudicandosi l'argento da 1m, dietro solo a uno dei migliori interpreti mondiali della specialit\u00e0, il finlandese Puhakka. Sfiora il podio anche da 3m, con un quinto posto in finale.\nNello stesso anno si qualifica per la seconda volta alle Olimpiadi: ai Giochi di Atene 2004 si classifica al 20\u00ba posto nel trampolino individuale, migliorando peraltro rispetto alla prima partecipazione.\nAi Campionati mondiali di nuoto 2005 di Montr\u00e9al conquista ancora una volta due finali su due specialit\u00e0 in cui partecipa, con il decimo posto dal trampolino 3m e il settimo nel trampolino sincronizzato.\nNel 2006, ai Campionati Europei di Budapest, vince la sua settima medaglia europea, il bronzo nel trampolino sincronizzato; \u00e8 altres\u00ec finalista da 3m, dove si classifica settimo.\nPartecipa per la quarta volta, nel 2007, ai Campionati mondiali di nuoto, centrando la finale da 3m (12\u00ba posto) e nel trampolino sincronizzato (5\u00ba posto); piazzamenti simili ai Campionati Europei di Budapest, nel 2008, con il 10\u00ba posto da 3m e il 4\u00ba posto nel trampolino sincronizzato.\nNello stesso anno si qualifica ai Giochi Olimpici di Pechino, dove finalmente raggiunge la semifinale dal trampolino 3m: il suo 14\u00ba posto ha rappresentato il miglior piazzamento in questa specialit\u00e0 dall'introduzione delle semifinali ai Giochi, fino alla partecipazione olimpica del cugino Michele Benedetti nel 2016, e il miglior piazzamento in assoluto dal 1992.\nNel 2009, ai Campionati Europei di Torino, centra all'et\u00e0 di quasi 30 anni e mezzo l'ottava medaglia europea in carriera, a 12 anni di distanza dalla prima, classificandosi al terzo posto con il fratello Tommaso nella gara dal trampolino sincronizzato; agli stessi Europei \u00e8 finalista anche da 1m (6\u00ba posto) che da 3m (5\u00ba posto), gareggiando per le medaglie fino alla fine.\nQualche mese dopo, ai Campionati mondiali di nuoto 2009 di Roma, sfiora con il fratello il sogno della medaglia mondiale, mancata per un'inezia: a una serie dalla fine, riescono a superare con un tuffo valutato oltre 88 punti i tedeschi Patrick Hausding e Stephan Feck, fino a quel momento terzi, ma subiscono il ritorno dei canadesi Alexandre Despatie e Reuben Ross che eseguono un tuffo di qualit\u00e0 paragonabile, e restano loro davanti per soli nove centesimi di punto. Quella di Roma sar\u00e0 la sua ultima partecipazione ai Mondiali.\nLe annate 2010 e 2011 sono infatti caratterizzate da una serie di infortuni che gli impediscono di competere al meglio, e lo costringono a saltare gli appuntamenti principali in campo internazionale. Nel 2012, mancata la qualificazione olimpica con il 15\u00ba posto in Coppa del Mondo FINA, d\u00e0 l'addio alle competizioni agonistiche, partecipando alla gara dal trampolino sincronizzato ai Campionati europei di tuffi e nuoto sincronizzato 2012 (7\u00ba posto), al FINA Diving Grand Prix di Madrid, dove conquista il bronzo, e aggiudicandosi entrambi i titoli italiani, quello indoor e quello estivo.\nLa sua carriera agonistica si chiude con non meno di 25 titoli nazionali indoor e 19 estivi nelle varie specialit\u00e0, oltre ad altri piazzamenti nelle competizioni internazionali FINA e LEN come i Grand Prix e la Arena Champions Cup.\nAllenatore.\nSuccessivamente al suo ritiro, supera l'esame da allenatore di tuffi e resta nel Gruppo Sportivo della Marina Militare, incaricato da esso prima in qualit\u00e0 di allenatore, e successivamente divenendo il responsabile dell'intero settore tuffi.\nNel 2014 assume il ruolo di responsabile tuffi della FISDIR, federazione sportiva in seno al Comitato Italiano Paralimpico.\nNel 2016 completa il corso triennale di allenatore europeo LEN.\n\u00c8 il responsabile del settore agonistico della Marina Militare. \u00c8 stato l'allenatore di suo fratello Tommaso dal 2013 fino al termine della sua carriera.\nCarriera televisiva.\nNel 2012 viene annunciato da Sky Sport come \"voce\" del commento tecnico per il canale Sky 3D per le gare di tuffi dei Giochi della XXX Olimpiade. La collaborazione con la testata sportiva per lo stesso sport si \u00e8 ripetuta per i I Giochi europei di Baku nel 2015, trasmessi da Sky Sport, per cui \u00e8 la spalla tecnica di Lia Capizzi.\nNel 2013 fa parte dello staff di allenatori e preparatori dei concorrenti VIP per il programma televisivo Jump! Stasera mi tuffo, in onda su Canale 5.\nNel 2016 \u00e8 la voce del commento tecnico per Eurosport per le gare di tuffi dei Campionati europei di nuoto 2016, in coppia con Gianmario Bonzi. Negli anni successivi ripete l'esperienza per lo stesso canale per le gare di tuffi dei Campionati mondiali di nuoto 2017 e per i Campionati europei di nuoto 2018, sempre in coppia con Bonzi. Nel 2021 \u00e8 ancora una volta commentatore tecnico per Discovery+ ed Eurosport per le gare di tuffi dei Giochi della XXXII Olimpiade insieme al fratello Tommaso."}
{"id": "1374896", "revid": "1442080", "url": "https://it.wikipedia.org/wiki?curid=1374896", "title": "Lucio Manlio Vulsone Longo", "text": "Biografia.\nDurante il suo consolato nel 256 a.C., assieme al collega Marco Atilio Regolo guid\u00f2 alla vittoria la flotta romana nella battaglia di Capo Ecnomo (l'odierna Licata), dopo la quale le legioni di Roma riuscirono a invadere il territorio cartaginese in Africa.\nDopo le prime vittorie negli scontri seguiti alla presa di Aspide e con la caduta di Cartagine vista come probabile, Roma ordin\u00f2 che un console rimanesse in Africa e un altro tornasse con la flotta. Torn\u00f2 Vulsone Longo con la maggior parte delle navi, il bottino e la grande massa dei prigionieri e schiavi (circa 20.000) e celebr\u00f2 il trionfo per la vittoria nella battaglia navale di Capo Ecnomo. Marco Atilio Regolo rimase in Africa con quaranta navi, quindicimila fanti e cinquecento cavalieri.\nVulsone Longo fu nuovamente console nel 250 a.C. avendo come collega Gaio Atilio Regolo figlio del collega che aveva lasciato in Africa. In veste di console guid\u00f2 la prima fase dell'assedio di Lilibeo ma con risultati poco incisivi. Dopo un primo promettente inizio con la conquista e distruzione di sette torri, la reazione dei cartaginesi guidati da Annibale (figlio di quell'Amilcare che da Vulsone Longo era stato sconfitto a Capo Ecnomo, fece rallentare e fermare le forze romane che furono dirottate verso la sede del comando cartaginese a Trapani."}
{"id": "1374897", "revid": "2052878", "url": "https://it.wikipedia.org/wiki?curid=1374897", "title": "Lu sceccu lagnosu/Lu tamburru de la guerra", "text": "Lu sceccu lagnosu/Lu tamburru de la guerra \u00e8 l'undicesimo singolo di Domenico Modugno.\nIl disco.\nLe due canzoni non ebbero successo all'epoca, e quindi questo singolo \u00e8 da considerarsi una rarit\u00e0.&lt;br&gt;\nLa prima canzone parla di un asinello lamentoso, ed \u00e8 scritta da Vincenzo D'Acquisto per il testo e da Carlo Concina per la musica.\nLa seconda, scritta invece da Modugno con un testo molto intenso, descrive il momento in cui ad una mamma che aspetta con ansia il ritorno del figlio soldato dalla guerra viene invece portata una camicia bianca con una macchia rossa ed un buco in petto; la madre muore di dolore, chiamando il figlio morto.\nLa seconda canzone verr\u00e0 anche reincisa con il titolo in italiano nell'album \"Con l'affetto della memoria\" nel 1971, e successivamente inclusa nell'antologia \"Tutto Modugno\"."}
{"id": "1374900", "revid": "118131833", "url": "https://it.wikipedia.org/wiki?curid=1374900", "title": "Propriet\u00e0 collettiva", "text": "Per propriet\u00e0 collettiva delle terre si intendono tutte le forme alternative alla \"piena\" propriet\u00e0 privata di esse, ascrivibili a numerose persone (spesso indefinite nel numero), ma non riconducibili alla propriet\u00e0 pubblica vera e propria. Nell'ordinamento moderno occidentale la propriet\u00e0 collettiva non era prevista esplicitamente sino al 20 novembre 2017 allorch\u00e9, nell'ambito normativo italiano, con la legge n.168 del 20 novembre 2017 \u00e8 stata istituita la figura giuridica dei Domini collettivi con la quale viene finalmente riconosciuta dalla Costituzione italiana, accanto alla propriet\u00e0 pubblica e privata, la propriet\u00e0 collettiva quale patrimonio identitario delle comunit\u00e0 locali che su di essa hanno costruito nei secoli la loro storia. \nDescrizione.\nLa legge n. 168 rappresenta un momento epocale nella storia italiana perch\u00e9 pone fine ad uno scontro secolare tra due diverse modalit\u00e0, egualmente legittime, di relazione ed appropriazione tra l\u2019uomo e le cose: la propriet\u00e0 privata e la propriet\u00e0 collettiva. A partire dalla rivoluzione francese, queste due forme di possedere il mondo sensibile sono state le protagoniste di uno scontro ideologico che ha investito l\u2019intera Europa segnando progressivamente, in un contesto culturale profondamente individualistico, la imposizione del modello di propriet\u00e0 privata a discapito di quella collettiva, vittima di una vera e propria persecuzione legislativa culminata nelle leggi liquidatorie dei secoli XIX e XX. \nDopo secoli di persecuzioni, con la recente menzionata legge del 2017 \u00e8 stato riconosciuto il valore sociale, culturale ed economico della \u201cpropriet\u00e0 collettiva\u201d in quanto patrimonio riconosciuto e protetto dalla Costituzione italiana. Il futuro dei potenziali convegni tematici che verranno a tale proposito elaborati e tenuti sar\u00e0 quello di ricostruire, attraverso una prospettiva interdisciplinare, il lungo e avvincente cammino degli assetti fondiari collettivi (le cosiddette \"terre comuni\") a partire dalle politiche individualistiche della cosiddetta \u201cmodernit\u00e0\u201d sino alla rivoluzione culturale aperta dalla sopra citata legge sui domini collettivi. Tavole rotonde di studio di approfondimento e arricchimento che si potranno cos\u00ec aprire alla riflessione di storici, giuristi, avvocati, agronomi, economisti, filosofi, sociologi e cultori della materia operanti negli specifici ambiti giudiziario-commissariali per gli usi civici, nelle sedi accademiche o presso gli enti collettivi (universit\u00e0 agrarie, partecipanze, regole, associazioni agrarie). \nA solo scopo esemplificativo, potranno costituire tematiche di rilevante interesse scientifico quelle qui a seguire indicate:\nLa propriet\u00e0 collettiva viene quindi oggi ricondotta sempre, da un punto di vista formale, ad una propriet\u00e0 privata (tipicamente di derivazione nobiliare) o una propriet\u00e0 pubblica (demaniale e non) sulla quale per\u00f2 sussistono diritti d'uso civico che di fatto ne trasferiscono il possesso (in parte o del tutto) a favore di terzi individuati in base ad una definizione collettiva (come pu\u00f2 essere quella degli abitanti, attuali o \"originari\", di una certa localit\u00e0 o paese). L'esercizio di questi diritti pu\u00f2 essere demandato a particolari organizzazioni (universit\u00e0 agrarie, vicinie, comunit\u00e0, comugne, associazioni o enti) o alle amministrazioni comunali (sebbene questa non sia funzione obbligatoria di esse, e sebbene la collettivit\u00e0 degli aventi diritto non coincida necessariamente con gli abitanti di un comune); le modalit\u00e0 di possesso ed uso del suolo vengono tramandate in forza di particolari leggi, regolamenti, atti specifici o consuetudini di fatto che, se necessario, fissano anche la corretta definizione dei soggetti che compongono la comunit\u00e0.\nLe antiche propriet\u00e0 collettive pertanto ricadono sempre, oggi, nella fattispecie dei diritti d'uso civico gravanti su suolo di propriet\u00e0 altrui; di contro non tutti i diritti di uso civico esistenti oggi necessariamente derivano da un'antica condizione di vera propriet\u00e0 collettiva, potendo altres\u00ec derivare anche da altre forme di antico possesso \"misto\", ossia condiviso gi\u00e0 all'origine tra comunit\u00e0 rurali e famiglie nobiliari oppure istituzioni (in special modo ecclesiastiche): in Italia in linea di massima si pu\u00f2 ritenere pi\u00f9 probabile che un uso civico derivi da una vera e propria propriet\u00e0 collettiva nelle zone anticamente amministrate da liberi comuni o forme di governo locale dotate di grande autonomia; al contrario \u00e8 pi\u00f9 probabile che derivi da un originario possesso misto nei territori anticamente infeudati ad un nobile o controllati da un istituto religioso.\nGran parte delle antiche propriet\u00e0 collettive sono state tuttavia trasformate in propriet\u00e0 privata, in particolare tra XIX e XX secolo, soprattutto mediante procesi di frazionamento, appoderamento e affrancamento in favore di famiglie contadine spesso appartenenti all'originaria comunit\u00e0 proprietaria. Il tema della suddivisione ed affrancamento della propriet\u00e0 collettiva \u00e8 intimamente legato a quello della liquidazione degli usi civici (mediante la quale si \u00e8 realizzato, specie nelle epoche pi\u00f9 recenti) e a quello dei contratti enfiteutici (che in molti casi hanno rappresentato la modalit\u00e0 pratica di attribuzione ai privati delle originarie propriet\u00e0 collettive, o pi\u00f9 in generale di liquidazione degli usi civici, ma che possono riguardare anche propriet\u00e0 di altra origine).\nIn Italia.\nGli usi civici.\nIl complesso dei beni gravati tuttora da usi civici ammonta ad alcuni milioni di ettari\nIl corpus normativo di riferimento \u00e8 costituito, principalmente, dalla legge dello Stato 16/6/1927, n. 1766 e dal relativo Regolamento di attuazione RD 26/2/1928, n. 332; inoltre, dalle successive norme (nazionali e regionali) in materia di usi civici, nonch\u00e9 dalle precedenti leggi di eversione della feudalit\u00e0 (legge 1/9/1806, RD 8/6/1807, RD 3/12/1808, legge 12/12/1816, RD 6/12/1852, RD 3/7/1861, ministeriale 19/09/1861 e altre).\nPer la Basilicata, \u00e8 attualmente in vigore la L.R. 57/2000 come successivamente modificata dalla L.R. 25/2002 e dalla L.R. 15/2008.\nGi\u00e0 all'epoca romana uno dei temi sociali pi\u00f9 importanti e irrisolto era l'immenso patrimonio immobiliare del \"populus romanus\", usurpato dalla classe dominante, e di cui i tribuni della plebe periodicamente richiedevano una distribuzione ai plebei o comunque di sottrarli ai patrizi e ai \"cavalieri\" che li avevano usurpati. La stessa societ\u00e0 feudale medioevale aveva concesso ai servi della gleba l'utilizzo sia pure in forma marginale delle terre con una serie di possibilit\u00e0 di fruire di alcuni utilizzi: pascolo, legnatico, spigolatura. Molte volte gli usi civici, oltre che sulle terre demaniali, gravavano sui beni ecclesiastici.\nLa donazione di terre ai conventi e alle diocesi era spesso accompagnata dalla costituzione di usi civici a favore della popolazione locale. In altri casi, come a Nonantola, i beni stessi erano concessi in enfiteusi alla popolazione locale. Il \"dominio eminente\" era del monastero, ma il \"dominio utile\" era dei cittadini, riuniti in una partecipanza.\nFu la rivoluzione francese a far affermare la decadenza di tutto questo complesso sistema, per favorire la piena propriet\u00e0 privata. Spingeva in questa direzione la necessit\u00e0 di aumentare le produzioni agrarie sotto la spinta dell'aumento della produzione e si era sentito, in tutti i settori, che il sistema ereditato dal vecchio regime presentava sacche di inefficienza e di immobilismo agrario.\nLa legge del 1927.\nIl legislatore nel 1927 era propenso a \"liquidare\" gli usi civici mediante un meccanismo di affrancazione per passare a quello della piena propriet\u00e0 individuale. \u00c8 tuttavia rimasto al Commissariato agli usi civici, a fianco dell'affrancazione degli usi civici minori, quello dell'indicazione dei terreni su quali l'uso civico costituisce una vera propriet\u00e0 collettiva: sia quelli per uso esclusivo di pascolo e legnatico sia di quelli utilizzabili anche per culture agrarie ed anche \"sdemaniazzabili\"\nLa competenza regionale.\nLa legge 616 del 1977 ha trasferito gli accertamenti sugli usi civici alla competenza regionale, con un passaggio dall'ambito \"giurisdizionale\" a quello \"amministrativo\". La tendenza di molte amministrazioni locali \u00e8 di continuare l'opera di eliminazione \"di fatto\" dei residui \"usi civici\" specialmente su aree prima pastorali ed ora con vocazione turistica.\nIl tentativo di un rilancio dell'istituto.\nUn tentativo di rilancio dell'istituto parte dalla constatazione che \"la fame di terra\" da destinare all'agricoltura \u00e8 cessata da tempo mentre \u00e8 sorta una nuova coscienza ecologica: Una forma pregnante di propriet\u00e0 collettiva pu\u00f2 permettere una migliore tutela del patrimonio.\nIn Svizzera.\nIn Svizzera, un istituto simile alla tradizione lombarda delle vicinia \u00e8 sopravvissuto con il patriziato."}
{"id": "1374901", "revid": "174925", "url": "https://it.wikipedia.org/wiki?curid=1374901", "title": "Antonino Barbalonga", "text": ""}
{"id": "1374906", "revid": "287204", "url": "https://it.wikipedia.org/wiki?curid=1374906", "title": "Tommaso Marconi", "text": "Biografia.\n\u00c8 fratello di Nicola Marconi e Maria Marconi e cugino di Michele Benedetti, tutti ex tuffatori di caratura internazionale.\nAssieme al fratello Nicola ha conquistato 3 medaglie europee nei tuffi sincronizzati dal trampolino 3\u00a0m; un oro a Madrid nel 2004 e due bronzi: a Berlino nel 2002 e a Budapest nel 2006.\nHa rappresentato la ai Giochi olimpici estivi di e , classificandosi rispettivamente ventottesimo e ventiquattresimo nel trampolino 3 metri.\nAi Campionati mondiali di Melbourne 2007 la coppia si \u00e8 classificata al quinto posto.\nAi Campionati mondiali di Roma 2009 si \u00e8 piazzato quarto con il fratello Nicola Marconi nel sincro da 3\u00a0m a soli 9 centesimi dalla coppia canadese Alexandre Despatie e Reuben Ross.\nNel 2021 ha commentato per Eurosport le competizioni dei tuffi dei Giochi olimpici estivi di , assieme al fratello Nicola."}
{"id": "1374907", "revid": "1573940", "url": "https://it.wikipedia.org/wiki?curid=1374907", "title": "Distretto di al-Jabal al-Akhdar", "text": "Il distretto del Gebel el-Achdar (italianizzazione che, \"sha'abiyya al-Jabal al-Akh\u1e0dar\", significa \"distretto della montagna verde\") \u00e8 uno dei 22 distretti della Libia. Si trova nella regione storica della Cirenaica, sulle coste del mar Mediterraneo. Il capoluogo \u00e8 Beida.\nGeografia fisica.\nNel territorio del distretto, presso la citt\u00e0 di Shahhat, si trovano i resti dell'antica colonia greca di Cirene, che ha dato il nome alla regione, e della citt\u00e0 di Apollonia che ne era il porto sul mediterraneo.\nIl distretto di Gebel el-Achdar confina con:"}
{"id": "1374913", "revid": "30909", "url": "https://it.wikipedia.org/wiki?curid=1374913", "title": "Registro di Windows", "text": ""}
{"id": "1374915", "revid": "916580", "url": "https://it.wikipedia.org/wiki?curid=1374915", "title": "Syzygium millsii", "text": "Syzygium millsii \u00e8 una pianta della famiglia Myrtaceae, endemica della Malaysia. \u00c8 minacciata dalla perdita dell'habitat."}
{"id": "1374916", "revid": "767487", "url": "https://it.wikipedia.org/wiki?curid=1374916", "title": "Distretto di Misurata", "text": "Il distretto di Misurata (in arabo \u0634\u0639\u0628\u064a\u0629 \u0645\u0635\u0631\u0627\u062a\u0629) \u00e8 uno dei 22 distretti della Libia. Si trova nella regione storica della Tripolitania. Il suo capoluogo \u00e8 Misurata."}
{"id": "1374917", "revid": "98077", "url": "https://it.wikipedia.org/wiki?curid=1374917", "title": "Propriet\u00e0 collettive", "text": ""}
{"id": "1374922", "revid": "339392", "url": "https://it.wikipedia.org/wiki?curid=1374922", "title": "Universit\u00e0 degli Studi La Sapienza", "text": ""}
{"id": "1374924", "revid": "84604", "url": "https://it.wikipedia.org/wiki?curid=1374924", "title": "Xylaria polymorpha", "text": "Xylaria polymorpha (Pers.) Grev., \"Fl. Edin.\": 355 (1824).\nXylaria polymorpha \u00e8 un fungo ascomicete.\nCarpoforo.\n5-9 x 1\u20132\u00a0cm, a forma di massa irregolare, di colore nero, con superficie finemente rugosa.\nCarne.\nBianca.\nHabitat.\nFungo saprofita, fruttifica in estate-autunno su rami marcescenti in boschi di latifoglie.\nCommestibilit\u00e0.\nNon commestibile."}
{"id": "1374925", "revid": "1543377", "url": "https://it.wikipedia.org/wiki?curid=1374925", "title": "Aaron Ciechanover", "text": "Biografia.\nNato ad Haifa, Israele, ha ricevuto la laurea in Scienze nel 1971 ed il Master M.D. nel 1974 all'Hadassah Medical School dell'Universit\u00e0 Ebraica di Gerusalemme. Ricevette il dottorato in medicina nel 1982 all'Israel Institute of Technology (Technion).\nInsieme ad Avram Hershko e a Irwin Rose, gli \u00e8 stato conferito il premio Nobel per la chimica 2004 per \"la scoperta della degradazione delle proteine ubiquitina-dipendente\".\nAttualmente \u00e8 un Professore nell'Unit of Biochemistry e Direttore del Rappaport Family Institute for Research in Medical Sciences del Technion ed \u00e8 \"Distinguished Professor\" all'Universit\u00e0 di Roma Tor Vergata.\nLa sua famiglia giunse in Israele dalla Polonia (Ciechan\u00f3w) dopo la seconda guerra mondiale."}
{"id": "1374927", "revid": "1851848", "url": "https://it.wikipedia.org/wiki?curid=1374927", "title": "Francesca Dallap\u00e9", "text": "Nel trampolino sincro da tre metri, in coppia con Tania Cagnotto, si \u00e8 aggiudicata la medaglia d'argento alle Olimpiadi di Rio del 2016, \u00e8 stata vicecampionessa mondiale ai campionati mondiali di nuoto di Roma nel 2009 e a Barcellona nel 2013, nonch\u00e9 pluri-campionessa europea consecutivamente dal 2009 al 2016, risultando cos\u00ec la coppia pi\u00f9 vincente di sempre a livello europeo.\nCarriera.\nHa conquistato due medaglie agli Europei Juniores: un bronzo a Edimburgo nel 2003 dai 3\u00a0m e un argento ad Aquisgrana (Germania) in coppia con Noemi Batki nel sincro 3\u00a0m.\nNel 2005 ai Campionati mondiali di Montreal la coppia ottiene un 5\u00ba posto, ripetendosi l'anno seguente agli europei di Budapest con una 6\u00aa posizione. Meno fortunata l'avventura ai mondiali di Melbourne 2007 dove, sempre nei tuffi sincronizzati 3\u00a0m, arrivano none. Sempre nello stesso anno al Champions Cup European di Stoccolma conquistano il bronzo che segna il periodo della loro ascesa.\nIl 20 marzo 2008 agli Europei di Eindhoven hanno sfiorato un bronzo terminando al 4\u00ba posto, al \"Champions Cup European\" dello stesso anno ottengono un oro, il 15 giugno 2008 alla 14\u00aa edizione del \"Fina Grand Prix\" di Tuffi ottengono il punteggio 302,10 per meritare il prezioso argento a ridosso della coppia cinese Wang Han e Qinxin Zhao con 318 punti e davanti alle ucraine Hanna Pys'mens'ka e Marija Volo\u0161\u010denko (291,60).\nNel corso dei Campionati Italiani Assoluti Estivi 2008 la coppia ha preparato il programma da portare alle Olimpiadi di Pechino. Nel corso della stessa manifestazione Francesca ha ottenuto anche la seconda piazza nel trampolino singolo da 3 metri alle spalle di Tania Cagnotto e precedendo la compagna di tuffi Noemi Batki, mentre nel trampolino da 1 metro Francesca ha ottenuto il quarto piazzamento alle spalle sempre di Tania Cagnotto.\nIl 10 agosto 2008 alle Olimpiadi di Pechino di Pechino 2008 Noemi Batki e Francesca Dallap\u00e8 si sono piazzate seste nella finale del sincro 3m al National Aquatics Centre ottenendo 296,70 punti; finale vinta dalle cinesi Guo Jingjing e Wu Minxia (343,50).\nLe azzurre sono sempre state vicine al podio sino all'ultimo tuffo, il doppio e mezzo indietro che effettuano in modo totalmente diverso. Noemi Batki, per cercare il maggior sincronismo possibile con Dallap\u00e8, ha provato a modificare la parabola ma \u00e8 entrata abbondante.\nIl 21 marzo 2009 la nuova coppia Francesca Dallap\u00e8 e Tania Cagnotto vince la medaglia di bronzo (297,30) nella piscina dell'Hamad Aquatic Center di Doha in occasione della tappa inaugurale della terza edizione delle World Series in Qatar vinta dal duo cinese He Zi e Han Wang (342,90) dominatore sin dalla prima tornata.\nIl 5 aprile 2009 Tania Cagnotto e Francesca Dallap\u00e8 vincono nella gara di chiusura degli Europei 2009 di tuffi alla Piscina Monumentale di Torino con 317,40 punti, guidando la classifica dal primo al quinto tuffo della finale.\nAi Campionati del mondo di nuoto a Roma, non riesce a qualificarsi per la finale dei 3 metri dal trampolino concludendo con un deludente 16\u00ba posto. Tuttavia assieme alla compagna di sincro Tania Cagnotto vince la medaglia d'argento nel sincro al trampolino da 3 metri con il punteggio di 329,70. Si tratta del primo argento iridato nei tuffi per l'Italia femminile..\nIl 15 agosto 2010 conquista la medaglia d'oro ai Campionati Europei a Budapest nei tuffi sincro dal trampolino di 3 metri con Tania Cagnotto, con il punteggio di 327,90. Il 13 marzo 2011 si ripete conquistando la medaglia d'oro ai Campionati Europei di tuffi a Torino nei tuffi sincro dal trampolino di 3 metri sempre con Tania Cagnotto, con il punteggio di 320.40.\nIl 29 luglio 2012, alle Olimpiadi di Londra, sfiora l'impresa nei 3 metri sincro insieme alla compagna Tania Cagnotto arrivando ai margini del podio e classificandosi al quarto posto.\nIl 5 agosto 2012 sempre a Londra non riesce a qualificarsi per la finale dal trampolino da tre metri giungendo 15.ma\nIl 23 giugno 2013 ai Campionati europei di tuffi 2013 si classifica al primo posto, vincendo la medaglia d'oro, nei 3 metri sincro insieme a Tania Cagnotto.\nIl 20 luglio 2013 ai Campionati mondiali di nuoto 2013 a Barcellona (Spagna) si classifica al secondo posto, vincendo la medaglia d'argento, nei 3 metri sincro insieme a Tania Cagnotto.\nIl 23 agosto 2014 ai Campionati europei di nuoto 2014 a Berlino conquista l'ennesima medaglia d'oro (la 6\u00aa consecutiva a livello continentale) nei 3 metri sincro in coppia con Tania Cagnotto con il punteggio di 328,50.\nIl 13 giugno 2015 ai Campionati europei di tuffi 2015 a Rostock vince, in coppia con Tania Cagnotto la settima medaglia d'oro consecutiva in un campionato europeo, nel trampolino tre metri sincro staccando di circa 10 punti la coppia tedesca, bronzo per la Russia. Nella gara dei 3 metri individuale si classifica invece quarta, al termine di un'ottima prestazione.\nAi Mondiali Kazan 2015, il 25 luglio si qualifica in finale nel sincro 3 metri con Tania Cagnotto, ma non raggiungono il podio, ottenendo la 5\u00aa posizione. Prova anche i 3 metri individuali, ma dopo aver disputato un'ottima eliminatoria, viene eliminata in semifinale con la 17 posizione.\nAlle Olimpiadi di Rio 2016 vince la medaglia d'argento nei tuffi sincro con Tania Cagnotto.\nVita privata.\nNel 2013 sposa Manuel Panzolato, da cui ha avuto la figlia Ludovica, nata il 4 maggio 2017, e da cui ha divorziato nel 2018."}
{"id": "1374928", "revid": "1982", "url": "https://it.wikipedia.org/wiki?curid=1374928", "title": "Condizionamento ambientale", "text": ""}
{"id": "1374929", "revid": "1543377", "url": "https://it.wikipedia.org/wiki?curid=1374929", "title": "Konstantin Nikolaevi\u010d Leont'ev", "text": "Di tendenze conservatrici, monarchiche e reazionarie, cerc\u00f2 di dimostrare attraverso le sue opere gli stretti legami intercorrenti tra Russia e l'Est, nel tentativo di opporsi alle influenze egualitarie e rivoluzionarie provenienti dall'Europa.\nBiografia.\nLeont'ev nacque e crebbe nel possedimento di famiglia del padre, un ufficiale di origine nobile, congedato dall'esercito imperiale per \"comportamenti sediziosi\". Nonostante questo, grazie all'interessamento della zarina, tutti i fratelli Leont'ev poterono entrare nel Corpo Imperiale dei Paggi. Dopo aver completato il ginnasio e la facolt\u00e0 di medicina a Mosca prese servizio come medico di campo durante la Guerra di Crimea. Dopo essere tornato a Mosca nel 1857, nel 1860 si rec\u00f2 a San Pietroburgo dove soggiorn\u00f2 per qualche periodo nella casa del fratello Vladimir. Nel 1861 si fidanz\u00f2 con Elisabetta Pavlovna Politova, una ragazza di Feodosja (Crimea) figlia di un ricco mercante greco, e in seguito la spos\u00f2. Nel 1863 divent\u00f2 console russo a Creta, nel 1864-1866 rappresent\u00f2 la Russia ad Adrianopoli e tra il 1867 e il 1868 in altre citt\u00e0 dell'Egeo, tra cui Tessalonica. Influenzato dall'ambiente ove si trovava a vivere, durante il tempo libero era solito scrivere novelle orientali inerenti a varie tematiche.\nNell'estate del 1871 si ammal\u00f2 di colera e dissenteria. Guarito, fece voto alla Vergine Maria di diventare monaco. Dopo un breve soggiorno in un monastero russo ortodosso sul Monte Athos si rec\u00f2 a Varsavia, dove divenne editore del giornale \"Il Diario di Varsavia\" e quindi a Mosca, dove entr\u00f2 nel Comitato dei Censori. Nel 1877 prese segretamente i voti nel Monastero di Optina con il nome di Clemente. Mor\u00ec nel 1891 nel Monastero della Trinit\u00e0 di San Sergio.\nOpere e pensiero politico.\nLa pi\u00f9 famosa opera di Leont'ev \u00e8 un saggio intitolato \"L'Est, la Russia e gli Slavi\" (1885-86) nel quale, come gi\u00e0 avevano fatto precedentemente Nikolaj Danilevskij e F\u00ebdor Michajlovi\u010d Dostoevskij, si scagliava contro la civilt\u00e0 occidentale ed il culto della prosperit\u00e0 materiale. Leont'ev riteneva che le radici bizantine della Russia erano una benedizione nonch\u00e9 un forte antidoto contro le liberalizzazioni nella societ\u00e0. Le sue idee politiche ed estetiche hanno alcune somiglianze con quelle di Friedrich Nietzsche e Oswald Spengler. Precedendo infatti di diversi decenni la teoria della natura ciclica delle civilt\u00e0 e del declino dell'occidente, Leont'ev ipotizz\u00f2 che tutte le societ\u00e0 subissero uno stato di \"fioritura\" e di espansione a cui seguiva necessariamente uno di \"semplificazione secondaria\". Riteneva in particolare che l'Occidente avesse raggiunto questa seconda fase e per tale motivo invocava una espansione territoriale, culturale e spirituale della Russia verso l'India, il Tibet e la Cina.\nLeont'ev fece molte predizioni che nel futuro si sarebbero rivelate veritiere. Profetizz\u00f2 infatti che nel XX secolo ci sarebbe stata una rivoluzione sanguinosa in Russia guidata da un \"Anticristo\". Il nuovo centro di potere che si sarebbe venuto a creare avrebbe assunto natura socialista e tirannica e i suoi capi avrebbero detenuto pi\u00f9 potere degli stessi zar. Famoso \u00e8 a tal proposito il suo assunto \"il Socialismo \u00e8 il feudalesimo del futuro\". Leont'ev riteneva che solo una dura e spietata reazione avrebbe potuto far s\u00ec che questo scenario non si verificasse. Il filosofo predisse anche che la Germania sarebbe cresciuta tanto da poter scatenare una o due guerre (ma non di pi\u00f9) e che la Cina avrebbe un giorno minacciato il potere russo. Riteneva infine che la tecnologia avrebbe portato un giorno alla distruzione del mondo."}
{"id": "1374930", "revid": "85405", "url": "https://it.wikipedia.org/wiki?curid=1374930", "title": "Konstantin Leont'ev", "text": ""}
{"id": "1374932", "revid": "4506", "url": "https://it.wikipedia.org/wiki?curid=1374932", "title": "Pietro Zveteremich", "text": ""}
{"id": "1374935", "revid": "85405", "url": "https://it.wikipedia.org/wiki?curid=1374935", "title": "Vasily Vasil'evi\u010d Rozanov", "text": ""}
{"id": "1374936", "revid": "1632387", "url": "https://it.wikipedia.org/wiki?curid=1374936", "title": "Fly by Night", "text": "Fly by Night \u00e8 il secondo album in studio della band canadese Rush e pubblicato il 15 febbraio del 1975.\nL'album \u00e8 stato registrato e mixato presso i Toronto Sound Studios di Toronto in sole due settimane. \"Fly by Night\" \u00e8 stato certificato disco d'oro e di platino dalla RIAA il primo dicembre 1993.\nDescrizione.\nL'album vede il debutto di Terry Brown come produttore, ruolo che manterr\u00e0 fino all'uscita di \"Signals\" nel 1982; \u00e8 anche il primo album della band a presentare il batterista Neil Peart. Oltre che dedicarsi alle percussioni, Peart assume anche il compito di paroliere del gruppo, portando la band ad adottare uno stile letterario lirico nei testi che molto si discosta dal precedente lavoro. Le canzoni \"By-Tor and the Snow Dog\" e \"Rivendell\" sono esempi delle inclusioni di tematiche fantasy nella musica del gruppo.\nIl brano fu ispirato dal racconto del roadie Howard Ungerleider riguardante un incontro con i cani del manager dei Rush, Ray Danniels, un pastore tedesco che lo aveva morso (\"biter\", da cui \"By-Tor\"), e un piccolo cane bianco (\"Snow Dog\") che abbaiava sempre. \"Rivendell\" si riferisce a Gran Burrone, luogo della Terra di Mezzo citato per la prima volta nel libro \"Lo Hobbit\" di J. R. R. Tolkien.\n\"Anthem\" riporta testi ispirati dalla filosofia di Ayn Rand, la cui influenza sulla produzione di Neil Peart avrebbe raggiunto il suo apice nell'album \"2112\", del 1976; l'autobiografica \"Fly by Night\" prende spunto dall'esperienza di Peart del trasferimento dal Canada a Londra da giovane (molto prima dell'ingresso nei Rush), mentre \"Making Memories\" \u00e8 un resoconto delle esperienze del primo tour del gruppo. In copertina dell'album una illustrazione di Eraldo Carugati.\nLe recensioni descrivono \"Fly by Night\" come un lavoro importante soprattutto grazie al debutto di Peart come batterista e paroliere; viene definito come un album di transizione, con una band in un rapido sviluppo evolutivo, pronta a allontanarsi dai suoni di derivazione Zeppeliniana (comunque presenti, come ad esempio nel pezzo \"In the End\") per imboccare nuove strade pi\u00f9 tortuose e stimolanti, fatto che si evidenzia principalmente nel complesso brano \"By-Tor &amp; the Snow Dog\".\nPrincipali edizioni e formati.\n\"Fly by Night\" \u00e8 stato pubblicato nel corso degli anni in varie edizioni, ristampe e formati; queste le principali:"}
{"id": "1374937", "revid": "580758", "url": "https://it.wikipedia.org/wiki?curid=1374937", "title": "Raffaele Farina (cardinale)", "text": ""}
{"id": "1374938", "revid": "85405", "url": "https://it.wikipedia.org/wiki?curid=1374938", "title": "Vasilij Rozanov", "text": ""}
{"id": "1374941", "revid": "73125", "url": "https://it.wikipedia.org/wiki?curid=1374941", "title": "Glenn T. Seaborg", "text": ""}
{"id": "1374951", "revid": "767487", "url": "https://it.wikipedia.org/wiki?curid=1374951", "title": "Saskia de Jonge", "text": "Velocista olandese, ha vinto una medaglia d'argento con la staffetta 4x50m sl ai Campionati europei in vasca corta di Helsinki 2006."}
{"id": "1374956", "revid": "729019", "url": "https://it.wikipedia.org/wiki?curid=1374956", "title": "Aeroporto di Mosca-Domodedovo", "text": "L'aeroporto di Mosca-Domodedovo (), conosciuto anche come Domodedovo (il nome della vicina cittadina), \u00e8 un aeroporto internazionale situato vicino a Mosca, nella Russia europea. \u00c8 situato a 40 chilometri a sud-est del centro di Mosca e a 22 chilometri dalla tangenziale di Mosca. Nel 2017 il traffico passeggeri annui \u00e8 stato di 30.7 milioni. \u00c8 l'aeroporto pi\u00f9 grande della capitale per il traffico nazionale e il secondo per il traffico internazionale, nonch\u00e9 uno dei maggiori hub russi.\nGestione societaria.\nL'aeroporto di Mosca-Domodedovo \u00e8 di propriet\u00e0 della societ\u00e0 East Line Group che gestisce l'aeroporto tramite la sua Aeroporto Internazionale Domodedovo S.p.a..\nStrategia.\nL'attuale Terminal T1 dovrebbe incrementare ulteriormente la propria capacit\u00e0, inoltre \u00e8 prevista la costruzione del nuovo Terminal internazionale T2 (inizio dei lavori di costruzione nel 2009) e del nuovo Terminal nazionale T3. Dopo i lavori di costruzione dei Terminal T2 e T3 \u00e8 anche previsto un nuovo Terminal T4 assieme ai lavori di ampliamento dell'attuale Terminal T1.\nDati tecnici.\nL'aeroporto di Mosca-Domodedovo \u00e8 attualmente dotato di due piste attive.\nLe caratteristiche delle piste attive sono: 3794 \u0445 70\u00a0m, 2600 \u0445 60\u00a0m. Le piste dell'aeroporto Domodedovo sono dotate del sistema PAPI.\nL'aeroporto \u00e8 aperto 24 ore al giorno.\nCollegamenti con Mosca.\nL'Aeroporto di Mosca-Domodedovo \u00e8 facilmente raggiungibile percorrendo la strada statale che collega il centro della citt\u00e0 e l'aeroporto.\nL'Aeroporto di Domodedovo \u00e8 collegato con la capitale russa Mosca con una linea ferroviaria diretta. I treni regionali delle Ferrovie russe partono dall'aeroporto per le stazioni moscovite: Stazione di Mosca-Paveletskaja, Stazione di Mosca-Kurskaja, Stazione di Mosca-Belorusskaja. Il tempo di percorrenza dei treni \u00e8 di 40 minuti e i treni \"Aeroexpress\" che collegano l'aeroporto con la citt\u00e0 non effettuano fermate intermedie.\nL'aeroporto di Mosca-Domodedovo \u00e8 collegato con la citt\u00e0 di Mosca da taxi collettivi. Inoltre, ci sono navette che permettono di raggiungere non solo il centro della citt\u00e0, ma anche l'Aeroporto di Mosca-\u0160eremet'evo e l'Aeroporto di Mosca-Vnukovo."}
{"id": "1374957", "revid": "289247", "url": "https://it.wikipedia.org/wiki?curid=1374957", "title": "Tofa\u015f Fiorino", "text": ""}
{"id": "1374959", "revid": "958185", "url": "https://it.wikipedia.org/wiki?curid=1374959", "title": "Quarta pauperum", "text": "La quarta pauperum \u00e8 il principio stabilito dal diritto canonico che la quarta parte del reddito di un beneficio ecclesiastico deve essere destinato a sovvenire al bisogno dei poveri.\nSecondo un'antica tradizione dei giuscanonisti fin dal V secolo i papi Simplicio e Gelasio avrebbero disposto l'amministrazione vescovile di tutte le rendite e la loro suddivisione in quattro parti:\nIn questo modo le propriet\u00e0 ecclesiastiche trovavano una loro giustificazione morale ed economica.\nIn effetti a seguito dell'incameramento dell'asse ecclesiastico fatto in epoca napoleonica e dopo le secolarizzazioni dei beni ecclesiastici, la situazione delle popolazioni povere in genere peggior\u00f2, almeno fino all'affermarsi del Welfare state, perch\u00e9 le istituzioni laicali tardarono a svolgere quel ruolo svolto, sia pure tra tanti abusi, dalla quarta pauperum."}
{"id": "1374960", "revid": "287204", "url": "https://it.wikipedia.org/wiki?curid=1374960", "title": "Terza linea ala", "text": "Il terza linea ala o, abbreviato, terza ala (ingl. \"flanker\", fr. \"troisi\u00e8me ligne aile\") \u00e8 un ruolo del rugby a 15.\nFa parte degli \"avanti\" e corrisponde, come suggerisce il nome, alla terza linea del pacchetto di mischia; in una squadra giocano due terze linee ala, contraddistinte dai numeri 6 e 7, che nella mischia giocano ai lati del terza linea centro, che invece ha il numero 8.\nLe terze ali sono i pi\u00f9 agili tra gli avanti, dato il loro duplice ruolo. In mischia hanno il compito di tenere compatto il pacchetto, ma sono anche i primi a doversene distaccare quando la palla esce dalla mischia, per cui devono abbinare doti di placcaggio e velocit\u00e0.\nIl numero 6 gioca sul lato della mischia pi\u00f9 vicino alla linea di touche, ovvero sul \"lato chiuso\", ed \u00e8 detto terza linea ala chiusa (in inglese \"blindside flanker\"); si lega con un braccio alla seconda linea e con la spalla sotto il gluteo del pilone pi\u00f9 vicino alla linea laterale. Ha un importante compito difensivo in mischia chiusa, essendo incaricato di intercettare l'eventuale ripartenza del numero 8 avversario dal lato pi\u00f9 stretto del campo. Il numero 6 \u00e8 di solito il pi\u00f9 grosso dei due e pu\u00f2 essere usato come terzo saltatore durante le rimesse laterali.\nIl numero 7 si trova in una posizione speculare, sul lato del centrocampo, ovvero sul \"lato aperto\", ed \u00e8 detto di conseguenza terza linea ala aperta (in inglese \"openside flanker\"). Di solito il numero 7 tende ad essere quello pi\u00f9 leggero, mobile e veloce dei due, addetto a recuperare i palloni durante un placcaggio. L'ala aperta \u00e8 spesso usata per \"caricare\" il mediano di apertura avversario, al fine di disturbarlo nel calcio o comunque costringerlo a prendere decisioni pi\u00f9 affrettate.\nVa notato, infine, che non tutte le squadre dividono le terze linee ala in aperta e chiusa: le squadre francesi sono solite usare un flanker destro e uno sinistro.\nI flanker inclusi nell'International Rugby Hall of Fame sono:"}
{"id": "1374962", "revid": "32698", "url": "https://it.wikipedia.org/wiki?curid=1374962", "title": "Camere a fili", "text": ""}
{"id": "1374963", "revid": "141783", "url": "https://it.wikipedia.org/wiki?curid=1374963", "title": "Conuro del sole", "text": ""}
{"id": "1374964", "revid": "111319", "url": "https://it.wikipedia.org/wiki?curid=1374964", "title": "Nuoto ai Giochi della XXVII Olimpiade - 200 metri dorso maschili", "text": "Si sono svolte 6 batterie di qualificazione. I primi 16 atleti si sono qualificati per le semifinali.\nBatterie.\n20 settembre 2000\nSemifinali.\n20 settembre 2000\nFinale.\n21 settembre 2000"}
{"id": "1374967", "revid": "10652", "url": "https://it.wikipedia.org/wiki?curid=1374967", "title": "Coelorhopalon obovatum", "text": ""}
{"id": "1374969", "revid": "117271", "url": "https://it.wikipedia.org/wiki?curid=1374969", "title": "Hypoxylon polymorphum", "text": ""}
{"id": "1374970", "revid": "10652", "url": "https://it.wikipedia.org/wiki?curid=1374970", "title": "Penzigia obovata", "text": ""}
{"id": "1374973", "revid": "10652", "url": "https://it.wikipedia.org/wiki?curid=1374973", "title": "Sphaeria obovata", "text": ""}
{"id": "1374974", "revid": "10652", "url": "https://it.wikipedia.org/wiki?curid=1374974", "title": "Sphaeria polymorpha", "text": ""}
{"id": "1374975", "revid": "10652", "url": "https://it.wikipedia.org/wiki?curid=1374975", "title": "Xylaria corrugata", "text": ""}
{"id": "1374976", "revid": "767487", "url": "https://it.wikipedia.org/wiki?curid=1374976", "title": "Joe Elliott", "text": "Biografia.\nElliott incontr\u00f2 Pete Willis nel 1977. Willis all'epoca suonava negli Atomic Mass, ed Elliot suon\u00f2 a delle audizioni, prima come chitarrista e poi come cantante. La band rimase colpita dalla sua performance, e lo arruol\u00f2. Elliott sugger\u00ec di cambiare nome in Deaf Leopard, che poi venne cambiato in Def Leppard, poich\u00e9 all'epoca, i gruppi punk col nome di un animale erano molto popolari in Gran Bretagna, e Def Leppard non voleva sembrare il nome di un gruppo punk. Elliott presto si integr\u00f2 nel gruppo contribuendo anche nella scrittura di canzoni.\nEsordendo all'interno dell'ondata NWOBHM, i Def Leppard si orientarono poi su melodie AOR, e, mischiandole con le sonorit\u00e0 dell'heavy metal, furono tra i capostipiti della corrente hair metal/pop metal. Dopo due dischi di moderato successo, l'album \"Pyromania\" del 1983 ottenne un enorme popolarit\u00e0 in tutto il globo.\nLontano dai Def Leppard, Elliott ha preso parte a diversi progetti paralleli, suonando in tribute band di Freddie Mercury, Alice Cooper, Mick Ronson, Ian Hunter e David Bowie. Nel 1992 ha partecipato, insieme agli altri membri dei Def Leppard, al Freddie Mercury Tribute Concert. Il gruppo suon\u00f2 \"Animal\", \"Let's Get Rocked\" e \"Now I'm Here\" (insieme a Brian May), e infine il solo Joe Elliott cant\u00f2 \"Tie Your Mother Down\" insieme ai Queen e a Slash.\nVita privata.\nJoe Elliott \u00e8 un grande sostenitore della squadra di calcio Sheffield United Football Club. risiede a Dublino, in Irlanda, dove possiede uno studio di registrazione casalingo in cui i Def Leppard hanno registrato la maggior parte dei loro lavori a partire da \"Euphoria\" del 1999.\nDiscografia.\nCon i Down 'n' Outz.\nMy ReGeneration (2010) \nLive at Hammersmith Apollo (2011) \nThe Further Adventures Of ... (2014) \n\" The Further Live Adventures Of ... \" (2017) \nThis Is How We Roll (2019)"}
{"id": "1374977", "revid": "1067855", "url": "https://it.wikipedia.org/wiki?curid=1374977", "title": "Hyman Roth", "text": ""}
{"id": "1374978", "revid": "4711", "url": "https://it.wikipedia.org/wiki?curid=1374978", "title": "Bergen-Belsen", "text": ""}
{"id": "1374986", "revid": "729019", "url": "https://it.wikipedia.org/wiki?curid=1374986", "title": "Parco delle Rocce", "text": "Il parco delle Rocce, all'interno del Parco minerario naturalistico di Gavorrano (GR), prende il nome dalla sua suggestiva collocazione all'interno di una cava di roccia che fu necessaria al riempimento dei vuoti nelle gallerie di miniera di Gavorrano.\nIl sito inoltre rappresenta un'area di competenza del Parco Tecnologico Archeologico delle Colline Metallifere Grossetane.\nIl Parco delle Rocce comprende:\nMuseo in Galleria.\nUn nuovo edificio a forma di cono segna l'ingresso del Museo in Galleria, un moderno museo multimediale sotterraneo che descrive le fasi del lavoro in miniera e la vita dei minatori a partire dagli anni 50-60 del secolo appena trascorso.\nLa galleria dove \u00e8 stato realizzato il museo era in origine una riservetta destinata a deposito di esplosivi e materiale detonante utilizzato nell'operazione di abbattimento delle rocce nella miniera di Gavorrano.\nLa riservetta poteva contenere pi\u00f9 di 100\u00a0kg di esplosivo perch\u00e9 il tracciato della galleria presenta tre gomiti con una nicchia a fondo cieco di almeno 4 metri di profondit\u00e0 (per permettere lo sfogo del gas in caso di esplosione). La temperatura all'interno non doveva essere superiore a 40\u00a0\u00b0C e inferiore agli 8\u00a0\u00b0C. Era dotata di fornelli di ventilazione per garantire una perfetta circolazione d'aria.\nLa sua localizzazione, pur a distanza di sicurezza dagli edifici minerari, \u00e8 nei pressi della galleria di carreggio di Pozzo Impero da dove il materiale esplosivo veniva trasportato su appositi carrelli all'interno della miniera.\nIl percorso prende inizio dal Centro Accoglienza al cui interno sono esposti campioni di minerale in teche di cristallo collocate nei quattro angoli della sala. Nell'ambiente conico che introduce alla galleria vera e propria \u00e8 collocato un plastico dell'area mineraria posizionato al centro, mentre su due pannelli circolari disposti lungo il perimetro figurano, da un lato il passato della miniera (in diversi momenti di attivit\u00e0) dall'altro il futuro di questa come complesso ecomuseale. Il percorso introduce il visitatore nella vita della miniera, attraverso immagini e suoni che provengono dal passato e dalla memoria del mondo minerario. L'allestimento prevede una serie di ricostruzioni dell'arte mineraria. Dopo la ricostruzione degli spogliatoi e della lampisteria si prosegue con la discesa in miniera che \u00e8 rappresentata da una gabbia simile a quella di Pozzo Impero. Le diverse fasi del cantiere minerario sono raccontate da sezioni dedicate all'attivit\u00e0 di ricerca, alla posa degli esplosivi, ai metodi di coltivazione e alle opere di sostegno. Un apparato mediatico, formato non solo da pannelli esplicativi ma anche da un sistema sincronizzato di luci, immagini e suoni, evocher\u00e0 in forma sensoriale, l'interno della miniera.\nA conclusione della visita \u00e8 prevista una proiezione che ripercorre le tappe salienti della storia della miniera e quelle future, che preludono ad un nuovo scenario di sviluppo per il territorio della ex Miniera di Gavorrano.\nL'efficacia museale \u00e8 garantita da audiovisivi, pannelli esplicativi, grandi foto d'epoca, raccolta di macchine, utensili, oggetti del vestiario e della vita di tutti i giorni del minatore, nonch\u00e9 allestimenti che ricostruiscono aspetti peculiari delle tecniche di escavazione del minerale: la \"gabbia\" ovvero l'ascensore manovrato da un argano per la discesa e risalita del personale attraverso il pozzo, la \"volata\" (l'abbattimento della roccia attraverso l'uso dell'esplosivo), le armature per la sicurezza delle gallerie, le lavorazioni di \"smarino\" con le pale ad aria compressa, ecc. Il tutto reso pi\u00f9 realistico dalla diffusione dei rumori delle lavorazioni e dalla presenza di originali figure di minatore, intagliate nel legno da un abile artista, nell'atto di compiere alcune delle azioni tipiche del lavoro in miniera.\nCava di San Rocco (Teatro delle Rocce).\nOltre al recupero di strutture sotterranee destinate al sistema museale, all'interno del Parco delle Rocce \u00e8 stata valorizzata anche la parte un tempo occupata dalla cava di calcare. Nel grandioso fronte di cava \u00e8 stata realizzato un grande anfiteatro adatto per rappresentazioni teatrali all'aperto, ricorrendo a materiale lapideo al fine di ottenere una perfetta fusione con l'ambiente circostante. \nLa Cava di San Rocco, ai cui piedi si trova la piccola cava semicircolare dove \u00e8 inserito il teatro, era una coltivazione a cielo aperto finalizzata all'estrazione di calcare per la produzione di materiale sterile utilizzato per le ripiene delle gallerie e dei cantieri sotterranei dismessi della miniera.\nIl teatro, che evoca la forma di un antico teatro greco, \u00e8 stato ideato per divenire \"parte della cava\". I gradoni che ospitano i posti per gli spettatori sono stati concepiti per seguire l'andamento del fronte fino a fondersi in maniera unica e suggestiva nei punti di contatto con la parete rocciosa.\n\u00c8 stato posto grande impegno nel salvaguardare ogni aspetto paesaggistico dell'area, per questo motivo lo sviluppo in altezza del teatro \u00e8 stato contenuto, ottenendo un pregevole risultato d'effetto visivo ed armonico.\nPer questo motivo anche i volumi destinati agli ambienti di servizio, necessari per le attivit\u00e0 teatrali, sono stati resi non visibili perch\u00e9 inseriti sotto le gradinate o interrati.\nDa qui si gode un panorama del paese di Gavorrano e della vallata sottostante.\nIl teatro ospita 2.000 posti.\nDai resti di una vecchia cava \u00e8 nato uno spazio culturale polifunzionale per rappresentazioni teatrali, serate musicali, spettacoli di danza, concerti, convegni, manifestazioni d'arte, grandi eventi. Attualmente \u00e8 sede di un Festival che si svolge tutti gli anni da luglio a settembre."}
{"id": "1374994", "revid": "298055", "url": "https://it.wikipedia.org/wiki?curid=1374994", "title": "Rocco Lampone", "text": ""}
{"id": "1374995", "revid": "228587", "url": "https://it.wikipedia.org/wiki?curid=1374995", "title": "Pozzo Impero", "text": "Il Pozzo Impero (situato a quota +240 m s.l.m.) \u00e8 uno dei pozzi minerari della miniera di pirite di Gavorrano (GR), oramai dismessa. L'imboccatura si trova in sotterraneo ed \u00e8 raggiungibile attraverso una galleria di carreggio.\nIl pozzo fu iniziato nel 1936 a partire dal livello +90 m s.l.m. e armato con un rivestimento di traversoni metallici.\nNel 1938 il pozzo fu munito anche di un sistema di estrazione costituito da un argano a bobine con funi metalliche piatte di 170x70 mm. L'argano era azionato da un motore elettrico trifase da 200 HP ed era munito di vari dispositivi di sicurezza (freno automatico, limitatore di velocit\u00e0). Le gabbie erano ad un solo piano predisposte per il trasporto di 2 vagonetti in tandem.\nLa funzione del Pozzo Impero in questo periodo era quella di servire le parti inferiori della miniera facendo risalire il minerale abbattuto nei cantieri al di sotto di +90 m s.l.m. fino a questo livello che era la base del Pozzo Roma, attraverso il quale, successivamente, poteva arrivare in superficie.\nNel 1957 il Pozzo Impero venne scavato verso l'alto fino a giungere al definitivo livello di testa a +240 m s.l.m. (quello attuale), collegato all'esterno per mezzo di una galleria, il cui imbocco era ed \u00e8 tuttora ubicato nel piazzale antistante l'edificio ospitante gli spogliatoi e il gabinetto medico.\nAlla bocca del pozzo fu installato un argano Pomini da 250 HP, associato ad una cabina elettrica per l'alimentazione.\nDopo la totale trasformazione dell'impianto di estrazione del Pozzo Roma, adibito solamente al trasporto di minerale, il Pozzo Impero venne utilizzato per l'accesso in miniera del personale e per la ventilazione.\nAttualmente \u00e8 un sito del Parco minerario naturalistico di Gavorrano, compreso nel pi\u00f9 ampio Parco tecnologico archeologico delle colline metallifere grossetane."}
{"id": "1374997", "revid": "287204", "url": "https://it.wikipedia.org/wiki?curid=1374997", "title": "Pozzo Roma", "text": "Il Pozzo Roma (situato a quota +200\u00a0m slm) \u00e8 il simbolo della Miniera di Gavorrano (GR).\nIl \"castello\" di estrazione del pozzo \u00e8 attualmente costituito da una torre verticale a traliccio in ferro (altezza 40 metri) che sostiene le guide e porta in alto le molette (funi) e da una coppia di puntoni obliqui leggermente divaricati verso il basso, che hanno il compito di resistere alla risultante del tiro delle funi.\nGli edifici circostanti ospitano gli ambienti di servizio del pozzo (sala argano, cabine elettriche) e gli impianti della laveria per il trattamento del minerale.\nStoria.\nIl suo scavo fu iniziato nel 1914, vicino al vecchio pozzo in legno realizzato dalla Unione Piriti nel 1909. Alla fine del 1914 lo scavo raggiunse il livello +150\u00a0m s.l.m. \nPer renderlo subito efficiente venne rivestito in parte in legname ed in parte in muratura e venne dotato di un castelletto in ferro e di un argano di estrazione, successivamente (dopo la seconda guerra mondiale) sostituito con quello che \u00e8 visibile adesso. Attraverso questo pozzo si effettuava l'estrazione del minerale dai cantieri sotterranei che erano collegati attraverso una serie di gallerie di carreggio, poste a diversi livelli e alcune lunghe decine di chilometri. Per questo motivo \u00e8 situato nei pressi dell'impianto di frantumazione e di arricchimento della pirite (l'impianto delle Laverie). Da questo momento in poi, quindi, diviene il fulcro della Miniera di Gavorrano, dato che gran parte del minerale estratto usciva da questa struttura.\nNel 1915 raggiunse la profondit\u00e0 di +90\u00a0m s.l.m.\nNel 1922 venne ampliata la cabina dell'argano.\nNel 1954 fu installato un nuovo argano a tamburi cilindrici dalla potenza di 50 HP e l'anno successivo venne modificata l'apparecchiatura per il carico e dosaggio automatico in maniera da garantire una portata di circa 120 tonnellate orarie.\nNell'anno 1963 venne sostituito il vecchio impianto di estrazione con un nuovo argano a puleggia d'aderenza detto Sistema Koepe dotato di apparecchiature elettromeccaniche di comando e controllo e messo in funzione un motore della potenza di 750 HP.\n(La puleggia d'aderenza Koepe \u00e8 un particolare organo per il sistema di avvolgimento della fune che permette un perfetto equilibramento automatico).\nCon questo sistema le operazioni di carico e scarico divennero pi\u00f9 rapide (la durata era di circa 1 minuto). L'impianto di estrazione era costituito da skip della portata di 4,223 vagoni da 400 litri ciascuno. Ogni skip veniva riempito automaticamente e ripartiva alla velocit\u00e0 di 9\u00a0m/s.\nNel 1970 il Pozzo Roma fu approfondito fino al livello \u2013140\u00a0m slm che ne \u00e8 tuttora la base.\nFino alla met\u00e0 degli anni \u2018 70 le operazioni di carico e scarico veniva eseguita in 2 turni di lavoro, e successivamente fu organizzata in un solo turno durante il quale gli skip compievano circa 300 corse estraendo circa 500\u00a0m\u00b3 di minerale (circa 2.500 tonnellate).\nImpianto delle Laverie.\nL'impianto di arricchimento del minerale ha subito nel corso degli anni notevoli cambiamenti in relazione allo sviluppo tecnologico.\nIn generale l'impianto di trattamento del minerale era costituito da un impianto di frantumazione (frantoi) e un sistema di separazione della pirite dallo sterile (vagli e crivelli) conosciuto come laveria. Le torbide della frantumazione e laveria erano ulteriormente lavorate nell'impianto di flottazione chimica in localit\u00e0 \"San Giovanni\" di Filare, costituito da un sistema di macinazione (mulini), celle di flottazione collegate in serie e un \"dorr\" (grande vasca circolare con funzione di addensatore). Gli scarti venivano depositati nei \"bacini\". Negli ultimi anni di attivit\u00e0 nei 2 turni di lavoro si producevano circa 50 tonnellate di pirite con un tenore del 48%.\nDopo la chiusura della miniera, il sito di Pozzo Roma \u00e8 divenuto parte della rete museale del Parco minerario naturalistico di Gavorrano all'interno del pi\u00f9 ampio Parco tecnologico archeologico delle colline metallifere grossetane."}
{"id": "1374998", "revid": "102616539", "url": "https://it.wikipedia.org/wiki?curid=1374998", "title": "Rigoloccio", "text": "La miniera di pirite del Rigoloccio faceva parte del complesso minerario di Gavorrano (GR), al quale era collegato con una teleferica che giungeva in prossimit\u00e0 del Pozzo Roma. La teleferica in seguito \u00e8 stata sostituita da una galleria sotterranea da cui il materiale estratto veniva condotto sino al Pozzo Roma.\nLe discariche degli sterili hanno dato luogo ad un'ampia piattaforma dalle scarpate assai ripide, che in certi punti assumono la forma dei calanchi per l'accentuata erosione delle acque meteoriche.\nL'impianto estrattivo \u00e8 costituito da un pozzo, i fabbricati per ospitare l'argano e dei servizi connessi con l'attivit\u00e0 che attualmente sono totalmente abbandonate.\nNelle vicinanze del Pozzo del Rigoloccio, il Pozzo 4, \u00e8 ancora in funzione ed \u00e8 utilizzato per il pompaggio delle acque all'interno della Miniera.\nBreve storia.\nA partire dal 1924 l'area di Rigoloccio, fu interessata da intense ricerche minerarie (mediante sondaggi e una galleria di 550 metri alla Fonte all'Anguilla a q. 120) eseguite dalla Societ\u00e0 Montecatini le quali fornirono dei risultati positivi. Permisero infatti di accertare l'esistenza di una serie \"lenti\" mineralizzate a pirite, talvolta collegate per mezzo di apof\u00ecsi pi\u00f9 o meno evidenti.\nTali mineralizzazioni erano localizzate ai contatto tra il granito alterato e disgregato (detto \"renone\") a tetto e gli scisti permiani a letto.\nLa pirite che costituiva le lenti sopra citate si presentava abbastanza pura (anche se talvolta si individuavano ossidi ed idrossidi di ferro, peraltro circoscritti in piccoli settori) associata a ganga prevalentemente quarzosa.\nQuesti risultati spinsero nel 1925 la Montecatini ad intraprendere lo scavo di due pozzi (n\u00b01 e n\u00b02) per iniziare lo sfruttamento di questo giacimento, tanto che nel 1930 ebbe inizio l'attivit\u00e0 produttiva.\nNei primi anni la coltivazione fu limitata alle parti pi\u00f9 superficiali del giacimento, successivamente fu accertata la prosecuzione della mineralizzazione verso il basso, il che determin\u00f2 un progressivo abbassamento dei cantieri.\nIl pozzo principale, che ha l'imbocco a quota 136 s.l.m., nel 1929 fu approfondito fino a quota 0 s.l.m. e da questo, con una galleria (traversa) a quota 20 s.l.m., fu incontrata la pirite. A seguito di questo ritrovamento fu iniziata la costruzione della teleferica Rigoloccio-Gavorrano.\nQuesta miniera nonostante la sua ubicazione estremamente vicina a quella di Gavorrano, alla quale verr\u00e0 successivamente collegata per mezzo detta galleria del livello -200 metri.\nOggi il sito minerario \u00e8 un'area di competenza del Parco tecnologico archeologico delle colline metallifere grossetane e rientra all'interno del Parco minerario naturalistico di Gavorrano."}
{"id": "1375001", "revid": "1573940", "url": "https://it.wikipedia.org/wiki?curid=1375001", "title": "Fjordia lineata", "text": "La flabellina dalla linea bianca (Fjordia lineata ()) \u00e8 un mollusco nudibranchio della famiglia Coryphellidae.\nDescrizione.\nCorpo di colore bianco-rosato, con cerata rossi. Rinofori dello stesso colore del corpo puntinati in bianco, tentacoli orali lunghi, attraversati ciascuno da una sottile linea bianca che si unisce sul capo e prosegue fino alla parte posteriore del corpo. Fino a 3 centimetri.\nBiologia.\nSi nutre principalmente di idrozoi del genere \"Eudendrium\".\nDistribuzione e habitat.\nPoco comune nel Mar Mediterraneo, pi\u00f9 abbondante nell'Oceano Atlantico orientale, sulle coste europee fino alla Norvegia, da 10 a 40 metri di profondit\u00e0."}
{"id": "1375002", "revid": "486946", "url": "https://it.wikipedia.org/wiki?curid=1375002", "title": "Flabellina dalla linea bianca", "text": ""}
{"id": "1375003", "revid": "767487", "url": "https://it.wikipedia.org/wiki?curid=1375003", "title": "Dollari sporchi", "text": "Dollari sporchi (\"Dead Presidents\") \u00e8 un film noir drammatico statunitense del 1995 diretto da Allen e Albert Hughes, sulle tematiche del disagio dei giovani neri nel decennio tra gli anni settanta e ottanta.\nTrama.\nUn gruppo di amici si arruola volontario nell'esercito appena dopo il diploma alle scuole superiori. Inviati nel corpo dei Marines, vengono spediti in Vietnam. Assegnati alle forze speciali, i giovani volontari vengono travolti dagli orrori della guerra del Vietnam di cui saranno loro malgrado anche diretti protagonisti. Alla fine del conflitto, i giovani fanno ritorno in patria trovando il loro vecchio mondo sconvolto dalla droga e dal problema della disoccupazione, che alla fine travolgeranno anche loro."}
{"id": "1375008", "revid": "842", "url": "https://it.wikipedia.org/wiki?curid=1375008", "title": "Processore superscalare", "text": ""}
{"id": "1375010", "revid": "15756", "url": "https://it.wikipedia.org/wiki?curid=1375010", "title": "Chiesa di San Nazario (Cantarana)", "text": "La chiesa di San Nazario di Cantarana \u00e8 nata per devozione popolare tra il XIV e il XV secolo, \u00e8 ubicata su un'altura che da sulla valle Maggiore sulla collina detta del Bricco Grosso.\nStoria.\nNon vi sono documenti che attestino la sua origine, il primo documento che ne parla \u00e8 un catasto ma pare sia stata edificata per devozione nei confronti di San Nazario, che in questo luogo, per secoli, \u00e8 stato invocato quale protettore dei bambini ammalati di \"ruffa\" ovvero crosta lattea.\nEssendo edificata in luogo appartato dal centro abitato divenne dimora di un eremita sino ai primi decenni del XX secolo.\nDiffusissimo fino all'Ottocento il \u201cpellegrinaggio\u201d a questa cappella e ne sono testimonianza ancora oggi i numerosi ex voto ancora presenti nella chiesa nonostante siano stati in larga parte distrutti.\nVerso la fine del Seicento la popolazione impossibilitata a mantenere decorosa la chiesa visto anche il crescente numero di devoti, la cede al conte di Cantarana Baldovino V Malabaila, con l'obbligo da parte del conte di mantenerla in ordine di provvedere a nominare un nuovo eremita.\nSeri lavori di Ristrutturazione avvengono nel 1786 ad opera del conte di Cantarana Ercole Cacherano d'Osasco (sindaco di Torino 1792\u00a0\u2013 1793) che ricostruisce la chiesa dandogli l'attuale struttura barocca.\nRimane di propriet\u00e0 della famiglia fino alla fine del XIX secolo. Poi la popolazione se ne fa ancora carico fino ai giorni nostri. Anche se \u00e8 curioso rilevare che la famiglia Cacherano non l'ha mai formalmente venduta e pertanto non esiste un atto di vendita in nessun archivio.\nArchitettura e Arte.\nLa chiesa si presenta con una struttura ad una navata in stile barocco. \u00c8 senza dubbio l'esempio di chiesa campestre in questo stile meglio conservata di tutta la provincia di Asti. Posta su un'altura oggi circondata da colture, ma un tempo in un bosco, ha una piccola cella campanaria e una sacrestia che quando c'era l'eremita aveva una soppalca e fungeva anche da abitazione. Attualmente si pu\u00f2 ancora vedere la conformazione dell'eremo.\nAl suo interno troviamo un quadro della fine del XVIII secolo raffigurante san Nazario e al suo interno \u00e8 custodito un pregiato ex voto attribuibile al pittore astigiano Michelangelo Pittatore.\nLeggende.\nSi narra che nei pressi della chiesa fossero sepolti i defunti della nobile famiglia Malabaila (poi Cacherano) titolari della chiesa.\nPi\u00f9 verosimilmente vi furono s\u00ec delle tombe, trovate dai contadini durante i lavori nei campi, ma si possono riferire a quelle degli eremiti."}
{"id": "1375012", "revid": "287204", "url": "https://it.wikipedia.org/wiki?curid=1375012", "title": "Ente comunale di assistenza", "text": "LEnte Comunale di Assistenza (E.C.A.) fu la nuova denominazione che la legge 3 giugno 1937, n\u00b0 847, dava alle preesistenti Congregazioni di carit\u00e0, che venivano soppresse: non a caso il fascismo sostitu\u00ec la parola \"Carit\u00e0\" con la parola \"Assistenza\".\nTali nuovi enti acquisirono anche l'intero patrimonio delle Congregazioni di carit\u00e0.\nNell'ambito del trasferimento in mani pubbliche dei compiti di assistenza, l'Ente si dotava di un proprio statuto e si poneva lo scopo di assistere coloro che \"si trovassero in condizioni di particolare necessit\u00e0\", doveva anche promuovere il coordinamento delle varie attivit\u00e0 assistenziali esistenti nel comune. \nCompiti sussidiari erano:\nVenne disposto che i lasciti e i legati che avevano come destinatari \"i poveri\" dovessero pervenire all'E.C.A.\nOltre a mantenere attivit\u00e0 simili alle Congregazioni di carit\u00e0, nel corso degli anni, sono demandate agli ECA altre forme di assistenza, ad esempio: post bellica (1945-1963), soccorso invernale (1954-1963), l'assistenza agli invalidi civili ciechi (1966-1975).\nAi sensi dell'art. 25 del D.P.R. 24 luglio 1977, n. 616, \"Trasferimento e deleghe di funzioni amministrative ai comuni\", gli enti comunali di assistenza vennero soppressi e le loro funzioni, competenze, personale e beni trasferiti al comune in cui l'ente stesso aveva sede. Era inoltre previsto che le regioni con proprie leggi determinassero le norme sul passaggio del personale, dei beni e delle funzioni dei disciolti E.C.A. ai rispettivi comuni.\nDa ultimo la legge n. 847/1937 \u00e8 stata abrogata solo dall'art. 24 del D.L. 25 giugno 2008 n. 112, a far data dal centottantesimo giorno successivo alla data di entrata in vigore del medesimo decreto legge (convertito nella legge n. 133/2008)."}
{"id": "1375014", "revid": "73125", "url": "https://it.wikipedia.org/wiki?curid=1375014", "title": "Lowell Observatory", "text": ""}
{"id": "1375016", "revid": "10652", "url": "https://it.wikipedia.org/wiki?curid=1375016", "title": "Xylosphaera obovata", "text": ""}
{"id": "1375018", "revid": "10652", "url": "https://it.wikipedia.org/wiki?curid=1375018", "title": "Xylosphaera polymorpha", "text": ""}
{"id": "1375024", "revid": "767487", "url": "https://it.wikipedia.org/wiki?curid=1375024", "title": "Beatrix Boulsevicz", "text": "Specializzata nei 200m farfalla, ha vinto un oro agli europei di corta di Trieste nel 2005 e un argento a quelli di Helsinki 2006."}
{"id": "1375027", "revid": "1048993", "url": "https://it.wikipedia.org/wiki?curid=1375027", "title": "Sid Caesar", "text": "Carriera.\nAttore poliedrico, ottenne negli Stati Uniti d'America grande successo negli anni cinquanta, con la conduzione del programma televisivo \"Your Show of Shows\", che annoverava tra gli autori Mel Brooks. Nella sua carriera, all'inizio della quale collabor\u00f2 con Woody Allen, che per lui scrisse diverse battute, conquist\u00f2 due Emmy Awards. Approdato al cinema nell'immediato dopoguerra, recit\u00f2 in oltre 60 pellicole cinematografiche, tra cui grandi successi come \"Grease\" (1978).\nNel 1943 spos\u00f2 Florence Caesar; i due rimasero insieme fino al 2010 (anno della morte di Florence). Ebbero tre figli: Michelle, Rick (1952) e Karen (1957). Caesar mor\u00ec il 12 febbraio 2014 nella sua casa di Beverly Hills, all'et\u00e0 di 91 anni, dopo una breve malattia. \u00c8 sepolto nel Cimitero di Mount Sinai Memorial Park a Los Angeles, California.\nDoppiatori italiani.\nNelle versioni in italiano dei suoi film, Sid Caesar \u00e8 stato doppiato da:"}
{"id": "1375028", "revid": "117271", "url": "https://it.wikipedia.org/wiki?curid=1375028", "title": "Xylaria obovata", "text": ""}
{"id": "1375029", "revid": "117271", "url": "https://it.wikipedia.org/wiki?curid=1375029", "title": "Xylaria rugosa", "text": ""}
{"id": "1375033", "revid": "767487", "url": "https://it.wikipedia.org/wiki?curid=1375033", "title": "Monkey Shines - Esperimento nel terrore", "text": "Monkey Shines - Esperimento nel terrore (\"Monkey Shines - An Experiment in Fear\") \u00e8 un film del 1988 diretto e sceneggiato da George A. Romero. Tratto da un romanzo di Michael Stewart, \u00e8 un efficace thriller \"imperniato sulla labile linea di divisione tra uomo e animale\".\nTrama.\nLo studente universitario Allan Mann ha un grave incidente e finisce su una sedia a rotelle, in stato tetraplegico. Un suo amico fidato gli regala un cebo dai cornetti ammaestrato, alla quale, nel suo laboratorio di sperimentazione animale, ha iniettato un siero ricavato dal tessuto cerebrale umano. Tra il giovane Allan e la scimmia si sviluppa un forte e angosciante legame psichico, che presto degenera fino a provocare vari omicidi da parte dell'animale, di cui proprio Allan, inconsciamente, si rivela essere il richiedente.\nDistribuzione.\nLe riprese della pellicola si svolsero tra luglio e settembre del 1987. Venne commercializzata negli Stati Uniti il 29 luglio del 1988. Prima di essere distribuita in Italia, venne esportata nei seguenti paesi:\nIncassi.\nIl film, costato circa 7.000.000 $, ne incass\u00f2 negli Stati Uniti solo 5.344.577."}
{"id": "1375040", "revid": "110157", "url": "https://it.wikipedia.org/wiki?curid=1375040", "title": "Grande Morava", "text": "La Grande Morava (in Serbo, \"Velika Morava\", \"\u0412\u0435\u043b\u0438\u043a\u0430 \u041c\u043e\u0440\u0430\u0432\u0430\") \u00e8 il tratto terminale del sistema fluviale serbo della Morava (da non confondere col fiume Morava dell'Europa centrale).\nNasce dalla confluenza della Morava meridionale (\"Ju\u017ena Morava\", \"\u0408\u0443\u0436\u043d\u0430 \u041c\u043e\u0440\u0430\u0432\u0430\") e della Morava occidentale (\"Zapadna Morava\", \"\u0417\u0430\u043f\u0430\u0434\u043d\u0430 \u041c\u043e\u0440\u0430\u0432\u0430\") nei pressi della cittadina di Stala\u0107.\nGeografia.\nIl bacino della Grande Morava misura 6.126\u00a0km\u00b2, quello dell'intero sistema, 37.444\u00a0km\u00b2 (di cui, 1,237\u00a0km\u00b2 in Bulgaria e 44\u00a0km\u00b2 in Macedonia), coprendo circa il 42% del territorio della Serbia.\nScorre in una pianura chiamata Pomoravlje o \"Valle del fiume Morava\", dove 200.000 anni fa si estendeva il Mare Pannonico. Circa a met\u00e0 del suo corso, la Grande Morava passa attraverso le Gole di Bagdran (\"Bagrdanska klisura\", \"\u0411\u0430\u0433\u0440\u0434\u0430\u043d\u0441\u043a\u0430 \u043a\u043b\u0438\u0441\u0443\u0440\u0430\") che in passato erano circondate da rigogliose foreste. Sfocia ad Est della citt\u00e0 di Semedrevo, tra i villaggi di Kuli\u010d e Dubravica, nel bacino minerario carbonifero di Kostolac.\nIl fiume \u00e8 navigabile solamente nella parte terminale del suo corso, per circa 3\u00a0km a causa dell'accumularsi, nel suo letto, di detriti provenienti dalla Morava Meridionale: nel passato, invece, era quasi totalmente percorribile in nave.\nAffluenti.\nGli affluenti della Grande Morava sono generalmente piccoli fiumi: il pi\u00f9 lungo \u00e8 la Jasenica (79\u00a0km), gli altri raramente superano i 50\u00a0km. Vi confluiscono da Est la Jovanova\u010dka, la Crnica, la Ravanica e la Resav\u010dina, da Est, la Kaleni\u0107ka, il Lugomir, la Belica, la Lepenica, la Ra\u010da, e la Jasenica. Questi affluenti hanno una portata ridotta, ma, nei periodi piovosi, causano frequenti allagamenti."}
{"id": "1375041", "revid": "100120440", "url": "https://it.wikipedia.org/wiki?curid=1375041", "title": "Jessica Dickons", "text": "Dopo l'oro conquistato nel 2006 agli Europei Juniores di Palma di Maiorca nei 200\u00a0m farfalla, sulla stessa distanza \u00e8 riuscita a vincere un bronzo agli europei in vasca corta di Helsinki.\nLo stesso traguardo lo raggiunge nel 2008 ai Mondiali in vasca corta di Manchester."}
{"id": "1375044", "revid": "1259603", "url": "https://it.wikipedia.org/wiki?curid=1375044", "title": "Congregazione di carit\u00e0", "text": "Congregazione di carit\u00e0 \u00e8 la denominazione ottocentesca delle istituzioni statali destinate a venir incontro ai bisogni della popolazione povera. In Italia, nelle congregazioni furono incorporati i beni immobili requisiti alle istituzioni caritative e benefiche della Chiesa cattolica.\nStoria.\nPeriodo preunitario.\nDopo l'invasione napoleonica dell'Italia e con la creazione degli stati vassalli, inizi\u00f2 un processo di soppressione e razionalizzazione delle istituzioni caritative e benefiche ecclesiastiche. Tale processo port\u00f2 alla creazione di un organismo gestionale, denominato Congregazione di carit\u00e0.\nCon decreto 3 agosto 1803, il vicepresidente della Repubblica italiana, Francesco Melzi d'Eril stabil\u00ec un \"regolamento provvisorio per l'amministrazione e tutela dei beni addetti a istituti di religione o di beneficenza\".\nIl 5 settembre 1807, un decreto del vicer\u00e9 del Regno italico, Eugenio di Beauharnais, disciplin\u00f2 la beneficenza pubblica. Il successivo decreto del 21 dicembre 1807, stabil\u00ec la competenza del Ministro dell'Interno, mentre i comuni venivano caricati dell'onere dei bisogni degli ospedali, orfanotrofi, istituti elemosinieri. I beni prima appartenenti a tali istituzioni venivano trasferiti a \"Congregazioni di carit\u00e0\", amministrati da probi cittadini del comune.\nDopo una momentanea soppressione, le congregazioni vennero riattivate per il Regno Lombardo-Veneto dal governo austriaco, con una amministrazione semplificata.\nDopo l'unit\u00e0 d'Italia.\nA seguito dell'unificazione nazionale italiana, la legge 3 agosto 1862 n. 753 (\u00ablegge Rattazzi\u00bb) \nistitu\u00ec la congregazione di carit\u00e0 \"con lo scopo di curare l'amministrazione dei beni destinati all'erogazione di sussidi e altri benefici per i poveri\". La legge prevedeva una congregazione di carit\u00e0 per ciascun comune. La decisione effettiva sulla creazione della Congregazione spettava comunque al Consiglio comunale, in autonomia.\nLa gestione della congregazione era affidata ad un consiglio di amministrazione, eletto dal consiglio comunale o cooptato. Il provvedimento demand\u00f2 alle congregazioni la vigilanza sulle Opere Pie, assegnando compiti di controllo sui loro bilanci.\nLa legge di riforma del 17 luglio 1890 (cd. \u00ablegge Crispi\u00bb) stabil\u00ec l'obbligo per ciascuno comune di dotarsi di una Congregazione di carit\u00e0. Inoltre cre\u00f2 un organismo, la Giunta Provinciale Amministrativa, che consent\u00ec al governo centrale di controllare l'operato delle Congregazioni. La natura accentratrice dell'organismo era dimostrata dal fatto che era presieduta dal prefetto.\nSoppressione.\nCon legge 3 giugno 1937 n. 847 si ebbe la soppressione delle congregazioni di carit\u00e0: le competenze sinora esercitate da queste passarono agli enti comunali di assistenza (ECA)."}
{"id": "1375046", "revid": "298229", "url": "https://it.wikipedia.org/wiki?curid=1375046", "title": "Roster della TNA", "text": ""}
{"id": "1375047", "revid": "339392", "url": "https://it.wikipedia.org/wiki?curid=1375047", "title": "Roster della ROH", "text": ""}
{"id": "1375052", "revid": "1314312", "url": "https://it.wikipedia.org/wiki?curid=1375052", "title": "Medley", "text": "In musica, un medley (in passato, \"fantasia\") consiste nel proporre due o pi\u00f9 brani eseguiti in sequenza senza interruzioni e di solito in versione pi\u00f9 breve rispetto all'originale.\nTipologia.\nPer la selezione dei pezzi e per la loro successione, le tonalit\u00e0 musicali dei vari pezzi vanno prese in considerazione per evitare passaggi bruschi da un brano all'altro.\nUn esempio celebre nel rock sono le versioni \"live\" di \"Whole lotta love\" e \"Dazed and confused\" dei Led Zeppelin, che vengono dilatate entrambe oltre i 20 minuti con l'inserimento di altre canzoni \"blues\".\nAllo stesso modo i Pink Floyd hanno realizzato il loro album \"The Dark Side of the Moon\" del 1973, che forse \u00e8 il pi\u00f9 famoso album senza interruzioni fra le tracce. I brani sono stati riprodotti senza pause anche nei \"live\" del gruppo britannico, come ad esempio \"Pulse\" o \"The Wall\".\nMa il \"medley\" pi\u00f9 famoso \u00e8 quello del lato B del CD \"Abbey Road\" dei Beatles. Il \"medley\" parte dalla canzone \"You Never Give Me Your Money\", per poi finire nella canzone \"The End\".\nUn altro esempio di \"medley\" si pu\u00f2 sentire nell'album \"Sheer Heart Attack\" dei Queen. Il \"medley\" parte dalla canzone \"Tenement Funster\", per poi finire nella canzone \"Lily Of The Valley\".\nDifferenze.\nQuando invece due canzoni, anzich\u00e9 essere riprodotte in sequenza, vengono fuse, si tratta di \"mash-up\". A differenza del \"medley\", il \"mash-up\" prevede che dalle canzoni che lo compongono siano prelevate parti a scelta, ad esempio solo strofe o solo ritornelli di un brano e dell'altro.\nQuando invece, servendosi di parti originali di un brano, si modificano gli arrangiamenti, si parla di \"remix\". Un \"medley\" formato con una serie di \"remix\" viene detto \"megamix.\" Normalmente \u00e8 fatto di materiale di uno stesso artista, o di canzoni popolari di un certo anno: si cita ad esempio \"Grease Megamix\".\nIn inglese, la parola \"medley\" ha anche un significato pi\u00f9 ampio usato per definire un insieme di cose relazionate ma differenti, presentate come una sola cosa."}
{"id": "1375056", "revid": "1904508", "url": "https://it.wikipedia.org/wiki?curid=1375056", "title": "Carlo Luigi di Baden", "text": "Biografia.\nInfanzia.\nEra figlio del margravio Carlo Federico di Baden, e di sua moglie, Carolina Luisa d'Assia-Darmstadt. Il padre nel 1803 fu elevato a Principe Elettore e, successivamente nel 1806, fu Primo Granduca di Baden.\nVenne descritto come obeso e malato. Carlo Luigi pass\u00f2 tutta la vita all'ombra del padre. Tuttavia, dal 1773, partecip\u00f2 alle riunioni del Consiglio privato a Karlsruhe.\nMatrimonio.\nSpos\u00f2, il 15 luglio 1774 a Darmstadt, Amalia, figlia del langravio Luigi IX d'Assia-Darmstadt.\nCarriera militare.\nNel 1795 divenne generale. Dopo il matrimonio di sua figlia Luisa con l'erede al trono russo Alessandro, venne nominato al grado di generale della fanteria russa.\nMorte.\nNel 1801 Carlo Luigi, insieme alla moglie, and\u00f2 a trovare sua figlia Luisa, che nel frattempo era diventata zarina. Sulla via del ritorno dalla Russia, visit\u00f2 anche la figlia Federica, regina di Svezia. Al suo arrivo a Arboga, nel Castello di Gripsholm, Carlo Luigi venne colpito da un ictus.\nMor\u00ec il 16 dicembre 1801. Fu sepolto nella Chiesa di Riddarholmen a Stoccolma. Il suo cuore venne posto nella chiesa di San Michele a Pforzheim.\nDiscendenza.\nCarlo Luigi ed Amelia Frederica ebbero otto figli:"}
{"id": "1375057", "revid": "380654", "url": "https://it.wikipedia.org/wiki?curid=1375057", "title": "Jay Briscoe", "text": "Oltre che nella Ring of Honor, lotta nel circuito indipendente e nella New Japan Pro-Wrestling. Insieme al fratello Mark forma il tag team Briscoe Brothers.\nCarriera.\nCombat Zone Wrestling (2001\u20132003, 2010\u20132012).\nI fratelli Jay e Mark Briscoe debuttarono nella Combat Zone Wrestling, esattamente il 20 gennaio 2001 all'evento Delaware Invasion, perdendo un 3 on 1 handicap match contro Trent Acid. Al primo evento Best of the Best, uno show dove prendevano parte atleti di peso inferiore alle 220 libbre con stipulazioni di match in stile prettamente hardcore, Jay vinse un triple treath contro suo fratello Mark e Nick Mondo, schienando quest'ultimo. Ovviamente Jay non riusc\u00ec a vincere il torneo, ma il suo incontro fu notato dai fans e dai promoter, e questo fu considerato lo slancio di carriera per i due fratelli, che si trovarono presto ad avere ingaggi ben pi\u00f9 importanti e prestigiosi in altri circuiti indipendenti. Il 14 luglio 2001, ad appena sette mesi dal loro debutto, sconfissero gli H8 Club conquistando i CZW World Tag Team Championship, che tuttavia persero appena due settimane dopo contro Johnny Kashmere e Justice Pain. Mentre Mark non venne inserito nelle card nei mesi successivi, Jay arriv\u00f2 anche a giocarsi il CZW World Heavyweght Championship contro Justice Pain, perdendo l'incontro.\nFino al 2002 compreso, i fratelli furono quasi un'esclusiva della CZW, e svolgevano i loro incontri nella nuova sede di Philadelphia. Il primo incontro importante dopo il trasferimento dal New Jersey in Pennsylvania fu a Cage of Death 3 dove i Briscoe sfidarono Nick Cage e Nate Hatred. Tuttavia all'epoca, sia Jay che Mark erano minorenni, rispettivamente 17 e 16 anni, e quindi per regolamento dello Stato di Pennsylvania non potevano prendere parte ad uno show di wrestling. La CZW, che voleva assolutamente nelle card i due fratelli, fece uno strappo alla regola, \"mascherando\" i due, che assunsero l'identit\u00e0 dei Midnight Outlaws fino al compimento dei 18 anni di Jay. Mentre Mark era ancora diciassettenne, smisero di combattere in CZW per ritornarci il 12 aprile 2003, con i loro originali ring name, presero parte al Best of the Best 3, terza edizione dell'evento che li aveva lanciati nel panorama indipendente. Mentre Mark fu vittima di un infortunio in un match contro Ruckus, Jay arriv\u00f2 in semifinale, dove tuttavia fu eliminato da B-Boy. A Truth or Consequences, il 14 giugno, sfidarono i Backseat Boyz per i titoli di coppia, ma non riuscirono a conquistarle. I Briscoe non apparirono pi\u00f9 in CZW per oltre sette anni, vi fecero ritorno nel dicembre 2010, a Cage of Death XII, sfidando i neo campioni di coppia Philly's Most Wanted, con i quali iniziarono una rivalit\u00e0. Nel primo incontro con le cinture in palio, i campioni vinsero per no contest, fu cos\u00ec che il rematch, svoltosi il 12 febbraio a Twelve: The Twelfth Anniversary Event, fu effettuato con stipulazione senza squalifiche e i Briscoe ebbero la meglio. Il regno dur\u00f2 appena tre mesi, quando i Philly's Most Wanted li sconfissero nuovamente.\nJersey All Pro Wrestling (2001\u20132002, 2005).\nAgli inizi si dividevano tra CZW e Jersey All Pro Wrestling e il 14 marzo 2001 disputarono il loro primo match perdendo contro Insane Dragon e Dixie. Ancora minorenni, fecero altre tre apparizioni nel 2001 nella JAPW, in una delle quali sfidarono anche Dragon e Dixie per il JAPW Tag Team Championship, ma persero. Il destino volle che l'anno successivo, il solo Jay Briscoe facesse ritorno nella JAPW alleandosi proprio con Insane Dragon. Il 13 luglio 2002, vinsero i titoli di coppia schienando simultaneamente i membri della Da Hit Squad. Il fratello Mark Briscoe form\u00f2 allora un tag team con Deranged e si affrontarono in un TLC Match a tre, con quest'ultimi, i campioni in carica e la Da Hit Squad. Fu proprio la Squad a vincere e a riprendersi le corone.\nDopo questa breve parentesi di separazione, nel 2005 tornarono ancora in federazione per un TLC Match per i titoli di coppia, ma persero contro Teddy Hart e Homicide. Allo show successivo, la candidatura di primi sfidanti ai titoli si giocava tra i Briscoe e la S.A.T, i Briscoe persero il match e l'opportunit\u00e0 di giocarsi il match per le cinture.\nRing of Honor.\nDebutto e Tag Team Champions (2002-2004).\nI Briscoe debuttarono in Ring of Honor in due momenti separati, nel suo primo match singolo per la promotion di Philadelphia, Jay perse contro Amazing Red. Mark lo accompagn\u00f2 nel match, ma non avrebbe potuto in alcun modo combattere poich\u00e9 nel 2002 era sempre minorenne. Jay lott\u00f2 nel frattempo altri incontri per la ROH contro Spanky, Tony Mamaluke, Doug Williams e James Maritato. Nell'evento Honor Invades Boston, debutt\u00f2 anche Mark e i due fratelli si sfidarono, a prevalere fu Jay. Fu questo il principio di un feud familiare che port\u00f2 Jay a gravitare anche intorno al titolo ROH; infatti, appena diciannovenne, riusc\u00ec a sconfiggere Xavier che all'epoca deteneva la cintura massima, nella prima edizione di Glory By Honor. A All-Star Extravaganza, tuttavia, con la corona messa in palio, Jay venne sconfitto. La faida tra Mark e Jay nel frattempo continuava e ai due fu concesso di scegliersi un tag team partner per affrontarsi in un match di coppia. Jay scelse Amazing Red, Mark opt\u00f2 invece per Christopher Daniels. L'incontro si risolse in un nulla di fatto, infatti nessuno dei fratelli fu schienato o sottomesso poich\u00e9 Daniels effettu\u00f2 lo schienamento vincente su Red. Al First Anniversary Show, fu allora deciso il match singolo tra i Briscoe che vede prevalere ancora una volta Jay. Nel frattempo Mark si era legato a Christopher Daniels e sembrava potesse entrare ufficialmente da un momento all'altro nella sua stable, \"The Prophecy\", tuttavia questo mai avvenne e una volta conclusa la rivalit\u00e0, Jay e Mark tornarono a lottare insieme.\nRiuniti e pi\u00f9 forti di prima, nel 2003 iniziarono a sfidare AJ Styles e Amazing Red per i titoli di coppia ROH, perdendo per tre volte di fila, nell'ordine a Night of Champions, The Epic Encounter e Death Before Dishonor, dove fu scelto di dare loro l'ultima opportunit\u00e0 poich\u00e9 con tre vittorie di fila, la superiorit\u00e0 dei campioni era evidente ed era giunto il momento di lasciare spazio ad altri pretendenti. Tuttavia, un sondaggio rivel\u00f2 che il pubblico voleva vedere un ulteriore match per il titolo. Questo non si disput\u00f2, ma il sondaggio si rivel\u00f2 importante per influenzare le scelte del booking team. A Beating the Odds, Mark sconfisse il veterano B.J. Whitmer mentre Jay vinse un Fatal 4-Way contro Samoa Joe, Chris Sabin e A.J. Styles, diventando primo sfidante al titolo ROH. Samoa Joe, l'allora campione, sconfisse tuttavia a Tradition Continues Jay Briscoe.\nPoco prima di Glory By Honor 2, il titolo di coppia venne reso vacante poich\u00e9 Amazing Red sub\u00ec un brutto infortunio al ginocchio. All'evento, fu dunque organizzato un gauntlet match per le cinture vacanti: i Briscoe eliminarono gli Special K (Hydro &amp; Angeldust) e anche i Ring Crew Express, ma vennero eliminati da ultimo da Izzy e Dixie, che vinsero le cinture. Venne poi avviata una storyline secondo la quale Izzy e Dixie avevano violato le regole di combattimento nel Gauntlet, e cos\u00ec Jay e Mark si appoggiarono a Jim Cornette, che voleva vedere effettivamente i Briscoe con le cinture alla vita. Una volta attaccato Samoa Joe, che avrebbe potuto interferire nell'incontro, i Briscoe sconfissero facilmente Izzy e Dixie conquistando per la prima volta i ROH World Tag Team Championship. Dall'attacco scatur\u00ec comunque una rivalit\u00e0 con Joe; quest'ultimo cerc\u00f2 a lungo vari partner per provare a strappare i titoli ai fratelli, prima con AJ Styles, poi con Bryan Danielson e Jerry Lynn. Tutti gli assalti fallirono, mentre Jay e Mark ricevettero l'opportunit\u00e0 prima uno, e poi l'altro, di conquistare il ROH World Championship proprio da Joe ma, esperti di lotta di coppia quali erano, singolarmente nulla poterono contro il campione. Comunque, il match contro Jay \u00e8 ancora ricordato come uno dei migliori Steel Cage Match della storia della federazione.\nA Reborn: Stage Two, i fratelli persero i titoli contro CM Punk e Colt Cabana. Il 15 maggio 2004, allo show successivo a Reborn, le cinture vennero prima vinte da BJ Whitmer e Dan Maff, poi di nuovo dai Briscoe e, nell'ultimo incontro, da Punk e Cabana. Per partecipare al torneo di wrestling singolo \"Survival of the Fittest\", i fratelli si divisero momentaneamente: Mark avanz\u00f2 di un turno sconfiggendo Alex Shelley, Jay invece venne subito eliminato da Homicide. La rivalit\u00e0 con Punk e Cabana fin\u00ec a Death Before Dishonor II con la vittoria dei primi. Jay e Mark persero anche i loro match singoli nel corso della serata contro Ricky Reyes e Rocky Romero.\nRitorno e record regni titolati (2006-2013).\nI Briscoe ritornarono nella federazione di Philadelphia in occasione dello show per il quarto anniversario, concentrandosi subito sulla riconquista dei titoli di coppia. Per le cinture iniziarono quindi una rivalit\u00e0 contro Austin Aries e Roderick Strong, ma proprio come tre anni prima, persero ben tre incontri titolati. Fu cos\u00ec che ritornarono alla corte di Jim Cornette, lottando match contro i nemici di quest'ultimo per ingraziarsi i suoi favori, principalmente Homicide e ancora Samoa Joe. I fratelli li sfidarono in un Falls Count Anywhere match a Dethroned. Ebbero anche delle rivalit\u00e0 con Kenta, Davey Richards e Naomichi Marufuji, sfidando Kenta e Richards a Time to Man Up e Kenta e Marufuji a Glory By Honor V.\nA Fifth Year Festival: Chicago, Jay e Mark sconfissero Christopher Daniels ed Evan Bourne vincendo ancora i ROH World Tag Team Championship. Il regno fu breve e nella loro prima difesa dovettero cederli a Naruki Doi e Shingo Takagi. A All Star Extravaganza III, rivinsero le cinture ma nel corso dell'incontro, Mark si infortun\u00f2 seriamente effettuando una Shooting Star Press, fu cos\u00ec portato in ospedale, dove rimase per due notti prima di essere rilasciato. L'infortunio apparve in realt\u00e0 pi\u00f9 grave di quanto fosse stato realmente, e appena due settimane dopo, Mark fece il suo ritorno aiutando Jay e Erick Stevens nel loro match contro Kevin Steen e El Generico. Nel breve periodo di assenza, Jay si era dato da fare per trovare un nuovo compagno con cui combattere e l'aveva trovato in Stevens, ma quando Mark ritorn\u00f2, abbandon\u00f2 Stevens sul ring mentre veniva attaccato dai membri della stable No Remorse Corp. Tornati insieme, sfidarono pi\u00f9 volte Steen e Generico, non prima di aver mantenuto le corone di coppia contro Claudio Castagnoli ed Evan Bourne nel corso del primo pay-per-view della ROH, Respect is Earned. La rivalit\u00e0 con Steen e Generico si alimentava, sfoci\u00f2 anche in una rissa nel backstage. A Driven, i fratelli mantennero i titoli, nonostante i ripetuti attacchi di Steen con una scala. Anche a Caged Rage, in uno Steel Cage appunto, e nel primo Ladder Match della storia della ROH all'evento Man Up, i Briscoe riuscirono a prevalere. \nArchiviata la pratica Steen e Generico, fu Jimmy Jacobs insieme agli altri membri della The Age of the Fall, a prendersela con loro, attaccandoli subito dopo la vittoria del loro ladder match. In questo periodo, Mark soffr\u00ec un piccolo infortunio causato da un incidente motociclistico che si risolse per\u00f2 in tempi brevi. Jay nel frattempo riusc\u00ec a sconfiggere uno dei membri della stable di Jacobs, Necro Butcher in un incontro uno contro uno. Dopo aver difeso le corone il 30 novembre 2007 contro Davey Richards e Rocky Romero, le persero contro Seth Rollins e Jimmy Jacobs a Final Battle 2007, salvo riconquistarle il 12 aprile 2008 a Injustice da Richards e Romero. La stable dei The Age of the Fall poteva infatti difendere i titoli con la Freebird Rule. Il 20 aprile, sul sito della ROH, venne riportato di un nuovo infortunio di Mark, Jay pot\u00e9 cos\u00ec scegliere un nuovo tag team partner per il regno di coppia e scelse Austin Aries, con il quale sconfisse Rollins e Jacobs il 10 maggio. Successivamente, all'evento New Level, i titoli vennero dichiarati vacanti. Mark ritorn\u00f2 attivamente sul ring il 25 luglio, lottando insieme a Jay ed Aries per sconfiggere la Age of the Fall in un No DQ Match. A Final Battle 2009, i Briscoe divennero per la sesta volta campioni di coppia, record storico, sconfiggendo gli American Wolves, Davey Richards ed Eddie Edwards. Circa quattro mesi dopo, li persero contro i Kings of Wrestling (Chris Hero e Claudio Castagnoli). Quando sembrava che potessero partire per una federazione come la WWE o la TNA, ecco che il 23 agosto 2010, la Ring of Honor annunci\u00f2 l'estensione del contratto per i due fratelli. La faida con Hero e Castagnoli arriv\u00f2 fino a Final Battle 2010, quando in un 6-man tag team match, Jay, Mark e Mike \"Papa\" Briscoe sconfissero Castagnoli, Hero e il loro manager Shane Hagadorn. Il 19 marzo, a Manhattan Mayem IV, i Briscoe effettuarono un Turn Heel storico, infatti erano sempre stati nel corso degli anni dei Face. Proprio contro una coppia dalla parte dei buoni, quella di Kenny King e Rhett Titus, ebbero una rivalit\u00e0 che li port\u00f2 a diventare primi sfidanti ancora una volta alle cinture di coppia. Dopo aver di nuovo perso gli allori contro Haas e Benjamin a Border Wars 2012, li rivinsero a Final Battle 2012, un pay-per-view fortunato per i fratelli, sconfiggendo in un Triple Treath Jimmy Jacobs e Steve Corino e Caprice Coleman e Cedric Alexander. Il loro ottavo e per adesso ultimo regno, si \u00e8 concluso nel marzo 2013 per mano di Bobby Fish e Kyle O'Reilly.\nROH World Champion; rivalit\u00e0 con Adam Cole (2013-2015).\nInaspettatamente, il 5 aprile a Supercard of Honor VII, Jay Briscoe sconfisse Kevin Steen conquistando il ROH World Championship, primo titolo in singolo di rilievo per il wrestler. Lo mantenne contro Adam Cole a Border Wars e contro Mark Briscoe a Best in the World 2013. Dopo aver sconfitto anche Matt Hardy, la Ring of Honor mise in scena un angle per simulare l'infortunio di entrambi i fratelli (Kayfabe).\nIl 25 giugno la ROH annunci\u00f2 il mancato rinnovo del contratto per Jay Briscoe e il 3 luglio la federazione lo priv\u00f2 del titolo. Dopo un periodo di pausa, dovuto a dei problemi con pratiche contrattuali, a Death Before Dishonor XI, consegn\u00f2 la cintura di campione al vincitore del torneo indetto per l'assegnazione dopo che era stato reso vacante, Adam Cole, che in tutta risposta lo attacc\u00f2 alle spalle. Fu l'inizio di una storyline secondo la quale Jay present\u00f2 una sua nuova versione dell'alloro ROH, chiamato \"Real World Title\", autoproclamandosi vero campione. A Final Battle 2013, Briscoe non riusc\u00ec a vincere il ROH World Championship, venendo sconfitto da Adam Cole e Michael Elgin in Triple Treath Match. L'8 febbraio 2014, Jay sconfisse Cole in un incontro per mantenere la nuova versione della cintura, che venne poi unificata a quella originale in un Ladder Match il 4 aprile a Supercard of Honor VIII, dove a prevalere fu Cole grazie alle interferenze di Matt Hardy e Mike Bennett. Riunitosi con Mark, partecip\u00f2 all'evento organizzato dalla ROH insieme alla New Japan Pro-Wrestling, chiamato War of the Worlds, ma l\u00ec non riuscono a vincere gli IWGP Tag Team Championship da Karl Anderson e Luke Gallows. Il 6 settembre, a All Star Extravaganza 6, Jay Briscoe sconfisse Michael Elgin riconquistando il titolo ROH, diventando il primo wrestler di sempre ad averlo detenuto per pi\u00f9 di una volta. La lunga rivalit\u00e0 con Adam Cole fin\u00ec a Final Battle 2014, dove Briscoe prevalse in un Fight Without Honor Match. Il 1\u00ba marzo 2015, Jay si rese partecipe di un bel match, con stipulazione Fatal 4-Way Elimination, contro Michael Elgin, Tommaso Ciampa e Hanson, e nell'occasione mantenne saldo alla vita il titolo. Un'altra difesa importante poi il 27 marzo contro Samoa Joe. Perse il titolo dopo nove mesi di regno per mano di Jay Lethal.\nNew Japan Pro Wrestling (2016-presente).\nIn seguito alla partnership tra ROH e New Japan Pro-Wrestling, Mark e Jay Briscoe ricevettero un pass per combattere liberamente anche in Giappone. Cos\u00ec debuttarono il 4 gennaio 2016 a Wrestle Kingdom 10 a Tokyo, in squadra con Toru Tano per sconfiggere i Bullet Club (Bad Luck Fale, Tama Tonga e Yujiro Takahashi), diventando i primi NEVER Openweight 6-Man Tag Team Champions. Difesero con successo le corone appena conquistate il giorno seguente, contro un'altra formazione schierata dai Bullet Club, composta stavolta da Fale e gli Young Bucks. L'11 febbraio, persero le tre cinture contro Fale, Tonga e Takahashi, salvo riprendersele tre giorni dopo. Il 20 febbraio, ad uno show della ROH, vennero sconfitti in un incontro con i titoli in palio da Kenny Omega e gli Young Bucks. Il 19 giugno ritornarono dopo qualche mese di assenza in NJPW e lo fecero col botto, sconfiggendo Tama Tonga e Tanga Roa per gli IWGP Tag Team Championship.\nVita privata.\nJay \u00e8 sposato ed ha due figli, un maschio ed una femmina. Nel maggio 2013, ci fu una controversia sul suo account Twitter quando si infuri\u00f2 contro chi cercava di insegnare a sua figlia che i matrimoni omosessuali fossero giusti. In precedenza, Jay Briscoe si era gi\u00e0 reso protagonista di commenti sprezzanti verso gli omosessuali. In seguot alla vicenda, Pugh porse le sue scuse sia sul sito della Ring of Honor, sia durante un house show, dichiarando che quelle erano parole di \"Jay Briscoe\", del suo personaggio all'interno dell'industria wrestling, e non di Jamin Pugh. A dimostrazione delle sue scuse, Pugh accett\u00f2 di donare lo stipendio dei due show successivi all'associazione Partners Against Hate (PAH).\nTitoli e riconoscimenti.\nCombat Zone Wrestling\nExtreme Rising\nFull Impact Pro\nJersey All Pro Wrestling\nNew Japan Pro-Wrestling\nNWA Wildside\nPremier Wrestling Federation\nPro Wrestling Noah\nPro Wrestling Unplugged\nReal Championship Wrestling\nRing of Honor\nSquared Circle Wrestling\nUSA Xtreme Wrestling\nWrestling Observer Newsletter awards\nPro Wrestling Illustrated"}
{"id": "1375058", "revid": "3082", "url": "https://it.wikipedia.org/wiki?curid=1375058", "title": "Clibanario", "text": ""}
{"id": "1375068", "revid": "281944", "url": "https://it.wikipedia.org/wiki?curid=1375068", "title": "Ospedale di Niguarda", "text": ""}
{"id": "1375069", "revid": "100120064", "url": "https://it.wikipedia.org/wiki?curid=1375069", "title": "Kirsty Balfour", "text": "Specializzata nella rana, ha conquistato l'argento nei 200\u00a0m ai mondiali di Melbourne 2007, a pari merito con la statunitense Megan Jendrick.\nNel 2006 ai campionati europei di Budapest ha vinto oro e argento rispettivamente nei 200\u00a0m e nei 100\u00a0m rana (cosa che ha ripetuto agli europei in vasca corta di Helsinki) e un secondo oro con la staffetta britannica 4x100\u00a0m mista."}
{"id": "1375072", "revid": "380654", "url": "https://it.wikipedia.org/wiki?curid=1375072", "title": "Mark Briscoe", "text": "Oltre che nella Ring of Honor, lotta nel circuito indipendente e nella New Japan Pro-Wrestling. Insieme al fratello Jay forma il tag team Briscoe Brothers. Ha debuttato nella Combat Zone Wrestling nel 2000, a sedici anni.\nTitoli e riconoscimenti.\nCombat Zone Wrestling\nFull Impact Pro\nNWA Wildside\nPro Wrestling NOAH\nPro Wrestling Unplugged\nReal Championship Wrestling\nSquared Circle Wrestling\nUSA Pro Wrestling / USA Xtreme Wrestling\nRing of Honor\nPro Wrestling Illustrated"}
{"id": "1375073", "revid": "11501068", "url": "https://it.wikipedia.org/wiki?curid=1375073", "title": "Not 4 sale", "text": ""}
{"id": "1375076", "revid": "6923", "url": "https://it.wikipedia.org/wiki?curid=1375076", "title": "Lilyth", "text": "Lilyth \u00e8 un personaggio del fumetto western \"Tex Willer\" edito dalla Sergio Bonelli Editore, ideato da Giovanni Luigi Bonelli e realizzato graficamente da Galep: \u00e8 stata la moglie Navajo del protagonista Tex.\nIl personaggio.\nFiglia del sakem della trib\u00f9 \"Freccia Rossa\", Lilyth fa la conoscenza di Tex nell'episodio intitolato \"Il patto di sangue\" (albo n. 7 della serie attuale). L'incontro avviene in una situazione drammatica: il ranger sta per essere giustiziato al palo della tortura. Proprio l'intervento di Lilyth salva Tex: ella propone la celebrazione di un matrimonio tra i due. Il ranger acconsente per motivi di forza maggiore, ma ben presto tra l'eroe e la giovane navajo nasce una vera relazione sentimentale. Dall'unione viene alla luce Kit.\nSposando Lilyth, Tex entra a far parte della trib\u00f9, con l'appellativo di\" Aquila della Notte\" (nome che discende dal travestimento usato in quel periodo da Tex).\nLilyth muore prematuramente, tra le ultime vittime di un'epidemia di vaiolo fatta scoppiare, a scopo di vendetta, da due loschi affaristi di Denver, Fred Brennan &amp; Jim Teller. Tex li aveva fatti arrestare proprio al termine dell'avventura in cui conobbe Lilyth, distruggendo l'organizzazione da loro creata che smerciava armi ai nativi allo scopo di provocare una guerra.\nLilyth avrebbe potuto sfuggire al flagello, se si fosse recata assieme a Tex alle missioni di Taos - dove il ranger aveva portato il figlio Kit per sottoporlo a cure mediche -, ma prefer\u00ec rimanere accanto al padre, lasciando accompagnare il marito dalla squaw di un certo \"Black Wolf\". Il ranger si vendica grazie all'intuizione della moglie: \u00e8 lei a suggerire il collegamento tra la diffusione del morbo e la consegna alla riserva di alcune coperte da parte di uomini dal volto \"butterato\", cio\u00e8 segnato dalle pustole del vaiolo, al quale erano sopravvissuti.\nDagli esecutori materiali Tex riesce a risalire sino ai nomi dei mandanti, portando cos\u00ec a compimento il giuramento solenne prestato sulla tomba di Lilyth.\nLilyth, pur scomparendo dopo pochissimi albi e ritornando solo in rari flashback, rimane comunque una figura chiave dell'intera saga. \u00c8 l'unica donna amata dall'eroe, protagonista di alcuni dei momenti \"rosa\" del fumetto, ed \u00e8 ancora presente \"indirettamente\" grazie al loro unico erede.\nNel 2008, in occasione del sessantennale del fumetto, viene pubblicato l'albo celebrativo a colori n. 575, intitolato \"Sul sentiero dei ricordi\", sceneggiato da Claudio Nizzi e disegnato da Fabio Civitelli: dopo molti anni propone una storia che ha come protagonista Lilyth, ambientata nel breve periodo matrimoniale. \u00c8 anche l'unico albo dell'attuale formato ad aver raffigurata la moglie di Tex in copertina (realizzata dal copertinista ufficiale Claudio Villa).\nNel 2018 la giovane navajo appare di nuovo ne \"Il segreto di Lilyth\", una breve storia dello sceneggiatore Mauro Boselli e del disegnatore Fabio Civitelli ospitata sul \"Tex Magazine 70 anni\"; la copertina dell'albo, anch'essa opera di Villa, la vede ancora una volta protagonista insieme al marito.\nCuriosit\u00e0.\n\u00c8 possibile che il salvataggio di Tex da parte di Lilyth sia un rifacimento di un episodio narrato nel romanzo Notre-Dame de Paris, di Victor Hugo, ovvero l'atto in cui la zingara Esmeralda decide di sposarsi con il poeta di strada Pierre Gringoire, salvato dalla stessa zingara sul punto in cui gli altri zingari della Corte dei miracoli lo condannarono all'impiccagione; oppure ad un episodio del racconto di Emilio Salgari \"L'Aquila Bianca\""}
{"id": "1375079", "revid": "1149807", "url": "https://it.wikipedia.org/wiki?curid=1375079", "title": "Not 4 Sale (Sammy Hagar)", "text": "Not 4 sale \u00e8 il terzo album di Sammy Hagar e del gruppo Waboritas, uscito nel 2002 per l'Etichetta discografica Cabo Wabo Music."}
{"id": "1375080", "revid": "1573940", "url": "https://it.wikipedia.org/wiki?curid=1375080", "title": "Edmundsella pedata", "text": "Edmundsella pedata () \u00e8 un mollusco nudibranchio della famiglia Flabellinidae.\nDescrizione.\nCorpo di colore molto acceso, da rosa a viola, con cerata e rinofori dello stesso colore. I cerata possono essere pi\u00f9 o meno sviluppati a seconda degli esemplari. Fino a 3 centimetri.\nBiologia.\nSi nutre dell'idrozoo \"Eudendrium racemosum\".\nDistribuzione e habitat.\nComune nel Mar Mediterraneo, Oceano Atlantico orientale fino alle coste norvegesi."}
{"id": "1375082", "revid": "767487", "url": "https://it.wikipedia.org/wiki?curid=1375082", "title": "Pane, amore e Andalusia", "text": "Pane, amore e Andalusia (\"Pan, amor y... Andaluc\u00eda\") \u00e8 un film del 1958 diretto da Javier Set\u00f3 sotto la supervisione di Vittorio De Sica che, oltre ad esserne l'interprete principale, produsse il film insieme allo spagnolo Benito Perojo.\n\u00c8 l'ultimo episodio della tetralogia \"Pane, amore e...\". I primi sono: \"Pane, amore e fantasia\", \"Pane, amore e gelosia\" e \"Pane, amore e...\".\nNel film, Carmen Sevilla balla scalza la \"Tarantella\" di Gioachino Rossini.\nTrama.\nAntonio Carotenuto, comandante della polizia municipale di Sorrento, \u00e8 anche il direttore della banda cittadina. Nonostante Donna Violante stia preparando le nozze, Antonio partecipa con l'intera banda a un festival internazionale a Siviglia. Peppino, membro della banda, viene incaricato da don Matteo di controllare suo fratello Antonio in modo che non si metta nei guai con qualche altra donna. \nVittima delle attenzioni di Antonio \u00e8 Carmen, una cantante e ballerina di copla andalusa, che gli ricorda un amore di giovent\u00f9. \nLa ragazza per\u00f2 ha un innamorato, Paco, un giovane universitario, figlio dell'organizzatore del festival che non vede di buon occhio un'artista come nuora. Il comandante avr\u00e0 modo anche di trovare una fidanzata chiamata Dolores nonostante sia gi\u00e0 promesso a Violante, ma per evitare di sposarla finge di essersi fatto frate. Dolores scopre il tranello in quanto dimentica al convento il proprio ventaglio e, non trovando pi\u00f9 Antonio, decide di recarsi a Sorrento dove, ad aspettare l'uomo, c'\u00e8 anche Violante. Per evitare di sposare o Violante o Dolores, Antonio decide di non scendere dal traghetto e di prendere il largo per girare il mondo.\nProduzione.\nIl film - una co-produzione italo-spagnola - fu prodotto dalla Producciones Benito Perojo, Produzione Films Vittorio De Sica e Trevi Cinematografica.\nLuoghi delle riprese.\nLa banda municipale di Sorrento, in trasferta in Spagna, effettua le prove a Siviglia in Plaza de Toros. La manifestazione \u00e8 ambientata invece nella famosa Plaza de Espa\u00f1a, sempre a Siviglia.\nDistribuzione.\nDistribuito in Italia dalla Titanus, usc\u00ec nelle sale cinematografiche il 4 dicembre 1958. In Spagna venne presentato in prima a Madrid il 29 marzo 1959."}
{"id": "1375083", "revid": "110157", "url": "https://it.wikipedia.org/wiki?curid=1375083", "title": "Zavodoukovsk", "text": "Zavodoukovsk \u00e8 una citt\u00e0 della Russia siberiana occidentale, situata nell'omonima oblast'; sorge sul fiume Bol'\u0161oj Uk, 96 chilometri a sudest del capoluogo Tjumen'. \u00c8 capoluogo dello Zavodoukovskij rajon.\nFondata nel 1729 con il nome di Ukovskaja (), venne rinominata Zavodoukovskoe nel 1787; ottenne lo \"status\" di citt\u00e0 solo nel 1960.\nZavodoukovsk \u00e8 situata sulla linea ferroviaria Tjumen'-Omsk, costruita nella prima parte del XX secolo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1375084", "revid": "842", "url": "https://it.wikipedia.org/wiki?curid=1375084", "title": "Virgola mobile", "text": ""}
{"id": "1375086", "revid": "205022", "url": "https://it.wikipedia.org/wiki?curid=1375086", "title": "1000 Base-T", "text": ""}
{"id": "1375088", "revid": "78273", "url": "https://it.wikipedia.org/wiki?curid=1375088", "title": "1000Base-T", "text": ""}
{"id": "1375089", "revid": "1318658", "url": "https://it.wikipedia.org/wiki?curid=1375089", "title": "Pluteus plautus", "text": "Pluteus plautus \u00e8 un fungo basidiomicete.\nDescrizione della specie.\nCappello.\n5\u00a0cm di diametro, convesso, leggermente campanulato, poi pi\u00f9 aperto\nLamelle.\nFitte, intercalate da lamellule, staccate al gambo, da biancastre a rosa.\nGambo.\n4\u20136\u00a0cm, cilindrico, curvo, concolore al cappello\nCarne.\nBianca, senza odori o sapori particolari.\nHabitat.\nFruttifica su legno di latifoglia marcescente.\nCommestibilit\u00e0.\nCommestibile."}
{"id": "1375091", "revid": "150308", "url": "https://it.wikipedia.org/wiki?curid=1375091", "title": "BRLESC", "text": "Il BRLESC I (Ballistic Research Laboratories Electronic Scientific Computer) era un computer elettronico di prima generazione costruito dal United States Army Ballistics Research Laboratory (BRL) del Aberdeen Proving Ground con la collaborazione del National Institute of Standards and Technology (NIST). Il sistema era progettato per essere il sostituto dei sistemi EDVAC e ORDVAC a loro volta sostituti dell'ENIAC, il sistema entr\u00f2 in servizio nel 1962.\nBRLESC venne sviluppato per applicazioni scientifiche e militari, quindi era dotato di un'elevata precisione e velocit\u00e0 in modo da poter risolvere problemi balistici, logistici e problemi legati alla gestione degli armamenti. Era formato da 1727 valvole termoioniche ed era dotato di una memoria di 4096 parole da 72 bit. BRLESC utilizzava nastri perforati, nastri magnetici e memorie magnetiche come periferiche di input/output.\nIl sistema era in grado di eseguire cinque milioni di operazioni al secondo. Con i numeri in virgola mobile eseguiva un'addizione in un tempo compreso tra i cinque e i dieci microsecondi mentre per eseguire un'addizione tra interi impiegava cinque microsecondi. Una moltiplicazione con numeri interi o in virgola mobile richiedeva 25 microsecondi mentre una divisione tra interi o tra numeri in virgola mobile richiedeva 65 microsecondi. Tutti i tempi comprendevano il tempo di accesso alla memoria che era calcolabile in quattro/cinque microsecondi."}
{"id": "1375092", "revid": "729019", "url": "https://it.wikipedia.org/wiki?curid=1375092", "title": "Nigel McGuinness", "text": "Meglio conosciuto col suo ring name Nigel McGuinness, ha lottato per la Ring of Honor, dove ha detenuto il ROH World Championship, per la Pro Wrestling NOAH. Il suo regno da ROH Pure Champion, durato 350 giorni, \u00e8 stato il pi\u00f9 lungo della storia.\nAll'inizio di settembre 2009 sembrava avesse firmato un contratto con la WWE, ma il mese successivo si \u00e8 accasato alla Total Nonstop Action Wrestling, cambiando il suo ring name in Desmond Wolfe. Il 13 agosto fa ritorno a ROH col ring name Nigel McGuinness.\nSi ritira dalle competizioni il 17 dicembre 2011 per problemi fisici e subito dopo intraprende la carriera di commentatore di wrestling prima in ROH, poi in WWE, dopo aver debuttato al tavolo in occasione del torneo per incoronare il primo WWE United Kingdom Champion.\nCarriera.\nNigel \u00e8 un fan del wrestling da quando \u00e8 dodicenne, particolarmente della Hart Foundation e i British Bulldogs. Dopo aver frequentato le scuole primarie e secondarie, Nigel si trasferisce in America negli anni Novanta per frequentare la Kent State University, dove si \u00e8 laureato in chimica nel 1997.\nNel settembre 1998, McGuinness ha iniziato ad allenarsi nella Heartland Wrestling Association a Cincinnati, Ohio. Dopo aver debuttato nel settembre 1999, sconfiggendo GQ Masters III, ha trascorso un anno wrestling in tutto il Midwest.\nMcGuinness torn\u00f2 in Inghilterra dove ha lavorato per guadagnare abbastanza soldi, il necessario per tornare in America, e ha lottato per la All Star promotion tra il settembre e il dicembre 2001, dove ha imparato da lottatori come Robbie Brookside.\nHeartland Wrestling Association.\nIl 10 luglio 2001 Nigel batte Dean Jablonski in un Single Match con i titoli HWA Tag Team in palio(il partner di Dean, Chet Jablonski, era indisponibile per il match). Il compagno che diventa campione di coppia insieme a Nigel \u00e8 The Human Time Bomb. McGuinness e The Bomb difendono il titolo fino al 7 agosto, quando i fratelli Jablonski riconquistano il titolo. McGuinness e The Bomb ridiventano campioni il 23 luglio 2002 battendo nuovamente i fratelli Jablonski. Hanno perso contro i Southern Breeze.\nMcGuinness ha vinto il HWA Heavyweight Championship il 6 settembre 2003 a Batavia, Ohio, sconfiggendo Chad Collyer, Nigel detiene il titolo fino al 3 gennaio 2004, quando perse il titolo contro di Hoss. McGuinness viene sconfitto da Hoss per iniziare un regno secondo titolo dei pesi massimi, il 6 gennaio, e tenne il titolo fino al 17 marzo 2004, quando perse contro El Temor.\nRing of Honor (2003\u20132009).\nMcGuinness ha debuttato nel Ring of Honor il 9 agosto 2003, battendo Chet Jablonski. Ha lottato per tutto il 2004, ma ha avuto uno scarso successo. Nel marzo 2005, McGuinness e Colt Cabana formano un tag team per lottare per il ROH Tag Team Championship, ma ha perdono contro Dan MAFF e BJ Whitmer. Cabana e McGuinness poi cominciano a lottare l'uno contro l'altro, con McGuinness sconfitto Cabana per un title shot al ROH Pure Championship. McGuinness ha sfidato il campione, Samoa Joe, il 12 giugno 2005, ma fu sconfitto. Joe ha affrontato Nigel ancora una volta il 27 agosto, e lo sconfisse a vincendo il ROH Pure Championship. Sarebbe diventato il pi\u00f9 longevo Pure Champion della storia.\nPer diversi mesi dopo essere diventato campione, McGuinness fu impegnato in una faida con Claudio Castagnoli, iniziato da un non-match del 14 ottobre. Ci\u00f2 ha portato ad una serie di incontri per il titolo, con Nigel che usa tattiche subdole per evitare di perdere la cintura. Il 25 marzo 2006, Nigel sconfigge Claudio in un match che valeva l'ultima opportunit\u00e0 di Claudio per sfidare e vincere la cintura,in caso vince Nigel Claudio non pu\u00f2 sfidarlo per il Pure Title fino a quando Nigel \u00e8 campione, cosa infatti successa.\nMcGuinness \u00e8 stato principalmente coinvolto nella guerra tra Roh e CZW, invece lo sviluppo di una nuova gimmick, dove avrebbe vinto le sue partite per il contout utilizzando (spesso abusivamente) i metodi di impedire a i suoi avversari di tornare sul ring. McGuinness ha ricevuto una shot al ROH World Championship contro Bryan Danielson con la propria Pure Championship in palio. McGuinness ha vinto nuovamente per contout, egli non ha vinto il titolo, ma la vittoria \u00e8 stata sufficiente per guadagnare un rematch il 29 luglio, in cui Danielson riesce comunque a difendere la cintura. Tuttavia, McGuinness ha perso la Pure Championship in un match di unificazione con Danielson a Liverpool il 12 agosto 2006.\nA Undeniable il 6 ottobre 2007, McGuinness sconfigge Takeshi Morishima e riesce finalmente a vincere il ROH World Championship.\nAlla fine del 2007, ROH McGuinness ha confermato che aveva subito uno strappo ai bicipiti e sarebbe fuori uscito dall'azione fino al Final Battle 2007, tuttavia il ROH World Championship non sarebbe stato reso vacante. Il 2 novembre, la prima serata del ROH's Glory by Honor VI a Philadelphia, Chris Hero e il suo agente Larry Sweeney si lamentarono per il pregiudizio McGuinness, chiamandolo un campione fortunato. Sweeney ha ritenuto che la vittoria dei Hero a Survival of the Fittest a Las Vegas \u00e8 valso una title shot, ogni volta che voleva. McGuinness, in abiti civili, ha accettato la sfida. Ha mantenuto con successo il titolo contro Hero, nonostante prima di vincere il match l'arbitro non abbia notato i piedi sulla corda.\nHa mantenuto con successo il titolo contro Hero, nonostante prima di perdere la partita a causa l'arbitro non notare piedi McGuinness 'sulla corda, mentre Hero fece toccare fuori alla presentazione.\nMcGuinness \u00e8 stato fissato per tornare sul ring a tempo pieno nel quinto pay-per-view dell'anno. Durante la sua difesa della ROH World Championship contro Austin Aries, McGuinness \u00e8 stato danneggiato quando Aries piomba dal ring su di lui, colpendolo con il guard rail in metallo. L'impatto ha provocato a McGuinness una commozione cerebrale, rotto il naso, e ha richiesto 14 punti di sutura.\nIl 24 luglio, McGuinness ha subito un lieve infortunio durante una partita a senso unico a quattro dopo la sua \"spina dorsale ha compattato di prendere una Piledriver\", e non era in grado di combattere la notte seguente .\nIl 4 settembre, Roh ha annunciato che McGuinness aveva accettato un contratto con la World Wrestling Entertainment, \"in linea di principio\", ma ha confermato che avrebbe continuato a lottare per ROH fino alla fine del mese di settembre. McGuinness ha lottato fino a Glory by Honor VII, perdendo contro Bryan Danielson.\nTotal Nonstop Action (2009-2011).\nIl 4 settembre 2009 McGuinness ha annunciato che aveva accettato un contratto con la World Wrestling Entertainment \"in linea di principio\". Ha, invece ufficialmente fatto il suo ritorno TNA come un heel sotto il nome di Desmond Wolfe il 22 ottobre durante una puntata di Impact! attaccando Kurt Angle. La settimana seguente Wolfe batte Angle in uno street fight. A Turning Point Angle sconfigge Wolfe via sottomissione. Il mese successivo a Final Resolution Wolfe affronta Angle in un \"Three Degrees of Pain\" due su tre falls match. Wolfe \u00e8 riuscito a guadagnare il primo punto per pin su Angle in seguito a una Tower Of London. Nel finale, che poteva essere vinta solo fuggendo al Six Sides of Steel, Angle riusc\u00ec a fuggire e a vincere il match. A Lockdown 2010 fa parte del team Sting per fronteggiare il Team Abyss ma la loro squadra viene sconfitta per schienamento di Abyss proprio sull'inglese. Nel maggio-giugno ha una faida con Abyss da cui ne esce sconfitto. A met\u00e0 giugno forma la Fortune (i nuovi Four Horsemen) insieme ad AJ Styles, Kazarian, Ric Flair ed i Beer Money (Robert Roode e James Storm). Dopo essere stato cacciato dalla Fourtune, forma con Magnus i London Brawling. Inizialmente avrebbero dovuto affrontare i Motor City Machine Guns a TNA No Surrender 2010 per i titoli di coppia, ma all'ultimo la loro partecipazione al PPV \u00e8 stata annullata. Torna in TNA nella puntata del 23/12/2010, effettuando un Face Turn con Magnus, dopo aver salvato Doug Williams dalla Fortune e riformando la British Invasion.\nRitorno nella Ring of Honor e ritiro (2011).\nIl 13 agosto 2011, Haworth ritorna con il suo ring name Nigel McGuinness alla Ring of Honor nei panni di color commentator insieme a Kevin Kelly.\nDopo 14 mesi di pausa dalla competizione agonistica, il 24 ottobre McGuinness annuncia il suo ritorno per l'11 novembre alla Squared Circle Wrestling a Watertown, New York che sar\u00e0 la prima tappa dell'evento denominato \"Nigel McGuinness Retirement Tour\".\nDopo questo evento che lo ha visto per l'ultima volta calcare un ring di wrestling a causa delle sue precarie condizioni fisiche, decide di realizzare un DVD \"The Last of McGuinness\" in modo da raccontare la sua brillante, seppur corta carriera, grazie a documenti esclusivi e ad alcune testimonianze di ex wrestler e amici. Per coprire le spese che il DVD avrebbe comportato, Nigel si prefissa una cifra di 32.000 dollari da raggiungere con l'aiuto dei fan che, con l'esborso di un compenso, avrebbero non solo aiutato la crescita del suo progetto ma anche alcuni premi in omaggio; cifra che, con il passare dei mesi, verr\u00e0 abbondantemente superata fino a superare i 45.000 dollari.\n\"The Last of McGuinness\", pubblicato nel dicembre del 2012 e racconta, la storia di Steven Haworth che, fin da bambino, sogna di approdare nella pi\u00f9 grande federazione di wrestling, la WWE e, pur andandoci molto vicino in seguito alla gavetta (in federazioni come la ROH e la TNA), vede il suo sogno spezzarsi e cedere il passo a problemi che da tempo lo logoravano ma che non potranno mai logorare le tante memorie delle persone che hanno avuto il piacere di veder lottare uno dei pi\u00f9 grandi talenti del wrestling professionistico.\nNel documentario ha rivelato che la WWE aveva rescisso il suo contratto dopo un intervento chirurgico necessario a causa di un vecchio infortunio ai bicipiti, mentre la sua carriera in TNA si \u00e8 conclusa dopo aver contratto l'epatite B.\nMcGuinness \u00e8 diventato un promotore per la vaccinazione all'epatite B ed \u00e8 contratrio all'uso della perdita di sangue intenzionale nel wrestling.\nWWE (2017-presente).\nNel corso di una conferenza stampa, tenutasi all'O2 Arena di Londra, Triple H e Michael Cole hanno annunciato l'introduzione di una nuova cintura, denominata United Kingdom Championship, che sarebbe stata assegnata nel corso di un torneo, presso Blackpool, Inghilterra. Sempre nel corso di tale conferenza, il duo sopracitato ha presentato Nigel Mcguinness come nuovo commentatore per le trasmissioni WWE. il suo primo incarico \u00e8 stato per l'appunto il commentare il torneo in questione, affiancando Cole.\nDurante il pre-show di NXT Takeover: San Antonio, McGuinness \u00e8 apparso, analizzando quelli che sarebbero stati i match della serata. Sempre nel corso del pre-show, \u00e8 stato annunciato che McGuinness sostituir\u00e0 in via definitiva il veterano Corey Graves, come commentatore ufficiale di \"NXT\", affiancando Tom Philips e Percy Watson. Il 4 settembre 2017, viene annunciato come nuovo commentatore di \"205 Live\" in sostituzione di Corey Graves.\nTitoli e riconoscimenti.\nHeartland Wrestling Association\nNew Breed Wrestling Association\nRing of Honor"}
{"id": "1375095", "revid": "339392", "url": "https://it.wikipedia.org/wiki?curid=1375095", "title": "Cancelleria federale (Svizzera)", "text": ""}
{"id": "1375103", "revid": "838137", "url": "https://it.wikipedia.org/wiki?curid=1375103", "title": "Pebibit", "text": "Il pebibit \u00e8 un'unit\u00e0 di misura dell'informazione o della quantit\u00e0 di dati e fa parte dei vari multipli del bit. \nIl termine deriva dalla contrazione di peta binary digit ed ha per simbolo Pib.\nConversioni.\nIn bit:\nIn byte:"}
{"id": "1375105", "revid": "98077", "url": "https://it.wikipedia.org/wiki?curid=1375105", "title": "Enti comunali di assistenza", "text": ""}
{"id": "1375107", "revid": "1149807", "url": "https://it.wikipedia.org/wiki?curid=1375107", "title": "Ten 13", "text": "Ten 13 \u00e8 il secondo album di Sammy Hagar e del gruppo Waboritas, uscito nel 2000 per l'Etichetta discografica Cabo Wabo Music-BMG."}
{"id": "1375109", "revid": "117271", "url": "https://it.wikipedia.org/wiki?curid=1375109", "title": "Agaricus plautus", "text": ""}
{"id": "1375111", "revid": "117271", "url": "https://it.wikipedia.org/wiki?curid=1375111", "title": "Pluteus alborugosus", "text": ""}
{"id": "1375112", "revid": "117271", "url": "https://it.wikipedia.org/wiki?curid=1375112", "title": "Pluteus boudieri", "text": ""}
{"id": "1375113", "revid": "117271", "url": "https://it.wikipedia.org/wiki?curid=1375113", "title": "Pluteus depauperatus", "text": ""}
{"id": "1375114", "revid": "117271", "url": "https://it.wikipedia.org/wiki?curid=1375114", "title": "Pluteus dryophiloides", "text": ""}
{"id": "1375115", "revid": "117271", "url": "https://it.wikipedia.org/wiki?curid=1375115", "title": "Pluteus gracilis", "text": ""}
{"id": "1375116", "revid": "834", "url": "https://it.wikipedia.org/wiki?curid=1375116", "title": "Ss5", "text": ""}
{"id": "1375117", "revid": "117271", "url": "https://it.wikipedia.org/wiki?curid=1375117", "title": "Pluteus granulatus", "text": ""}
{"id": "1375118", "revid": "117271", "url": "https://it.wikipedia.org/wiki?curid=1375118", "title": "Pluteus hiatulus", "text": ""}
{"id": "1375119", "revid": "117271", "url": "https://it.wikipedia.org/wiki?curid=1375119", "title": "Pluteus pellitus", "text": ""}
{"id": "1375120", "revid": "117271", "url": "https://it.wikipedia.org/wiki?curid=1375120", "title": "Pluteus punctipes", "text": ""}
{"id": "1375122", "revid": "599013", "url": "https://it.wikipedia.org/wiki?curid=1375122", "title": "Massimiliano Lelli", "text": "Professionista dal 1989, si \u00e8 ritirato nel 2004.\nCarriera.\nNato a Manciano, in provincia di Grosseto, dopo aver corso con ottimi risultati nelle categorie minori, Massimiliano Lelli passa professionista nel 1989 con la squadra dell'Atala-Campagnolo, promettendo di divenire, grazie alle sue capacit\u00e0 sia di scalatore che di cronoman uno dei migliori ciclisti italiani per le grandi corse a tappe. La prima vittoria arriva l'anno seguente in un arrivo della Tirreno-Adriatico, ma quell'anno Lelli si mette in luce soprattutto al Giro d'Italia, arrivando, a soli 22 anni, nono in classifica generale ottenendo cos\u00ec anche la convocazione al mondiale di ciclismo in Giappone.\nIl 1991 \u00e8 il suo anno d'oro: il suo talento esplode al Giro, vince due dure tappe di alta montagna, la prima con arrivo sul Monviso, vince la classifica giovani ed arriva terzo, dietro a Franco Chioccioli e Claudio Chiappucci. Ma la stagione lo vede anche trionfatore nel Giro di Toscana, e inoltre \u00e8 secondo dietro a Sierra nel Giro del Trentino; arriva cos\u00ec una nuova maglia azzurra per il mondiale di Stoccarda. Nel 1992 non conferma le aspettative dell'anno precedente: una sola vittoria al Giro di Puglia, in volata davanti a Mario Cipollini, mentre alla corsa rosa ottiene solo dei piazzamenti in un paio di tappe di montagna e giunge dodicesimo a Milano.\nNel 1993 vince di nuovo il Giro di Toscana ed \u00e8 quarto nelle corsa rosa dietro a Miguel Indurain, P\u00ebtr Ugrumov, e ancora Chiappucci. Nel 1995 vince la Settimana Ciclistica Bergamasca e il Campionato italiano a cronometro. Dopo aver vinto nel 1996 il Giro del Portogallo, primo italiano a riuscirvi, si trasferisce alla squadra francese della Cofidis, diventando un uomo squadra al servizio di Bobby Julich, Frank Vandenbroucke e David Millar. Da questo momento lascia il Giro, dedicandosi soprattutto al Tour de France e ottenendo anche significativi piazzamenti di tappa, ma andando a rilento in classifica generale, con un 14\u00ba posto come miglior risultato.\nNel luglio 2004 viene fermato dalla polizia francese dopo che David Millar lo ha chiamato in causa nell'affaire Cofidis (\"Mi dopai per la prima volta a casa di Lelli, nel 2001\" rifer\u00ec il britannico): \u00e8 l'atto che chiude la carriera di ciclista dell'italiano, anche se successivamente verr\u00e0 dichiarato ufficialmente estraneo alle accuse di doping. Nel 2011 l'episodio in questione viene citato nuovamente nell'autobiografia dello stesso Millar \"Racing through the Dark, the fall and rise of David Millar\", ovvero la prima volta in cui, a casa di quello che lui nel libro chiama \"l'Equipier\" (Lelli), lo scozzese s'iniett\u00f2 l'Epo.\nDopo il ritiro Lelli si \u00e8 dedicato alla produzione di vino e alla vendita di biciclette, dando anche il suo contributo nello sviluppo del ciclismo giovanile a Manciano. Dal 2014 \u00e8 commentatore per il ciclismo e inviato in motocicletta nelle corse ciclistiche italiane pi\u00f9 importanti su Rai Sport."}
{"id": "1375127", "revid": "339392", "url": "https://it.wikipedia.org/wiki?curid=1375127", "title": "R-14 Usovaya", "text": ""}
{"id": "1375131", "revid": "339392", "url": "https://it.wikipedia.org/wiki?curid=1375131", "title": "R-12 Dvina", "text": ""}
{"id": "1375133", "revid": "98077", "url": "https://it.wikipedia.org/wiki?curid=1375133", "title": "Congregazioni di carit\u00e0", "text": ""}
{"id": "1375141", "revid": "1649933", "url": "https://it.wikipedia.org/wiki?curid=1375141", "title": "Kissimmee", "text": "Kissimmee \u00e8 un comune degli Stati Uniti d'America, capoluogo della Contea di Osceola, nello Stato della Florida. \nIn questa localit\u00e0 \u00e8 cresciuto il violinista bluegrass Vassar Clements.\nSociet\u00e0.\nEvoluzione demografica.\nLa popolazione era di 47.814 abitanti nel censimento del 2000 e di 60.894 secondo una stima del 2006.\nGeografia fisica.\nTerritorio.\nLa citt\u00e0 si sviluppa sulla sponda nord-occidentale del lago Tohopekaliga. Il suo territorio ha un'ampiezza di 44,8 km\u00b2 (il 43,2% percento di questa superficie \u00e8 occupato da acque interne)."}
{"id": "1375143", "revid": "838137", "url": "https://it.wikipedia.org/wiki?curid=1375143", "title": "Exbibit", "text": "L'exbibit \u00e8 un'unit\u00e0 di misura dell'informazione o della quantit\u00e0 di dati e fa parte dei vari multipli del bit. \nIl termine deriva dalla contrazione di exa binary digit ed ha per simbolo Eib.\nConversioni.\nIn bit:\nIn byte:"}
{"id": "1375144", "revid": "834", "url": "https://it.wikipedia.org/wiki?curid=1375144", "title": "Ss3", "text": ""}
{"id": "1375147", "revid": "580", "url": "https://it.wikipedia.org/wiki?curid=1375147", "title": "Trincetto", "text": "Il trincetto \u00e8 un utensile costituito da una lama in ferro molto affilata e leggermente curva con il tagliente obliquo. \u00c8 usato principalmente dal calzolaio per tagliare le pelli, le suole e per la fase di rifinitura."}
{"id": "1375148", "revid": "767487", "url": "https://it.wikipedia.org/wiki?curid=1375148", "title": "Red Voodoo", "text": "Red Voodoo \u00e8 il primo album di Sammy Hagar e dei Waboritas, uscito nel 1999 per l'Etichetta discografica MCA Records."}
{"id": "1375149", "revid": "205250", "url": "https://it.wikipedia.org/wiki?curid=1375149", "title": "Peter Gr\u00fcnberg", "text": "Si \u00e8 diplomato nel 1962 presso la Johann Wolfgang Goethe-Universit\u00e4t di Francoforte sul Meno, proseguendo poi gli studi fino al conseguimento della laurea (nel 1966) e del dottorato (nel 1969) alla Technische Universit\u00e4t Darmstadt. Successivamente ha frequentato l'Istituto di Fisica dello stato solido al centro ricerche di J\u00fclich, dove \u00e8 diventato ricercatore capo nel settore dei materiali a film multistrato magnetici, fino al ritiro nel 2004.\nNel 1986 scopr\u00ec lo scambio di coppie antiparallele cariche in strati ferromagnetici separati da strati non ferromagnetici e nel 1988 scopr\u00ec l'effetto ferromagnetico gigante (GMR). Scoperta analoga venne fatta in modo indipendente e contemporanea anche da Albert Fert.\nI lavori di Gr\u00fcnberg lo portarono a vincere l'APS International Prize for New Materials, l'International Union of Pure and Applied Physics Magnetism Award, l'Hewlett-Packard Europhysics Prize, e il premio Wolf per la fisica del 2006/7 e il \"Japan Prize\" nel 2007. Sempre nel 2007 gli fu assegnato il premio Nobel per la fisica per la scoperta della magnetoresistenza gigante. Vinse anche il \"German Future Prize for Technology and Innovation\" nel 1988. "}
{"id": "1375151", "revid": "834", "url": "https://it.wikipedia.org/wiki?curid=1375151", "title": "SS-2", "text": ""}
{"id": "1375153", "revid": "69794", "url": "https://it.wikipedia.org/wiki?curid=1375153", "title": "Campionato mondiale di pallacanestro femminile", "text": ""}
{"id": "1375154", "revid": "767487", "url": "https://it.wikipedia.org/wiki?curid=1375154", "title": "Vigna Santucci", "text": "Il casale della Vigna Santucci si trova a Casali, nel comune di Mentana, in provincia di Roma, presso il chilometro 22 del lato sinistro della Via Nomentana, a quest'altezza della via si dirama la via eponima che porta a questo casale.\nStoria.\nQuesto casale fu quartier generale delle truppe franco-pontificie durante la battaglia di Mentana del 1867, una targa posta all'imbocco della via di Vigna Santucci (che porta al casale) in epoca fascista trae in inganno il visitatore, in quanto fa dedurre che il casale fu quartier generale dei garibaldini.\nNel Novecento il casale fu adibito ad uso abitativo civile, mentre ora, da circa l'inizio del nuovo millennio \u00e8 lasciato in stato di abbandono e degrado.\nNel casale di Vigna Santucci, o meglio nel giardino del casale sono stati ritrovati dei reperti archeologici riconducibili a Nomentum, ora nel museo archeologico della biblioteca di Mentana.\nInfatti nelle zone di Casali, site abbastanza vicino al casale della Vigna Santucci, Montedoro-Romitorio e Immaginella sono stati trovati dei reperti di Nomentum, tra cui lapidi funerarie e, a Romitorio, addirittura una cisterna con acquedotto.\nDa qualche anno \u00e8 sede di una dimora storica per eventi\nAspetto.\nIl casale ha un aspetto romanico-rurale ed \u00e8 a pi\u00f9 livelli.\nL'interno presentava pregevoli arredamenti, e come attesta il nome, verosimilmente constava di una vigna e di una cantina. Le mura esterne sono in pietra rivestita di cemento e malta non dipinti. Il tetto \u00e8 ricoperto da tegole a spiovente a pendenza media."}
{"id": "1375155", "revid": "1318658", "url": "https://it.wikipedia.org/wiki?curid=1375155", "title": "Cimitero di Picpus", "text": "Il cimitero di Picpus (in francese \"cimeti\u00e8re de Picpus\") \u00e8 il solo cimitero privato della citt\u00e0 di Parigi. Edificato nel 1640, fu di propriet\u00e0 del convento delle Canonichesse di Sant'Agostino, in seguito cacciate nel 1792; il cimitero in questione divenne di propriet\u00e0 cittadina nel giugno 1794. All'ingresso si trova la cappella detta \"Notre-Dame-de-la-Paix de Picpus\".\n\u00c8 inoltre uno dei quattro cimiteri di Parigi che venne utilizzato per ospitare i corpi di chi veniva ghigliottinato durante la Rivoluzione francese. Il cimitero di Picpus ospit\u00f2, in seguito, le spoglie provenienti dal vicino cimitero di Sainte-Marguerite, chiuso nel 1804.\nStoria.\nIl cimitero, oggi, si trova negli antichi possedimenti del convento dei canonici di Sant'Agostino (noto anche come convento della Madonna della vittoria di Lepanto), edificato nel 1640, per volere di Luigi XIII di Francia. Nel maggio 1792, il monastero fu chiuso e divenne di propriet\u00e0 nazionale due anni dopo.\nIl cimitero \u00e8 situato a qualche minuto dalla \"place de la Nation\" dove fu eretta la ghigliottina durante il periodo del Terrore, nel 1794. Questa piazza, anticamente chiamata piazza del Trono fu ribattezzata \u00abpiazza del trono rovesciato\u00bb. Tra il 13 giugno e il 28 luglio, 55 persone al giorno vi furono decapitate. Una fossa comune fu scavata ai bordi del giardino nella quale furono gettati i corpi decapitati, nobili, suore, mercanti, soldati, operai e albergatori tutti messi insieme. Una seconda fossa fu scavata quando la prima fu piena. Lo scavo di una terza fossa destinato ad accogliere altre spoglie di condannati del terrore fu scoperto nel 1929, ma nessun cadavere vi fu rinvenuto. I nomi di pi\u00f9 di 1\u00a0300 persone che vi furono seppellite sono scritti sui muri della cappella. Tra i uomini figurano 108 nobili, 108 ecclesiastici, 136 monaci, 178 militari e 579 popolani. Tra le 197 donne, c'erano 51 nobili, 23 suore e 123 popolane. La carneficina cess\u00f2 quando Robespierre stesso fu decapitato. Il giardino e le sue fosse furono allora circondate da un muro.\nTra le donne, le sedici carmelitane del convento di Compi\u00e8gne, di et\u00e0 tra i 29 e i 78 anni, condannate per \"macchinazioni contro la Repubblica\" furono condotte insieme all'esecuzione, che affrontarono serenamente cantando inni religiosi. Esse furono beatificate nel 1906.\nNel 1797 il giardino fu venduto in segreto alla principessa Am\u00e9lie de Salm de Hohenzollern-Sigmaringen, sorella di una delle vittime ivi sepolte. Nel 1803, alcune famiglie imparentate con alcuni dei giustiziati comperarono il resto del terreno al fine di stabilirvi un secondo cimitero presso le due fosse comuni. Molte di queste famiglie nobili utilizzano ancora il cimitero come luogo di inumazione. Epigrafi sono state poste in memoria di membri di queste famiglie che furono deportati e morirono nei campi di concentramento durante la seconda guerra mondiale.\nIl marchese di La Fayette, morto di morte naturale, vi \u00e8 sepolto, una bandiera statunitense sventola sopra la sua tomba. Ogni 4 luglio, l'ambasciata degli Stati Uniti d'America viene a rendergli omaggio. Egli \u00e8 sepolto a fianco di sua moglie; una delle quattro sorelle, la madre Henriette d'Aguesseau e la sua nonna paterna, Catherine de Coss\u00e9-Brissac figurano tra coloro che furono decapitati e gettati nelle fosse comuni.\nL'entrata del cimitero \u00e8 situata al n. 35 rue de Picpus, nel XII \"arrondissement\" di Parigi. Nella cappella molto semplice, tenuta dalle suore del Sacro Cuore, si pu\u00f2 vedere una piccola scultura di Notre Dame de la Paix del XV secolo, che ha la reputazione di aver guarito, tra gli altri, Luigi XIV da una grave malattia. Nella guida distribuita ai visitatori si legge \u00abPer desiderio dei fondatori qui si prega [...] non solo per le vittime ma anche per i loro carnefici, vittime essi stessi di una delle prime manifestazioni di totalitarismo nemico della dignit\u00e0 dell'uomo. Picpus \u00e8 anche un luogo di meditazione e di perdono per gli eccessi degli uomini sviati dalle ideologie materialiste e, con la partecipazione della Congregazione delle Suore, un legame d'amore tra gli uomini e di speranza nel futuro\u00bb."}
{"id": "1375156", "revid": "834", "url": "https://it.wikipedia.org/wiki?curid=1375156", "title": "Ss2", "text": ""}
{"id": "1375158", "revid": "1305772", "url": "https://it.wikipedia.org/wiki?curid=1375158", "title": "Il conte Max", "text": ""}
{"id": "1375168", "revid": "1982", "url": "https://it.wikipedia.org/wiki?curid=1375168", "title": "Vanda Osiris", "text": ""}
{"id": "1375171", "revid": "834", "url": "https://it.wikipedia.org/wiki?curid=1375171", "title": "SS-1", "text": ""}
{"id": "1375172", "revid": "439868", "url": "https://it.wikipedia.org/wiki?curid=1375172", "title": "Albert Fert", "text": "Questi studi permisero ai moderni dischi rigidi di superare la barriera del gigabyte. Attualmente \u00e8 professore all'universit\u00e0 di Parigi XI-Orsay e direttore scientifico di un'unit\u00e0 del CNRS/Thales.\nIstruzione.\nFu studente all'\u00c9cole Normale Sup\u00e9rieure di Parigi dove si laure\u00f2 nel 1962. Effettu\u00f2 un master all'universit\u00e0 di Parigi nel 1963 e termin\u00f2 il dottorato all'Universit\u00e0 di Parigi-Sud nel 1970.\nRicerche.\nNel 1988 scopr\u00ec l'effetto di magnetoresistenza gigante (GMR) in strati multipli di ferro, cromo. Questa scoperta fece nascere la spintronica. La GMR venne indipendentemente scoperta da Peter Gr\u00fcnberg del J\u00fclich Research Center. Dal 1988, Albert Fert lavora nel settore della spintronica."}
{"id": "1375177", "revid": "767487", "url": "https://it.wikipedia.org/wiki?curid=1375177", "title": "Il conte Max (film 1991)", "text": "Il conte Max \u00e8 un film del 1991 diretto e interpretato da Christian De Sica, secondo remake del film \"Il signor Max\", con protagonista suo padre Vittorio, e del \"film omonimo\" del 1957, con Vittorio De Sica e Alberto Sordi.\nIl film \u00e8 dedicato ad Antonello Falqui.\nTrama.\nAlfredo \u00e8 un rozzo riparatore di motociclette romano amico del Conte Max, uno spiantato gentiluomo ed ex gaudente. Quest'ultimo invita Alfredo nella sua residenza a Campo de' Fiori e gli insegna il galateo, il francese e come si gioca a poker.\nLe risate cominceranno quando Alfredo conosce ed insegue a Parigi la bellissima fotomodella Isabella Matignon."}
{"id": "1375178", "revid": "767487", "url": "https://it.wikipedia.org/wiki?curid=1375178", "title": "Marching to Mars", "text": "Marching to Mars \u00e8 un album di Sammy Hagar, uscito nel 1997 per l'Etichetta discografica MCA Records. \u00c8 il primo album dell'artista dopo la sua uscita dai Van Halen, l'ultimo da solista che precede quelli incisi assieme al gruppo Waboritas.\nIn questo disco si assiste all'eccezionale riunione dei membri originali dei Montrose, composta da Hagar, Ronnie Montrose, Bill Church e Denny Carmassi, in occasione delle incisioni del brano \"Leaving The Warmth Of The Womb\"."}
{"id": "1375187", "revid": "300067", "url": "https://it.wikipedia.org/wiki?curid=1375187", "title": "Campionato mondiale femminile di pallacanestro 1959", "text": "La III edizione del Campionato mondiale di pallacanestro femminile FIBA 1959 si disput\u00f2 in Unione Sovietica nel 1959.\nFu un'edizione particolare. Si disput\u00f2 a Mosca, in piena guerra fredda, e ci\u00f2 indusse molte nazioni a non partecipare. Furono in otto a giocarsi il titolo, sei provenienti dal blocco orientale dell'Europa (e quindi filosovietiche), la Jugoslavia (neutrale) e la Corea del Nord, l'unica proveniente dall'Asia.\nAnche la formula della competizione \u00e8 interessante: si disput\u00f2 un unico girone all'italiana con partite di sola andata, in modo tale da far incontrare tra loro tutte le partecipanti."}
{"id": "1375189", "revid": "834", "url": "https://it.wikipedia.org/wiki?curid=1375189", "title": "Ss1", "text": ""}
{"id": "1375194", "revid": "6923", "url": "https://it.wikipedia.org/wiki?curid=1375194", "title": "Austin-Healey 100", "text": "La 100 \u00e8 un'autovettura prodotta dalla BMC tra il 1953 ed il 1958 e venduta con marchio Austin-Healey.\nIl contesto.\nNata per iniziativa di Donald Healey e presentata al salone dell'automobile di Londra del 1952, piacque molto ai dirigenti BMC, che si accordarono con Healey per produrla. La meccanica era quella della Austin A90, grossa berlina a due porte con un 4 cilindri in linea di 2660 cm\u00b3 (alesaggio per corsa 87,3x111,1 mm) da 90 CV.\nLa prima serie (siglata \"BN1\"), rimpiazz\u00f2 la Austin A90 Atlantic, versione cabriolet della A90, che si era rivelata un fiasco completo. Fu prodotta a partire dal 1953, con lo stesso motore della A90 e un poco sportivo cambio manuale a 3 marce pi\u00f9 overdrive. Il nome \"100\" indicava la velocit\u00e0 massima raggiungibile, 100 miglia orarie (160 km/h circa).\nLa 100 BN1 fu costruita sino al 1956, anno in cui fu sostituita dalla \"BN2\", con nuovo cambio a 4 marce; il resto invece era immutato. Era disponibile una versione pi\u00f9 spinta (la \"100 M\") con motore di 110 CV. Da ricordare anche la \"100 S\", con carrozzeria in alluminio e motore ulteriormente potenziato a 132 CV, di cui vennero costruiti solo 50 esemplari.\nNel 1955 fu realizzata la versione M, con diverse modifiche al propulsore per incrementarne la potenza da 90 a 110 cv. Questa versione aveva un cofano motore bloccato con cinghie di cuoio dotato di un numero di prese d'aria maggiore rispetto agli altri modelli.\nNel 1956 fu presentata la \"100-6\", con un nuovo motore 6 cilindri in linea di 2639 cm\u00b3 (alesaggio per corsa 77x89 mm) e 102 CV, derivato da quello delle Austin A90 Westminster. Due le versioni: la \"BN4\" 2+2 e la \"BN6\" a due posti. Entrambe restarono in catalogo fino al 1958, sostituite dalla Austin-Healey 3000."}
{"id": "1375196", "revid": "767487", "url": "https://it.wikipedia.org/wiki?curid=1375196", "title": "Carabina Williams", "text": "Carabina Williams \u00e8 un film diretto dal regista Richard Thorpe.\nTrama.\nDavid Marshall \"Marsh\" Williams, un ex operaio \u00e8 arrestato per una distilleria clandestina e per questo finisce in prigione. A seguito di diverse vicende, finisce nella prigione diretta dal Capitano Peoples e qui riuscir\u00e0 a sviluppare la Carabina Williams M-1 automatica, usata poi dagli Stati Uniti nella seconda guerra mondiale.\nProduzione.\nLa storia \u00e8 tratta dalla vita di David Williams, l'inventore dell'omonima carabina. Usc\u00ec nelle sale statunitensi nel maggio del 1952."}
{"id": "1375204", "revid": "767487", "url": "https://it.wikipedia.org/wiki?curid=1375204", "title": "Il conte Max (film 1957)", "text": "Il conte Max \u00e8 un film del 1957 diretto da Giorgio Bianchi, con Vittorio De Sica e Alberto Sordi.\nTrama.\nAlberto Boccetti, edicolante romano di Via Veneto, viene scambiato per il conte Max Orsini Varaldo, un nobile spiantato e scroccone, mentre si trova in vacanza a Cortina (dove si \u00e8 recato invece di andare in vacanza al paesino di Capracotta come voluto dallo zio).\nQui conosce la baronessa Elena di Villombrosa, la quale lo invita a unirsi alla compagnia di nobili, diretta a Siviglia, ma conosce anche la loro governante Lauretta. A Siviglia, dopo aver contratto debiti per regalare delle orchidee alla baronessa, viene rimpatriato in Italia. Tempo dopo, a Roma, mentre lavora nell'edicola, incontra Lauretta la quale rimane molto sorpresa della somiglianza tra Alberto e il conte Max. Una serie di trasformismi, nei quali Alberto indossa i panni del conte, che corteggia la baronessa, e quelli del giornalaio, che insospettiscono Lauretta, lo portano a dover scegliere tra vivere una vita ricca ma non sua ed un'altra pi\u00f9 normale che per\u00f2 gli appartiene. La decisione avviene quando scopre il modo arrogante e umiliante con cui i nobili trattano la bella e dolce Lauretta.\nRemake.\nIl film \u00e8 il remake de \"Il signor Max\" di Mario Camerini (1937), nel quale Vittorio De Sica interpretava lo stesso ruolo che Sordi ricopre in questo film. Nel 1991 Christian De Sica (figlio di Vittorio) diriger\u00e0 un secondo rifacimento della pellicola, interpretandovi il ruolo del protagonista.\nLa critica.\n\u00ab La parte comica del film \u00e8 veramente indovinata e Alberto Sordi la interpreta con grande misura ed eccezionale efficacia.\u00bb Il Piccolo, Trieste, 6 settembre 1957.\nIncassi.\nIncasso accertato a tutto il 31 marzo 1964 Lit. 410.008.366."}
{"id": "1375206", "revid": "767487", "url": "https://it.wikipedia.org/wiki?curid=1375206", "title": "Jealousy (X Japan)", "text": "Jealousy \u00e8 il terzo album degli X Japan del 1991. Nel booklet dell'album \u00e8 citato Hitomi Shiratori come autore del testo della canzone Stab Me in The Back. Egli altri non \u00e8 che Yoshiki stesso sotto pseudonimo (pi\u00f9 precisamente sarebbe il nome della penna che ha usato per scrivere il testo)."}
{"id": "1375208", "revid": "181699", "url": "https://it.wikipedia.org/wiki?curid=1375208", "title": "Anni Quaranta", "text": ""}
{"id": "1375219", "revid": "1305772", "url": "https://it.wikipedia.org/wiki?curid=1375219", "title": "SS6", "text": ""}
{"id": "1375221", "revid": "834", "url": "https://it.wikipedia.org/wiki?curid=1375221", "title": "Ss6", "text": ""}
{"id": "1375223", "revid": "121935541", "url": "https://it.wikipedia.org/wiki?curid=1375223", "title": "Martiri di Compi\u00e8gne", "text": "Le carmelitane di Compi\u00e8gne furono un gruppo di sedici monache carmelitane scalze (undici monache, due converse, due suore esterne e una novizia) giustiziate nel 1794 per aver rifiutato di rinunciare al loro voto monastico, nel contesto della Rivoluzione francese.\nStoria.\nAntefatti.\nDurante il periodo del Terrore le sedici monache furono prima invano incoraggiate una per una ad abbandonare il loro monastero, il Carmelo dell'Annunciazione, situato vicino al palazzo reale di Compi\u00e8gne. Da tale luogo furono comunque successivamente estromesse. Esse fecero \"voto di martirio\", offrendo le loro vite per ottenere la fine del massacro e per la pace della Chiesa e dello Stato. Le religiose furono arrestate e trasferite da Compi\u00e8gne a Parigi e imprigionate alla Conciergerie. Giudicate sommariamente sotto l'accusa di \u00abmacchinare contro la Repubblica\u00bb all'interno del loro convento, furono condannate alla ghigliottina.\nEsecuzione.\nIl 17 luglio 1794 furono condotte sulla piazza del Trono-Rovesciato (l'antica \"piazza del Trono\" cos\u00ec rinominata dal 1792, attualmente place de la Nation). Le sedici carmelitane guidate da Madre Th\u00e9r\u00e8se de Saint-Augustin (Madeleine-Claudine Lidoine), loro madre superiora, presero il cammino della ghigliottina. Per tutta la lunghezza del percorso che le conduceva al luogo dell'esecuzione, le carmelitane cantarono degli inni sacri. Vestite con i loro mantelli bianchi, le religiose discesero dai carretti e si misero in ginocchio e intonarono il \"Veni Creator Spiritus\". Gli assistenti di Charles-Henri Sanson vennero a cercare la prima: Suor Constance de J\u00e9sus. Era la pi\u00f9 giovane tra di loro, una novizia. Ella fece la genuflessione davanti alla propria madre superiora per domandarle il permesso di morire, poi, salendo gli scalini della ghigliottina, inton\u00f2 il \"Laudate Dominum\" (il salmo 116, salmo cantato dalla fondazione delle carmelitane, con la simbologia di fondare in Cielo una nuova comunit\u00e0). Le quindici altre carmelitane furono giustiziate in seguito: suor Marie Henriette de la Providence, l'infermiera, come penultima e la madre superiora per ultima. I canti delle religiose che salivano il patibolo impressionarono fortemente la folla che assisteva a questa esecuzione.\nSepoltura.\nI loro corpi e le loro teste furono gettati in una delle due fosse comuni scavate nel vicino Cimitero di Picpus.\nCulto.\nFurono beatificate il 27 maggio 1906 da papa Pio X."}
{"id": "1375233", "revid": "74801", "url": "https://it.wikipedia.org/wiki?curid=1375233", "title": "Volgore\u010densk", "text": "Volgore\u010densk (anche traslitterato come \"Volgorechensk\") \u00e8 una cittadina della Russia europea centrale, situata nell'Oblast' di Kostroma, 40 chilometri a sud del capoluogo Kostroma, sul fiume Volga.\nFondata nel 1964 in seguito alla costruzione di una centrale idroelettrica, ottenne lo \"status\" di citt\u00e0 nel 1994.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1375234", "revid": "287204", "url": "https://it.wikipedia.org/wiki?curid=1375234", "title": "Volgorecensk", "text": ""}
{"id": "1375235", "revid": "80339", "url": "https://it.wikipedia.org/wiki?curid=1375235", "title": "Volgorechensk", "text": ""}
{"id": "1375239", "revid": "767487", "url": "https://it.wikipedia.org/wiki?curid=1375239", "title": "Pascolatico", "text": " Pascolatico o ius pascendi \u00e8 la servit\u00f9 di pascolo che, quando esercitata non da un singolo pastore ma da una intera comunit\u00e0, prende l'aspetto di uso civico.\nIn molte aree, soprattutto sui terreni demaniali, ma spesso anche su terreni appartenenti a qualche feudo oppure ai privati, gli abitanti di un determinato territorio avevano la servit\u00f9 di pascolo.\nTale istituto ebbe una particolare disciplina in Sardegna sui fondi ademprivili, ma era diffuso anche in altre regioni.\nI pascoli della zona di Cortina spettavano alle Regole ampezzane, sorta di propriet\u00e0 collettiva degli originari della vallata."}
{"id": "1375243", "revid": "486946", "url": "https://it.wikipedia.org/wiki?curid=1375243", "title": "Acegas Aps Trieste", "text": ""}
{"id": "1375248", "revid": "156341", "url": "https://it.wikipedia.org/wiki?curid=1375248", "title": "Cestisti", "text": ""}
{"id": "1375253", "revid": "1851848", "url": "https://it.wikipedia.org/wiki?curid=1375253", "title": "Walter Bianchi", "text": "Carriera.\nFu pupillo di Arrigo Sacchi che se lo \u00e8 portato spesso nelle compagini da lui allenate. Ha giocato con (Serie A), (Serie C1), Brescia (Serie C1), (Serie C1 e Serie B), Milan (Serie A), (Serie B), (Serie B) e Verona (Serie B).\nLa sua carriera fu caratterizzata da continui infortuni (e non solo alle gambe) al punto tale da subire 10 interventi chirurgici. Ha esordito in Serie A il 13 settembre 1987 in Pisa-Milan (1-3), sotto la guida di Arrigo Sacchi. Con i rossoneri, ottenendo 5 presenze in campionato in due stagioni, ha vinto uno scudetto (1987-1988) e una Coppa dei Campioni (1988-1989).\nOltre alle 5 presenze in Serie A col Milan, ha totalizzato 98 presenze ed una rete in Serie B, ottenendo una promozione col Torino nella stagione 1989-1990 e una con il Verona nella stagione 1990-1991, sfiorandone un'altra con il Cosenza nella stagione 1991-1992 sotto la guida di Edy Reja.\nIl 28 luglio 1992 Bianchi viene coinvolto in un incidente stradale con tutta la squadra dell'Hellas Verona, sulla strada verso il ritiro di Cles. Il pullman della squadra si scontra con una ruspa: nello scontro, Bianchi rimane gravemente ferito e cade in coma per diversi giorni, per poi riprendersi lentamente durante i seguenti mesi.\nDal 25 luglio 2011 \u00e8 vice allenatore di Antonio Rocca alla guida dell'."}
{"id": "1375254", "revid": "917559", "url": "https://it.wikipedia.org/wiki?curid=1375254", "title": "Rodney King", "text": "Biografia.\nKing era nato a Sacramento e crebbe ad Altadena. Suo padre, un alcolista, mor\u00ec nel 1984, a 42 anni. Il 3 marzo 1991, fu vittima di un violento pestaggio da parte di diversi agenti del Los Angeles Police Department: King, alla guida del suo taxi, era stato segnalato per eccesso di velocit\u00e0 ma, per paura di perdere la sua licenza, anzich\u00e9 fermarsi decise di darsi alla fuga, dando vita a un inseguimento rocambolesco che si concluse dopo 13 chilometri. King scese per ultimo dal mezzo, dopo i due passeggeri che per tutto il tempo erano rimasti a bordo. Nessuno di loro era armato e il tassista si consegn\u00f2 agli agenti ridendo e salutando ironicamente l'elicottero che stazionava sopra di loro. La reazione dei poliziotti fu durissima.\nL'episodio del pestaggio, ripreso da un videoamatore di nome George Holliday, fu trasmesso dai maggiori \"network\" televisivi statunitensi e mondiali e fece tornare alla ribalta il problema del razzismo negli Stati Uniti d'America; gli agenti coinvolti testimoniarono di aver creduto che l'uomo fosse sotto l'effetto di una sostanza allucinogena, la fenciclidina. L'episodio innesc\u00f2 violenti disordini a Los Angeles con forti proteste nei confronti del locale dipartimento di polizia, accusato di esercitare metodi brutali, soprattutto verso le persone nere. La successiva assoluzione degli agenti coinvolti nell'aggressione fu la causa scatenante della grande sommossa a sfondo razziale, nota come rivolta di Los Angeles, scoppiata nella citt\u00e0 tra l'aprile e il maggio dell'anno successivo e che miet\u00e9 oltre cinquanta vittime.\nFu trovato morto, sul fondo di una piscina, il 17 giugno 2012, all'et\u00e0 di 47 anni: il caso venne archiviato come annegamento accidentale e l'autopsia effettuata sul cadavere rivel\u00f2 tracce di alcol, marijuana, cocaina e PCP nel suo sangue."}
{"id": "1375255", "revid": "152717", "url": "https://it.wikipedia.org/wiki?curid=1375255", "title": "Rodney Glen King", "text": ""}
{"id": "1375260", "revid": "767487", "url": "https://it.wikipedia.org/wiki?curid=1375260", "title": "I due della F. 1 alla corsa pi\u00f9 pazza, pazza del mondo", "text": "I due della F. 1 alla corsa pi\u00f9 pazza, pazza del mondo \u00e8 un film del 1971 diretto da Osvaldo Civirani.\nTrama.\nFranco e Ciccio, maldestri riparatori d'auto, riescono a salvare dal suicidio l'industriale Ambrogio Barill\u00e0, disperato per il rapimento del pilota Gonzales, asso della sua scuderia di auto.\nCiccio ha un'idea: visto che Franco \u00e8 il sosia di Gonzales, sar\u00e0 proprio lui a sostituirlo nella gara.\nI rapitori di Gonzales, che possiedono una scuderia d'auto rivale, restano sconcertati all'apparizione di Franco e ancor di pi\u00f9 quando questi riesce a vincere grazie ad un chip ideato da Ciccio infilato nel motore.\nCome premio Franco e Ciccio riceveranno da Barill\u00e0 un assegno che li consentir\u00e0 di aprire un negozio di elettrodomestici."}
{"id": "1375266", "revid": "46931", "url": "https://it.wikipedia.org/wiki?curid=1375266", "title": "Parkersburg (Virginia Occidentale)", "text": ""}
{"id": "1375267", "revid": "767487", "url": "https://it.wikipedia.org/wiki?curid=1375267", "title": "Venga a fare il soldato da noi", "text": "Venga a fare il soldato da noi \u00e8 un film del 1971 diretto da Ettore Maria Fizzarotti.\nTrama.\nNicoletta Bianchi si arruola nell'esercito cambiando il nome in \"Nicola\", ma nessuno se ne accorge.\nLa ragazza ha cos\u00ec l'occasione per sorvegliare il suo fidanzato piuttosto incline alle divagazioni sentimentali.\nIn seguito al suo arrivo nel reggimento avvengono numerosi fatti strani e divertenti: un soldato \u00e8 costretto a tenere nascosto nella tenda il suo figlioletto, due soldati imbranati Samperi e La Rosa smarriscono il codice per la traduzione dei messaggi cifrati e come se non bastasse si avvicina il giorno delle grandi manovre.\nProduzione.\nDopo essere stata la location del film Stasera mi butto nel 1967 il Grand Hotel Pineta Mare di Castel Volturno viene di nuovo scelto da Fizzarotti per girare questo film. Alcuni personaggi, uniformi e interni sono gli stessi del film W le donne del 1970 con Franco Franchi e Ciccio Ingrassia, del quale questo film in pratica costituisce un seguito."}
{"id": "1375271", "revid": "1305772", "url": "https://it.wikipedia.org/wiki?curid=1375271", "title": "Stanton", "text": "Stanton pu\u00f2 riferirisi a:"}
{"id": "1375276", "revid": "1305772", "url": "https://it.wikipedia.org/wiki?curid=1375276", "title": "Devils Lake", "text": ""}
{"id": "1375280", "revid": "740722", "url": "https://it.wikipedia.org/wiki?curid=1375280", "title": "Museo di storia naturale (Sulmona)", "text": "Il Museo di Storia Naturale \u00e8 sito nel Palazzo Sardi di via Angeloni 11, a Sulmona, in Provincia dell'Aquila, ov'\u00e8 anche la Comunit\u00e0 Montana Peligna.\nIl museo si dirama in 7 sale suddivise in 2 piani.\nNelle prime 2 sale al primo piano vi \u00e8 una collezione di insetti prevalentemente del territorio gestito dalla comunit\u00e0 montana stessa, che comprende:\nNelle successive 2 sale al primo piano \u00e8 di recente installazione una collezione di fossili, tra cui spiccano delle ammoniti, delle ossa di un cavallo ed un ittiosauro.\nNelle successive 3 sale al secondo piano vi sono innumerevoli minerali che spaziano fra tutte le classi conosciute, tra cui:\nnonch\u00e9 molte geodi.\nParticolari sono, presso la rampa d'accesso al piano superiore, delle immagini di animali.\nCollegamenti esterni.\nSiti di approfondimento:"}
{"id": "1375283", "revid": "287204", "url": "https://it.wikipedia.org/wiki?curid=1375283", "title": "Huntington", "text": "Huntington pu\u00f2 riferirisi a:"}
{"id": "1375289", "revid": "117271", "url": "https://it.wikipedia.org/wiki?curid=1375289", "title": "Agaricus oblectus", "text": ""}
{"id": "1375290", "revid": "117271", "url": "https://it.wikipedia.org/wiki?curid=1375290", "title": "Agaricus sterquilinus", "text": ""}
{"id": "1375292", "revid": "117271", "url": "https://it.wikipedia.org/wiki?curid=1375292", "title": "Coprinus oblectus", "text": ""}
{"id": "1375294", "revid": "125954223", "url": "https://it.wikipedia.org/wiki?curid=1375294", "title": "Ferrovia Macomer-Nuoro", "text": "La ferrovia Macomer-Nuoro \u00e8 una linea ferroviaria a scartamento ridotto della Sardegna, gestita dall'ARST.\nStoria.\nLa Macomer-Nuoro, unica linea ordinaria attiva del compartimento ferroviario di Macomer dell'ARST, nacque nell'ultima parte del XIX secolo per assicurare un collegamento ferroviario anche a Nuoro, non lontana dal percorso del progetto della rete a scartamento ordinario della Compagnia Reale delle Ferrovie Sarde, ma in seguito tagliata fuori dalla scelta di un diverso tracciato passante per Macomer. Le popolazioni e le autorit\u00e0 locali mostrarono pi\u00f9 volte il loro disappunto negli anni in cui la Dorsale Sarda fu costruita e successivamente messa in funzione cos\u00ec, quando nel 1886 venne decisa la costruzione della rete secondaria sarda, fu scontata la scelta di realizzare una linea che da Nuoro si ricollegasse alla rete delle allora \"Ferrovie Reali\".\nLa costruzione della ferrovia, allora come oggi a binario unico non elettrificato con scartamento da 950\u00a0mm, fu affidata alle Strade Ferrate Secondarie della Sardegna, che ebbero il compito di creare un collegamento da Bosa a Nuoro via Macomer, per questo la linea era nota all'epoca anche come \"Bosa-Macomer-Nuoro\", nonostante non esistesse un collegamento diretto tra Bosa e Nuoro, essendo la stazione delle secondarie di Macomer di fatto una stazione di testa. Il primo tronco della linea a essere inaugurato fu quello da Bosa a Macomer, e da Macomer alla stazione di Tirso (nei pressi di Illorai): i primi treni percorsero la tratta il 26 dicembre 1888. Poche settimane dopo, la linea fu completata raggiungendo prima Orotelli (26 gennaio 1889) e infine Nuoro, che vide arrivare i primi convogli passeggeri il 6 febbraio di quell'anno; complessivamente da Macomer a Nuoro la linea misurava all'epoca 62,438\u00a0km. Nel 1893 fu inoltre inaugurata un'altra linea delle SFSS che dallo scalo di Tirso si ricongiungeva alla rete a scartamento ordinario a Chilivani, creando un secondo collegamento per Nuoro con la Dorsale Sarda.\nA tal proposito, la Macomer-Nuoro non terminava nella stazione delle allora SFSS di Macomer, bens\u00ec 200 metri pi\u00f9 avanti, nella vicina stazione delle Ferrovie Reali, all'interno della quale vi era un binario appositamente attrezzato per i treni a scartamento ridotto collegato da un breve raccordo e da un sistema di scambi alla stazione delle Secondarie.\nNuoro e gli abitati limitrofi avevano ora il loro collegamento ferroviario, ma non mancarono le richieste e le petizioni, stavolta vane, per ulteriori migliorie alla strada ferrata: tra le principali fu pi\u00f9 volte richiesta invano la riconversione a scartamento ordinario della tratta, inoltre venne auspicata in pi\u00f9 occasioni la connessione con la Cagliari-Isili-Sorgono, prolungando quest'ultima da Sorgono alla stazione di Oniferi. Altra modifica pi\u00f9 volte richiesta dagli amministratori nuoresi fu il prolungamento della ferrovia da Nuoro verso il mare, in modo da facilitare il traffico merci col continente: tra le proposte degli amministratori, che sfociarono in parecchie diatribe campanilistiche, si ricordano:\nPassata alla gestione delle Ferrovie Complementari della Sardegna nel 1921, a met\u00e0 degli anni trenta sulla linea a fianco delle locomotive a vapore vennero introdotte le prime automotrici Diesel (le cosiddette Emmine, entrate ufficialmente in servizio il 21 febbraio 1935), che tra le altre cose permisero maggiori velocit\u00e0 d'esercizio, e consentirono anche ai treni passeggeri di entrare alla stazione FS di Macomer, permettendo un rapido trasbordo dei passeggeri da un vettore all'altro. Ad esse si affiancarono poco tempo dopo 3 esemplari delle automotrici Fiat ALn 40.\nDopo la seconda guerra mondiale, durante la quale le due stazioni di Macomer furono bombardate, la ferrovia nell'ambito del piano di aggiornamento della rete sarda fu sottoposta a numerosi lavori di manutenzione: venne sostituito interamente l'armamento, e furono realizzate 14 varianti (per complessivi 10,4\u00a0km di nuovo tracciato) che ridussero la lunghezza della linea a circa 61\u00a0km. Oltre a questi lavori, la stazione di Nuoro negli anni cinquanta fu spostata dall'originaria sede di \"Sae Marine\", laddove oggi sorge piazza Italia, alla attuale stazione di via Lamarmora. Il nuovo scalo fu inaugurato il 12 maggio 1958 insieme alle nuove automotrici ADe entrate in servizio quel giorno lungo la linea. In quegli stessi anni ebbe inizio la riconversione diesel anche del materiale ordinario della linea, con la fornitura dei locomotori LDe a trazione diesel elettrica che nel tempo sostituirono completamente le vecchie locomotive a vapore. Sul finire di quel decennio, nel 1969, fu per\u00f2 chiusa la Tirso-Chilivani, fatto che concentr\u00f2 tutti i traffici diretti da Nuoro verso la Dorsale Sarda sulla linea per Macomer.\nNel 1989 la ferrovia pass\u00f2 alla gestione delle Ferrovie della Sardegna (dal 2008 ARST Gestione FdS), che a met\u00e0 degli anni novanta introdussero nuove automotrici (le ADe serie 90) da affiancare a quelle presenti, oltre ad effettuare in quegli stessi anni nuove modifiche di tracciato (rettifiche e varianti), che portarono la lunghezza della Macomer-Nuoro ai 58\u00a0km attuali.\nNel 2006 venne chiuso il raccordo Macomer FdS-Macomer FS, per permettere al Comune di Macomer di costruire un sottopasso stradale; tale chiusura, poi, divent\u00f2 definitiva anche perch\u00e9 ormai il raccordo era utilizzato solo in presenza di passeggeri diretti allo scalo della rete principale, essendo tra l'altro gi\u00e0 cessato qualche anno prima anche il traffico merci e il carrellamento dei carri delle Ferrovie dello Stato.\nCompletamente priva di sistemi di segnalazione e di precedenza automatizzati (si utilizzano tuttora i cosiddetti \"ordini di servizio\"), la linea il 15 giugno 2007 fu teatro di un grave incidente ferroviario, uno scontro frontale tra due treni tra le stazioni di Bortigali e Birori, costato la vita a 3 persone.\nNel 2010 la gestione della ferrovia \u00e8 passata all'ARST in seguito alla fusione di questa azienda con la precedente societ\u00e0 titolare della concessione della linea, l'ARST Gestione FdS. Nello stesso anno la linea \u00e8 stata chiusa per la sostituzione dell'armamento e la ristrutturazione delle stazioni, ultimata nel 2012.\nInoltre \u00e8 in corso l'ammodernamento infrastrutturale della linea, la cui realizzazione prevede in particolare la realizzazione di un sistema di gestione del traffico ferroviario da una direzione di movimento centrale, con sede a Macomer, e di un nuovo sistema di segnalamento.\nCaratteristiche.\nLa ferrovia nella configurazione di tracciato in uso da met\u00e0 anni novanta consiste in 57,738\u00a0km di linea a scartamento ridotto (950\u00a0mm) interamente a semplice binario non elettrificato collegante la stazione ARST di Macomer con quella di Nuoro; con la prima posta nelle vicinanze della stazione RFI del centro del Marghine a cui fu a lungo collegata da un breve raccordo (220\u00a0m). Il tracciato originale misurava invece 62,338\u00a0km tra la vecchia stazione di Nuoro e quella della rete a scartamento ridotto a Macomer, e fu modificato principalmente negli anni cinquanta (quattordici varianti per oltre dieci chilometri di nuovo sedime) e novanta.\nRiguardo l'infrastruttura ferroviaria, la linea \u00e8 armata con rotaie Vignoles da 36\u00a0kg/m installate su traversine biblocco in cemento armato. Il peso massimo assiale consentito \u00e8 di 9.99 t (98 kN). Gli estremi altimetrici si rilevano a Macomer, la cui stazione \u00e8 posta a 571 m s.l.m., e ad Iscra, scalo posto a 183 m s.l.m. nei pressi del fiume Tirso.\nOltre ai due capolinea risultano attive per il servizio passeggeri le stazioni di Bortigali, Bolotana, Tirso, Iscra, Oniferi e Prato Sardo, tutte attrezzate per gli incroci. Sono inoltre in uso le fermate di Birori, Silanus, Lei e Orotelli. Dal punto di vista della direzione del movimento essa \u00e8 espletata con dirigenza locale negli scali capolinea, con distanziamento dei treni a tempo e con la trasmissione delle comunicazioni via telefono.\nPercorso.\nLa linea ha origine nella stazione ARST di Macomer, in cui sono ospitati anche i principali impianti di rimessaggio e manutenzione della rete a scartamento ridotto del centro Sardegna e la direzione d'esercizio della stessa. Sino al 2006 questo impianto fu collegato anche alla vicina stazione RFI del centro del Marghine, la quale fu per decenni l'origine ed il capolinea di varie relazioni con Nuoro. Dalla stazione di Macomer, punto pi\u00f9 alto della linea, il tracciato prosegue in costante discesa altimetrica verso est, raggiungendo la fermata di Birori e la stazione di Bortigali.\nDa quest'ultimo centro la ferrovia continua la sua discesa ai piedi dei monti del Marghine, arrivando alla fermata di Silanus: uscendo dal paese il tracciato si distacca dall'originale dopo la realizzazione di alcune rettifiche del percorso realizzate negli anni novanta. Una volta ricongiuntosi con il sedime originario nei pressi di Lei, il percorso attraversa la fermata di questo paese e si dirige verso la stazione di Bolotana: nel tratto compreso tra questi impianti fu realizzata una delle varianti facenti parte del piano di ammodernamento del dopoguerra.\nLa linea in uscita da Bolotana segue un tracciato ricostruito quasi integralmente in variante negli anni novanta (ma gi\u00e0 modificato negli anni cinquanta) che, dopo essere entrato nel territorio della provincia di Sassari, ha termine nella stazione di Tirso, isolato scalo campestre nelle campagne di Illorai che sino al 1969 fu stazione di diramazione da cui aveva origine la linea a scartamento ridotto per Chilivani. Anche il binario in uscita dalla stazione in direzione Nuoro segue in buona parte un percorso pi\u00f9 volte alterato nella sua storia, valicando con un ponte il fiume Tirso (nei pressi del quale era posto un rifornitore idrico che fu anche sede di una fermata negli anni trenta) e giungendo nella stazione di Iscra nel punto di minore altimetria della ferrovia.\nDa qui in poi la linea prosegue in ascesa verso Nuoro e dopo essere rientrata nel territorio di questa provincia segue in questa parte di tracciato quello della SS 129, giungendo nella fermata di Orotelli dopo aver affrontato un ulteriore tratto modificato negli anni novanta. Si \u00e8 in piena Barbagia di Nuoro e dopo la stazione di Oniferi ed un'altra rettifica di tracciato la ferrovia entra nel comune nuorese, il cui primo scalo \u00e8 quello posto a Prato Sardo, nella zona industriale della citt\u00e0.\nIl tratto finale della linea (in cui era compresa un'ulteriore fermata in corrispondenza di un rifornitore) entra in citt\u00e0 da nord terminando nella stazione di Nuoro, posta in via La Marmora. Sino al 1958 la ferrovia si estendeva sino all'area di piazza Italia, laddove era situata l'originaria stazione capolinea nuorese.\nTraffico.\nL'ARST dal 2010 \u00e8 anche il gestore dei servizi ferroviari espletati lungo la linea. Dagli anni duemila l'unica tipologia di trasporto effettuata lungo la ferrovia \u00e8 quella legata al servizio viaggiatori, nell'ambito del sistema di trasporto pubblico locale; sino ai primi anni duemila fu inoltre attivo il servizio merci, poi dismesso nel corso della gestione FdS.\nCon riferimento all'orario 2015-2016 la linea \u00e8 servita nei giorni feriali da sei coppie di corse tra Macomer e Nuoro (e viceversa), a cui si aggiunge una settima relazione avente origine da quest'ultima citt\u00e0 nel periodo scolastico. Con la stessa periodicit\u00e0 viene effettuata una coppia di corse tra Macomer e la stazione di Iscra, mentre nei giorni feriali \u00e8 effettuata una corsa tra Macomer e Bolotana durante tutto l'anno, per cui viene effettuata una corsa in senso opposto nel solo periodo estivo. Alcune relazioni del mattino sono inoltre espletate con autocorse sostitutive, altre invece permettono la coincidenza con le corse di Trenitalia in transito per Macomer, la cui stazione RFI \u00e8 posta di fronte a quella ARST.\nLa linea \u00e8 utilizzata nei soli giorni feriali, nelle domenica e nei festivi non vengono effettuati treni lungo la ferrovia, sebbene siano previste due relazioni svolte con autolinee da Nuoro a Macomer."}
{"id": "1375296", "revid": "278830", "url": "https://it.wikipedia.org/wiki?curid=1375296", "title": "Osvaldo Civirani", "text": "Biografia.\nHa iniziato la sua carriera come fotografo di scena dal 1931 per la Cines, fino al 1964. In questa veste \u00e8 stato sul set dei film \"Ossessione\" di Luchino Visconti (1943), \"Gelosia\" di Pietro Germi e per le pellicole della serie di Don Camillo.\nDal 1963 ha realizzato la regia di diversi film commerciali fino al 1978, firmandosi spesso con lo pseudonimo di Richard Kean.\nIn seguito ha scritto due libri: \"Un fotografo a Cinecitt\u00e0\" e \"La donna dei sogni\", nel quale Civirani ha voluto raccogliere le memorie ed esperienze di tutta una vita dedicata al cinema."}
{"id": "1375299", "revid": "11474124", "url": "https://it.wikipedia.org/wiki?curid=1375299", "title": "Ford Cosworth", "text": ""}
{"id": "1375300", "revid": "767487", "url": "https://it.wikipedia.org/wiki?curid=1375300", "title": "Smokey Robinson", "text": "Robinson \u00e8 noto per essere uno degli artisti pi\u00f9 fortemente legati all'etichetta Motown Records, secondo solo al fondatore, Berry Gordy. Robinson ha portato, da solista o da componente del gruppo The Miracles, sempre della Motown, ben trentasette singoli nella \"Top 40\" tra il 1960 e il 1987, e fu vicepresidente della compagnia dal 1961 al 1988.\nBiografia.\nI primi anni e la formazione dei Miracles.\nSmokey Robinson nacque e visse a Detroit, nella periferia nord, e ancora bambino fu soprannominato \"Smokey Joe\" da suo zio, che volle dargli un nomignolo da cowboy a causa del suo amore per i film western. Pi\u00f9 tardi, da ragazzo, il soprannome fu abbreviato in \"Smokey\". Nel 1955 Robinson fond\u00f2 un gruppo, chiamandolo i Five Chimes, insieme al suo migliore amico Ronald White e i compagni di classe Pete Moore, Clarence Dawson e James Grice. Nel 1957 il gruppo si chiam\u00f2 i Matadors e incluse i cugini Emerson e Bobby Rogers al posto di Dawson e Grice. In seguito Emerson fu sostituito dalla sorella Claudette Rogers, poi divenuta moglie di Robinson, e il chitarrista Marv Tarplin si un\u00ec al gruppo nel 1958.\nCon Robinson come voce principale, i Matadors iniziarono a esibirsi sulla scena di Detroit. Nel 1958 Robinson conobbe l'autore musicale Berry Gordy, che scrisse con loro il singolo \"Got a Job\", una \"canzone risposta\" al successo dei Silhouettes, \"Get a Job\". Il gruppo cambi\u00f2 ancora nome in Miracles e pubblic\u00f2 dischi sia con la End Records che con la Chess Records, prima che Robinson suggerisse a Gordy di creare un'etichetta in proprio.\nNel 1959 Gordy fond\u00f2 la Tamla Records, che presto rinomin\u00f2 Motown. I Miracles furono tra i primi a firmare un contratto con la casa. Gordy e Robinson agivano in maniera sinergica: Robinson poneva le fondamenta del successo della Motown e Gordy faceva da mentore al giovane e inesperto cantante e compositore. Nel 1961 Gordy nomin\u00f2 Robinson vicepresidente della Motown Records, carica abbandonata solo quando Gordy stesso lasci\u00f2 la ditta, nel 1988.\nMotown e i \"The Miracles\".\nIl singolo del 1960 \"Shop Around\" fu il primo numero uno della Motown nella classifica R&amp;B e il primo grande successo per i Miracles. Fu anche il primo singolo Motown a vendere pi\u00f9 di un milione di copie. Ottennero molti altri successi negli anni, tra cui \"Who's Loving You\" (1960), \"You've Really Got a Hold on Me\" (1962), \"What's So Good About Goodbye\" (1962), \"Mickey's Monkey\" (1963), \"Ooo Baby Baby\" (1965), \"The Tracks of My Tears\" (1965), \"Going to a Go-Go\" (1965), \"(Come Round Here) I'm The One You Need\" (1966), \"More Love\" (1967), \"I Second That Emotion\" (1967), \"If You Can Want\" (1968), \"Baby Baby Don't Cry\" (1969), e il pezzo pi\u00f9 noto anche fuori dagli USA, \"The Tears of a Clown\" (1970).\nRobinson scrisse e produsse anche numerosi singoli di successo e canzoni di album per altri artisti Motown. Mary Wells ebbe un notevole successo con \"My Guy\" (1964); Robinson fu il principale autore e produttore dei Temptations dal 1963 al 1966, componendo pezzi come \"The Way You Do the Things You Do\", \"My Girl\", \"Since I Lost My Baby\" e \"Get Ready\". Tra le altre opere di Robinson per la Motown ci sono \"Still Water (Love)\", eseguita dai The Four Tops, \"Don't Mess with Bill\" e \"My Baby Must Be a Magician\" delle Marvelettes, \"When I'm Gone\" di Brenda Holloway, \"Ain't That Peculiar\" e \"I'll Be Doggone\" di Marvin Gaye, e \"First I Look At the Purse\" dei The Contours.\nBob Dylan, compositore egli stesso, defin\u00ec Robinson \u00abil pi\u00f9 grande poeta vivente d'America\u00bb, le sue celebri ballate gli procurarono anche il titolo di \u00abpoeta laureato d'amore d'America\u00bb. Lungo la sua carriera musicale cinquantennale, Robinson ha al suo attivo pi\u00f9 di quattromila canzoni. John Lennon dei Beatles cit\u00f2 moltissime volte Robinson come una delle influenze sulla propria musica. In un'intervista del 1969, Lennon affermava che una delle sue canzoni preferite era \"I've Been Good to You\" dei Miracles, che ha un testo simile a quello di \"Sexy Sadie\" di Lennon. Anche George Harrison ammirava molto Robinson e gli rese omaggio con la canzone del 1976 \"Pure Smokey\".\nRobinson si spos\u00f2 con Claudette Rogers; i loro due figli furono chiamati entrambi ispirandosi alla Motown: il maschio ebbe per nome Berry, come il fondatore della compagnia, e la femmina Tamla, il nome originario della Motown.\nI Miracles rimasero tra gli artisti principali della Motown per tutti gli anni sessanta. Gli album furono pubblicati con il nome di \"Smokey Robinson &amp; the Miracles\" dopo il 1965. Verso il 1969 le fortune del gruppo iniziarono a declinare e Robinson vi si impegnava di meno, dedicandosi di pi\u00f9 alla famiglia e al suo lavoro da vicepresidente. Il gruppo smise di incidere dischi e Robinson era deciso a uscirne quando, inaspettatamente, la canzone \"The Tears of a Clown\", registrata nel 1966 ma pubblicata come singolo nel 1970, arriv\u00f2 in cima alle classifiche sia negli USA che nel Regno Unito.\nA causa del sorprendente successo di \"The Tears of a Clown\", Robinson si convinse a restare con i Miracles per qualche tempo ancora. Nel 1972 per\u00f2 segu\u00ec le sue intenzioni originarie di lasciare il gruppo, e i Miracles intrapresero una tourn\u00e9e di addio di sei mesi. Il 16 luglio 1972 Smokey e Claudette Robinson tennero la loro ultima esibizione come componenti dei Miracles e Robinson present\u00f2 la nuova voce principale del gruppo, Billy Griffin. I Miracles continuarono ancora per qualche anno, ottenendo un altro numero uno nel 1976 con il singolo \"Love Machine\".\nUna carriera da solista di successo.\nSmokey Robinson inizi\u00f2 una carriera solista in tono minore, concentrandosi piuttosto sulle sue occupazioni da vicepresidente della Motown, pubblicando il suo primo album solista, \"Smokey\", nel 1973. Il suo primo singolo di successo, \"Sweet Harmony\" (1973), fu dedicato ai Miracles.\nNel 1975 la carriera solista di Robinson entr\u00f2 in una fase pi\u00f9 intensa dopo l'arrivo al numero uno della classifica R&amp;B della sua canzone \"Baby That's Backatcha\". Il singolo di Robinson del 1976, \"Quiet Storm\", e il susseguente album definirono lo stile morbido e lento di R&amp;B che oggi viene chiamato \"quiet storm\". Altri singoli di successo di Robinson furono \"Cruisin\u2019\" (1979), \"Being with You\" (numero uno nel Regno Unito) (1981), \"Tell Me Tomorrow\" (1982) ed \"Ebony Eyes\", un duetto con Rick James (1983). Incise inoltre la colonna sonora del film \"Big Time\" (1977).\nGli ultimi anni.\nNel 1985 Robinson partecip\u00f2 a \"Usa for Africa\" cantando \"We are the World\" con altri 45 artisti tra cui Michael Jackson, Lionel Richie, Stevie Wonder e Bruce Springsteen. Il brano, che ebbe un notevole successo in tutto il mondo, serv\u00ec a raccogliere fondi di beneficenza contro la fame nell'Africa Orientale. Nella seconda met\u00e0 degli anni ottanta cadde preda della tossicodipendenza da cocaina. Incise pochi dischi e il suo matrimoni\u00f2 con Claudette si deterior\u00f2: i due divorziarono nel 1986. Con l'appoggio dell'amico Leon Kennedy (come descritto da Robinson stesso nell'autobiografia \"Smokey\"), riusc\u00ec faticosamente a guarire dalla droga grazie a un centro d'aiuto religioso, e ricominci\u00f2 a incidere con successo, piazzando nel 1987 due canzoni nei \"Top 10\" pop, \"One Heartbeat\" e \"Just to See Her\", che vinse anche un Grammy Award. Sempre nel 1987, il gruppo inglese ABC contribu\u00ec molto alla sua fama portando al successo una loro canzone omaggio a Robinson, intitolata \"When Smokey Sings\". Nel 1988 Robinson pubblic\u00f2 la sua autobiografia, \"Smokey\", e fece il suo ingresso alla Rock and Roll Hall of Fame.\nQuando la Motown fu comprata dalla MCA nel 1988, Robinson si dimise da vicepresidente. Dopo un ultimo album con l'etichetta, \"Love, Smokey\" (1990), Robinson abbandon\u00f2 la compagnia. Pubblic\u00f2 un disco con la SBK Records, \"Double Good Everything\" nel 1991, lo stesso anno vinse un Soul Train Music Award alla carriera. Otto anni dopo, tuttavia, torn\u00f2 alla Motown, che era divenuta nel frattempo una consociata della Universal Music Group, pubblicando \"Intimate\" (1999). Lo stesso anno ricevette un Grammy Award alla carriera.\nDa allora Smokey ha continuato a esibirsi in tourn\u00e9e regolarmente. Ha pubblicato un LP gospel, \"Food for the Spirit\", nel 2004. Un nuovo album di classici pop della prima met\u00e0 del XX secolo, \"Timeless Love\", vide la luce nel giugno 2006. Era stato in origine inciso con strumentazione jazz, ma furono quindi aggiunti strumenti a corda, dando un tocco pi\u00f9 lussuoso al suono ma perdendo l'atmosfera jazz.\nNel 2004 una societ\u00e0 di Robinson, la SFGL Foods, lanci\u00f2 una propria versione di gumbo, una specie di zuppa, chiamata \"Smokey Robinson's 'The Soul is in the Bowl' Gumbo\".\nNel maggio 2006 la Howard University confer\u00ec a Robinson il \"doctorate\" honoris causa in musica.\nRobinson ha cantato \"The Tracks of My Tears\" in un'apparizione nel film del 2006 \"Last Holiday\".\nL'11 febbraio 2007 ha cantato \"Tracks of My Tears\" alle premiazioni dei Grammy Award, come parte dell'omaggio alla musica R&amp;B a cui partecipavano Lionel Richie, anch'egli artista Motown, e Chris Brown."}
{"id": "1375301", "revid": "117271", "url": "https://it.wikipedia.org/wiki?curid=1375301", "title": "Agaricus ephebeus", "text": ""}
{"id": "1375302", "revid": "125816280", "url": "https://it.wikipedia.org/wiki?curid=1375302", "title": "BMW 507", "text": "La BMW 507 \u00e8 una autovettura roadster prodotta dalla casa automobilistica bavarese BMW dal 1955 al 1959.\nStoria.\nGenesi e debutto.\nLa genesi della BMW \"507\" si snod\u00f2 nel biennio 1954-56, in quel periodo, la casa dell'Elica era in difficolt\u00e0 finanziarie, a causa delle scarse vendite che le berline 501 e 502 stavano ottenendo nel mercato tedesco. Il mercato delle sportive di lusso pareva offrire molti sbocchi, ma le risorse finanziarie alla BMW non erano molte e neppure le idee, basti pensare che nei primi anni di quel decennio le versioni pi\u00f9 sportive presenti in gamma erano le \"501\" e \"502\" con una carrozzeria coup\u00e9 ottenuta semplicemente ridisegnando il padiglione e rendendolo pi\u00f9 spiovente nella zona posteriore. Mancava insomma una vera sportiva che potesse tra l'altro riprendere l'eredit\u00e0 della gloriosa 328 d'anteguerra. Fu l'importatore statunitense di origini tedesche Max Hoffmann a prendere contatto, nell'estate 1954, con la casa bavarese per spronarla in tale direzione ed anzi, fornendole alcuni input relativi alle caratteristiche che una possibile sportiva BMW avrebbe potuto avere. Oltretutto, la BMW gi\u00e0 disponeva di un motore V8, motore che da poco tempo aveva cominciato ad essere montato sotto il cofano della \"502\". L'architettura V8 \u00e8 stata da sempre amata e prediletta dalla clientela statunitense, ed anche per questo Max Hoffmann spinse in tale direzione, conscio del fatto che una vettura di quel genere avrebbe potuto vendere molto negli USA. Il primo prototipo realizzato direttamente da Ernst Loof del centro stile BMW non piacque per\u00f2 ad Hoffmann ed il progetto sembr\u00f2 arenarsi quasi sul nascere, senonch\u00e9 lo stesso importatore statunitense contatt\u00f2 un giovane designer tedesco, Albrecht von Goertz, il quale all'epoca aveva un suo studio di design, affinch\u00e9 gli potesse proporre alcuni schizzi relativi ad una possibile futura sportiva BMW a due posti. Le proposte di stile di Goertz piacquero molto sia ad Hoffmann che alla BMW. Quest'ultima invi\u00f2 immediatamente un telegramma a Goertz, affinch\u00e9 si unisse al centro stile interno per proseguire con lo sviluppo del progetto. Il rapporto di collaborazione fra le due parti venne perfezionata nel gennaio del 1955, con la condizione che la vettura fosse terminata entro il mese di settembre dello stesso anno, in modo da poter essere esposta al Salone di Francoforte. In pochissimo tempo, Goertz riusc\u00ec a disegnare sia la \"503\" che la futura roadster, ossia la \"507\": entrambi i mascheroni vennero approvati dal consiglio di amministrazione della BMW, la quale avvi\u00f2 la fase di industrializzazione del progetto, in fretta e furia, dato l'approssimarsi del Salone di Francoforte. In questa occasione, la \"507\" venne presentata assieme alla \"503\" e fece scalpore per il suo stile assai accattivante. Una seconda presentazione si ebbe sempre negli ultimi mesi del 1955 a New York, in modo da far toccare con mano la vettura anche agli spettatori d'oltreoceano, visto che quello statunitense costituiva un mercato di primaria importanza per una vettura come la \"507\". Cominci\u00f2 cos\u00ec la carriera commerciale della roadster bavarese, con le prime consegne avvenute all'inizio del 1956.\nDesign e stile.\nLa \"507\" \u00e8 considerata da molti come una delle pi\u00f9 belle roadster mai costruite: a ci\u00f2 contribu\u00ec la sua linea slanciata, forse il capolavoro di von Goertz, bassa, filante, dinamica. Il frontale, assai sottile ed aerodinamico reinterpretava il concetto della calandra a \"doppio rene\", proponendola in una forma sviluppata in larghezza, subito sotto il muso appuntito. Ai lati, i tondi fari anteriori erano incastonati sui classici rigonfiamenti ai lati del cofano che proseguivano all'indietro inglobando i parafanghi anteriori. Una piccola presa d'aria \u00e8 collocata al centro del lungo cofano motore, il quale termina alla base del curvo parabrezza decisamente inclinato. La fiancata esprime un notevole dinamismo grazie alla sua linea di cintura relativamente alta, che si abbassa in corrispondenza delle portiere e si rialza subito dietro, creando un effetto ondulatorio, o meglio, una linea sinuosa. L'unico vezzo presente sulla fiancata \u00e8 rappresentato dallo sfogo d'aria laterale dietro il parafango anteriore, una sorta di \"branchia\". La coda \u00e8 piuttosto corta e arrotondata, dotata di piccoli fari posteriori: le ridotte proporzioni della coda stessa donano ulteriore dinamismo alla linea della vettura, il cui posto guida si viene a trovare a ridosso del retrotreno, come su altre roadster classiche. Per soddisfare i pi\u00f9 esigenti, la roadster tedesca poteva essere dotata a richiesta di un hard-top che la trasformava in una coup\u00e9 a due posti secchi.\nL'abitacolo a due posti secchi della \"507\" era posto a ridosso del retrotreno per ottenere una linea assai scattante, un tema che sarebbe rimasto invariato nel corso dei decenni un po' per tutte le roadster prodotte da l\u00ec in avanti. Il posto guida era dominato dal grande volante a quattro razze disposte a V a due a due, dietro al quale trovava posto il cruscotto piuttosto completo e dotato di due grandi strumenti circolari (tachimetro e contagiri) e da altri strumenti secondari (orologio fra i due strumenti principali e indicatore livello carburante e della temperatura dell'acqua nella parte inferiore del contagiri). La zona centrale della plancia, solitamente verniciata in tinta con la carrozzeria o anche rivestita parzialmente in pelle, era dominata da una grande presa d'aria e dell'autoradio. Il tunnel centrale era praticamente assente e la leva del cambio era in pratica montata sul pavimento. La parte destra della plancia era invece caratterizzata dalla presenza di un ampio vano portaoggetti, nonch\u00e9 da una maniglia di sostegno per il passeggero.\nStruttura, meccanica e motore.\nLa \"507\" nasceva su di un telaio a longheroni scatolati e a traverse con rinforzi tubolari, sul quale era montata una scocca in alluminio per contenere il peso (la base meccanica derivata dalle contemporanee berline \"501\" e \"502\" non fu di certo un esempio di leggerezza). Lo schema meccanico era quello tradizionale a motore anteriore e a trazione posteriore, uno schema che in una vettura come la \"507\" calzava alla perfezione. un avantreno a ruote indipendenti e un retrotreno ad assale rigido, entrambi provvisti di barre di torsione longitudinali. L'impianto frenante era costituito da freni a tamburo sulle quattro ruote.\nIl propulsore della \"507\" \u00e8 un 8 cilindri a V di 90\u00b0 gi\u00e0 presente su tutte le BMW di lusso degli anni cinquanta, della cilindrata di 3168 cm\u00b3. Condiviso con la \"502\" e con la \"503\", tale motore trova qui la sua massima evoluzione, dal momento che gi\u00e0 fin dai primi esemplari destinati al mercato europeo eroga una potenza massima di 150 CV a 5000 giri/min. Ci\u00f2 \u00e8 stato reso possibile dall'adozione di due carburatori doppio corpo Zenith. Ma per il mercato americano, la \"507\" arriv\u00f2 ad erogare 195 CV. Per il resto, tale V8 mantenne le caratteristiche degli altri V8 da 3.2 litri presenti sulle BMW dell'epoca, tra le quali la distribuzione ad un albero a camme laterale, con valvole in testa. La trasmissione prevedeva una frizione monodisco a secco, con cambio a 4 marce sincronizzate.\nEvoluzione.\nLa \"507\" non rappresentava, come per la Mercedes-Benz 300SL o la Chevrolet Corvette di quegli anni, un modello di punta con scopo quasi pubblicitario pi\u00f9 che economico, ma era, per la BMW del dopoguerra, una necessit\u00e0 economica. Alla BMW infatti si sperava che quest'auto avrebbe sfondato sul mercato americano e avrebbe cos\u00ec sanato la situazione economica della casa tedesca. Ma le cose non andarono come sperato: nonostante questo modello avesse saputo attirare a se' le preferenze di numerose star dell'epoca, tra cui il celeberrimo Elvis Presley, tra il 1956 e il marzo 1959 vennero prodotte solo 252 BMW \"507\" (254 secondo alcune fonti), in confronto alle oltre 26.000 unit\u00e0 totali dei modelli 190SL e \"300SL\", prodotti dalla Mercedes-Benz. Una vera delusione per la dirigenza BMW che invece contava di produrne un migliaio all'anno. Molti individuano la causa di tale fallimento nelle prestazioni, decisamente inferiori a quelle della sua diretta concorrente: la Mercedes-Benz \"300 SL\" infatti superava i 250 km/h e passava da 0 a 100\u00a0km/h in meno di 8 secondi, mentre la \"507\" si fermava a 201\u00a0km/h di velocit\u00e0 massima e impiegava 9,4 secondi per il passaggio da 0 a 100\u00a0km/h. Anche la potenza era inferiore: il motore Mercedes-Benz 3 litri ad iniezione diretta sviluppava 215 CV, mentre il motore V8 BMW 3,2 litri ne erogava solo 150 a 5000 giri. Tramontata la \"507\", la sua erede pi\u00f9 affine sarebbe arrivata solo 40 anni dopo, nel 2000, e avrebbe portato il nome di Z8. \nGli unici step evolutivi della \"507\" riguardarono il serbatoio carburante che venne spostato sotto il bagagliaio, sottraendo cos\u00ec spazio alla gi\u00e0 esigua capacit\u00e0 iniziale, e l'adozione dei freni a disco sulle quattro ruote. Lo spostamento del serbatoio, inizialmente sistemato dietro i sedili, fu voluto per meglio venire incontro alla clientela di statura elevata e tale modifica fu apportata all'insaputa di Albrecht von Goertz, il quale in seguito rimase amareggiato da questa circostanza. \nFuoriserie su base \"507\".\nLa \"507\" fu oggetto di alcune reinterpretazione da parte di alcuni carrozzieri e designers rinomati dell'epoca. Si \u00e8 gi\u00e0 parlato del prototipo iniziale di Ernst Loof, ma a questo vanno aggiunte anche la \"507\" ricarrozzata come coup\u00e9 da Raymond Loewy e la \"507\" allestita come vettura sport biposto dotata di un parabrezza basso. Nel 1959 venne realizzata la \"BMW 3200 Michelotti Vignale\". Opera del designer Giovanni Michelotti per conto della carrozzeria Vignale, aveva la linea pi\u00f9 spigolosa rispetto al modello dal quale traeva origine e poteva raggiungere la velocit\u00e0 massima di 194 km/h."}
{"id": "1375303", "revid": "117271", "url": "https://it.wikipedia.org/wiki?curid=1375303", "title": "Pluteus lepiotoides", "text": ""}
{"id": "1375304", "revid": "117271", "url": "https://it.wikipedia.org/wiki?curid=1375304", "title": "Pluteus ephebeus", "text": ""}
{"id": "1375305", "revid": "117271", "url": "https://it.wikipedia.org/wiki?curid=1375305", "title": "Pluteus pearsonii", "text": ""}
{"id": "1375306", "revid": "33689", "url": "https://it.wikipedia.org/wiki?curid=1375306", "title": "Vadomario", "text": "Assieme al fratello Gundomado, col quale condivideva il regno, Vadomario comand\u00f2 gli attacchi degli Alemanni contro l'Impero romano, travolgendo la frontiera del Reno e saccheggiando le citt\u00e0 delle Gallie. Nel 354, dopo aver sconfitto l'usurpatore Magnenzio, l'imperatore romano Costanzo II condusse una campagna contro gli Alemanni, costringendo Vadomario alla pace. Rimasto unico sovrano dopo la morte del fratello nel 357, si accord\u00f2 segretamente con Costanzo per colpire il Cesare d'Occidente, Giuliano, con cui l'imperatore era in contrasto (359), ma Giuliano (che aveva intercettato le lettere scambiate tra i due) lo sconfisse e lo costrinse a negoziare una pace; nella stessa occasione Vadomario fece da intermediario tra Giuliano e gli altri re alemanni. Nel 361, mentre Costanzo e Giuliano erano ormai in guerra aperta, Vadomario attacc\u00f2 inaspettatamente il secondo in Rezia, ma venne catturato mentre cenava e inviato in Spagna.\nDopo il 361 fu elevato al rango di \"dux Phoeniciae\"; in tale qualit\u00e0 assedi\u00f2 per l'imperatore Valente la citt\u00e0 di Nicea, caduta nelle mani dell'usurpatore Procopio (365/366), ma il comandante della guarnigione cittadina, Rumitalca, riusc\u00ec a sconfiggere Vadomario in una sortita e ad allontanarsi. Nel 371 fu inviato da Valente in Armenia, assieme a Traiano, per contrastare una invasione dei Sasanidi: sebbene avesse ricevuto l'ordine di tenersi sulla difensiva, impegn\u00f2 il nemico, un notevole contingente di catafratti, a Vagabanta (Bagawan), costringendoli a ripiegare."}
{"id": "1375308", "revid": "287204", "url": "https://it.wikipedia.org/wiki?curid=1375308", "title": "Bascov", "text": "Bascov \u00e8 un comune della Romania di 9.523 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 8 villaggi: Bascov, Br\u0103ileni, Gl\u00e2mbocu, Mica, Prislopu Mic, Scheau, Uiasca, Valea Ursului."}
{"id": "1375313", "revid": "287204", "url": "https://it.wikipedia.org/wiki?curid=1375313", "title": "Giorgio Gentili", "text": "Fu violinista principale dell'orchestra di San Marco e, dal 1702 ca. al 1717 ca., \"Maestro di Istrumenti\" ai Mendicanti. Sei raccolte delle sue musiche strumentali, fra cui due di concerti (opp. 5 e 6), vennero pubblicate fra il 1701 e il 1716."}
{"id": "1375317", "revid": "1573940", "url": "https://it.wikipedia.org/wiki?curid=1375317", "title": "Kawthaung", "text": "Kawthaung (in birmano \u1000\u1031\u102c\u1037\u101e\u1031\u102c\u1004\u103a\u1038\u1019\u103c\u102d\u102f\u1037; in thailandese \u0e40\u0e01\u0e32\u0e30\u0e2a\u0e2d\u0e07; in malese \"Pulodua\") \u00e8 una citt\u00e0 della Birmania meridionale, al confine con la Thailandia, conosciuta fino al 1948 con il nome di Victoria Point.\nSi trova lungo la costa sul mar delle Andamane ed il punto pi\u00f9 a sud della Birmania. \nAmministrativamente fa parte della Divisione del Tenasserim.\nLa maggioranza dei suoi abitanti \u00e8 di etnia Bamar ma sono presenti minoranze di Shan, Karen e Mon. Le isole su cui si affaccia la citt\u00e0 sono abitate dai Moken, detti anche \"zingari di mare\". La lingua pi\u00f9 parlata \u00e8 il birmano, seguito dal thai.\nLa popolazione vive prevalentemente di pesca e di agricoltura, mentre si sono da tempo esaurite le risorse minerarie sfruttate negli anni ottanta. Dagli inizi del XXI secolo hanno cominciato a svilupparsi alcune attivit\u00e0 turistiche.\nLa vicinanza con il confine thailandese rende Kawthaung una citt\u00e0 particolare nel contesto della Birmania, con un notevole interscambio di merci, parte del quale avviene illegalmente. Dalla frontiera thailandese sono entrati in Birmania alcuni prodotti occidentali in violazione delle sanzioni imposte da USA e Unione europea al governo di Naypyidaw, mentre l'export illecito verso la Thailandia \u00e8 basato soprattutto sul traffico di droga (sostanze oppiacee e metanfetamine prodotte nel Triangolo d'oro e destinate alle localit\u00e0 turistiche thailandesi).\nLa rotta tra Kawthaung e la confinante cittadina thailandese di Ranong, che si trova sulla sponda opposta dell'estuario del fiume Kraburi, \u00e8 percorsa anche dai trafficanti di immigrati birmani verso la Thailandia.\nGrazie alla rete di telefonia mobile thailandese che sconfina verso nord, a Kawthaung si pu\u00f2 comunicare via cellulare con l'estero senza passare attraverso le costose e complesse pratiche imposte dal regime birmano alla telefonia mobile.\nInoltre Kawthaung \u00e8 visitata dagli stranieri che non sono muniti di regolare visto per l'ingresso in Birmania, vi si pu\u00f2 accedere pagando 500 baht o 10 dollari al posto di frontiera e al ritorno in Thailandia si ottiene un nuovo visto. In tal caso, ci si pu\u00f2 muovere dalla citt\u00e0 solo nel raggio di pochi chilometri. Di solito tale visto viene fatto dai turisti che vogliono protrarre la loro vacanza in Thailandia.\nAl largo di Kawthaung si estende l'Arcipelago di Mergui, formato da 800 isole di una bellezza straordinaria non contaminata dal turismo. Verso la fine del XX secolo sono iniziate le prime visite di turisti che possono raggiungere le isole per escursioni giornaliere con i pacchetti turistici offerti dalle agenzie di Ranong e Phuket agli appassionati di immersioni subacquee. \nKawthaung \u00e8 stata tra le citt\u00e0 birmane pi\u00f9 colpite dallo tsunami del 26 dicembre 2004."}
{"id": "1375318", "revid": "767487", "url": "https://it.wikipedia.org/wiki?curid=1375318", "title": "I Never Said Goodbye", "text": "I Never Said Goodbye \u00e8 il nono album di Sammy Hagar pubblicato nel 1987 per la Geffen Records. \u00c8 l'unico lavoro solista da lui inciso durante la permanenza nei Van Halen.\nL'album fu registrato in soli dieci giorni per risolvere il vecchio contratto che legava Hagar con la Geffen Records, e permettere al cantante di riprendere a lavorare con i Van Halen e la loro etichetta discografica, la Warner Bros. Records. Alle registrazioni dell'album contribu\u00ec anche Eddie van Halen, che per l'occasione suona il basso."}
{"id": "1375321", "revid": "287204", "url": "https://it.wikipedia.org/wiki?curid=1375321", "title": "Bele\u021bi-Negre\u0219ti", "text": "Bele\u021bi-Negre\u0219ti \u00e8 un comune della Romania di 1.853 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 4 villaggi: Bele\u021bi, Len\u021bea, Negre\u0219ti e Zgripce\u0219ti."}
{"id": "1375322", "revid": "1876595", "url": "https://it.wikipedia.org/wiki?curid=1375322", "title": "Maggiori studi di produzione cinematografica", "text": "Per rientrare nella categoria dei maggiori studi di produzione cinematografica (in inglese major film studio o semplicemente major), un'azienda di produzione e di distribuzione di film deve realizzare annualmente un notevole numero di film e controllare costantemente una significativa percentuale degli incassi al botteghino in un dato mercato.\nNei mercati nordamericani, occidentali e globali, i maggiori studi di produzione cinematografica, sono spesso conosciuti con il soprannome di majors. Oggi esistono cinque grandi conglomerati dei media che tramite le varie majors, controllano approssimativamente il 90% dei ricavi al botteghino negli Stati Uniti e in Canada.\nLe major in passato.\nGli studi \"Warner Bros.\", \"Paramount\" e l'allora \"20th Century Fox\" facevano anche parte delle \u201ccinque grandi\" majors durante il periodo aureo di Hollywood. Gli studi \"Columbia\" e \"Universal\" facevano invece parte delle \"tre piccole\" majors. Gli studi Disney erano un'azienda di produzione indipendente durante il periodo aureo; erano un'entit\u00e0 importante di Hollywood, ma non erano una major.\nLe major.\nLa maggior parte delle odierne \"Cinque Grandi\" inoltre includono aziende precedentemente indipendenti che sono state acquistate e inserite nel loro organigramma societario, \u00e8 il caso ad esempio di New Line Cinema in Time Warner. Le majors inoltre hanno sviluppato una variet\u00e0 di divisioni specializzate concentrate sui film d'autore (per esempio, Paramount Classics) o sul genere del film (per esempio, Fox Atomic). I sei principali studi sono contrapposti alle piccole aziende di produzione e/o di distribuzione di film, che sono conosciute come \"\"independents\" o \"Indies.\"\". I due pi\u00f9 grandi produttore/distributori indipendenti: Lionsgate e The Weinstein Company a volte vengono categorizzati come \"mini-majors\". Dal 1998 al 2005, l'indipendente DreamWorks SKG aveva una percentuale abbastanza grande del mercato degli incassi al botteghino per qualificarsi come settima majors, malgrado fosse un'azienda relativamente piccola. Nel gennaio 2006 la DreamWorks venne acquistata da Viacom, societ\u00e0 madre della Paramount, che ne mantenne la propriet\u00e0 fino al 2009, quando la cedette alla Reliance. I principali studi sono soprattutto appoggi e distributori di film la cui produzione reale in gran parte \u00e8 affidata ad aziende indipendenti, alcune producono pi\u00f9 film, mentre altre sono create per la produzione di un unico specifico film.\nLe divisioni specializzate spesso acquistano semplicemente i diritti di distribuzione dei film con cui lo studio non ha avuto niente a che fare con la produzione. Mentre le majors si occupano della vera produzione, le loro attivit\u00e0 sono focalizzate nelle aree dello sviluppo, del finanziamento, della introduzione sul mercato (marketing), e della vendita (merchandising). Le sedi principali delle majors sono situate a, o intorno, Hollywood, esse sono tutte concentrate negli studi attivi durante il periodo aureo di Hollywood tra gli anni trenta e gli anni quaranta.\nLe \"cinque grandi\".\nLe \"cinque grandi\" major correnti sono: l'Universal, la Paramount, la Warner, la Disney e la Sony."}
{"id": "1375324", "revid": "287204", "url": "https://it.wikipedia.org/wiki?curid=1375324", "title": "Beleti-Negresti", "text": ""}
{"id": "1375325", "revid": "1573940", "url": "https://it.wikipedia.org/wiki?curid=1375325", "title": "Paraflabellina ischitana", "text": "La flabellina rossa (Paraflabellina ischitana ()) \u00e8 un mollusco nudibranchio della famiglia Flabellinidae.\nDescrizione.\nCorpo di colore rosso acceso o viola, con cerata rossi o arancio, talvolta tendenti al viola, con la parte terminale talvolta tendente al giallo, bianca sulla punta. Rinofori dello stesso colore del corpo. Fino a 3 centimetri.\nMolto simile a \"Flabellina affinis\", \"P. ischitana\" ha per\u00f2 i cerata superficialmente traslucidi, non tendenti alla colorazione violacea opaca di \"F. affinis\".\nBiologia.\nSi nutre di idrozoi del genere \"Eudendrium\".\nDistribuzione e habitat.\nSpecie endemica del Mar Tirreno, unica zona in cui viene incontrata; il nome deriva infatti da Ischia."}
{"id": "1375326", "revid": "486946", "url": "https://it.wikipedia.org/wiki?curid=1375326", "title": "Flabellina rossa", "text": ""}
{"id": "1375329", "revid": "767487", "url": "https://it.wikipedia.org/wiki?curid=1375329", "title": "Giuseppe Boniventi", "text": "Fu attivo fra il 1690 e il 1727. Verso il 1707 era maestro di cappella del duca Ferdinando Carlo di Mantova. Dal 1712 al 1718 fu \"Kapellmeister\" del margravio Baden-Durlach. La sua produzione \u00e8 costituita in larga misura da opere."}
{"id": "1375335", "revid": "1305772", "url": "https://it.wikipedia.org/wiki?curid=1375335", "title": "SS7", "text": ""}
{"id": "1375338", "revid": "834", "url": "https://it.wikipedia.org/wiki?curid=1375338", "title": "Ss7", "text": ""}
{"id": "1375339", "revid": "125770873", "url": "https://it.wikipedia.org/wiki?curid=1375339", "title": "Charles-Henri Sanson", "text": "\u00c8 il pi\u00f9 celebre di una nota dinastia familiare di esecutori di giustizia parigini che ricoprirono con continuit\u00e0 questo incarico tra il 1687 e il 1847. Esegu\u00ec migliaia di esecuzioni e, tra le altre, la decapitazione del re Luigi XVI e della regina Maria Antonietta durante la rivoluzione francese.\nTra romanzo e realt\u00e0 storica.\nNon ci rimane alcun ritratto di Charles-Henri Sanson, ma esistono invece alcune biografie molto romanzate del XIX secolo basate sui diari, in realt\u00e0 degli apocrifi successivi, tenuti dall'ufficiale francese. I presunti diari furono pubblicati per la prima volta nel 1829, con il titolo di \"M\u00e9moires pour servir a l'histoire de la Revolution Fran\u00e7aise par Sanson\" (2 volumi, 1829) e l'introduzione di Honor\u00e9 de Balzac. Un'altra opera biografica, \"Sept g\u00e9n\u00e9rations d'ex\u00e9cuteurs. M\u00e9moires des Sanson\" (1862-1863, in 6 volumi), fu redatta dal nipote, Henri-Cl\u00e9ment Sanson.\nTra i pochi manoscritti sicuramente autentici di Charles-Henri Sanson vi \u00e8 una lettera del 23 febbraio 1793, destinata alla pubblicazione sui giornali, in risposta alle accuse di codardia avanzate contro di lui dal giornale repubblicano \"Thermom\u00e8tre du Jour\" in occasione della decapitazione di Luigi XVI. La replica di Sanson descrive gli ultimi momenti di vita del sovrano francese e riporta le esatte frasi scambiate tra i due sul patibolo e le impressioni di Charles-Henri.\nIl boia di Parigi.\nIl boia, in francese \"bourreau\", era in quel periodo storico il pubblico ufficiale incaricato di eseguire le sentenze giudiziarie quando riguardassero pene corporali di qualunque tipo, compresa la tortura e la condanna a morte.\nLa famiglia Sanson aveva acquisito il titolo, poi ereditario, di \"Executeur des hautes oeuvres de Paris\" (\"Esecutore delle alte opere di Parigi\") nel 1688, con Charles Sanson de Longval (1658-1707), il bisnonno di Charles-Henri.\nFiglio del boia Jean-Baptiste Sanson, Charles-Henri spos\u00f2, il 10 gennaio 1765, Marie Anne Jugier, figlia di un maresciallo dell'esercito, da cui avrebbe avuto due figli: Henri, che sarebbe poi succeduto al padre come ufficiale esecutore, e Gabriel, aiuto-boia dal 1790 al 1792, anno in cui mor\u00ec in un incidente.\nCharles-Henri intraprese la carriera nel 1754, quando dovette succedere al padre gravemente malato. Nel 1778, alla morte di quest'ultimo, ottenne le lettere di provvigione che lo nominavano ufficialmente \"bourreau de la Ville, Pr\u00e9v\u00f4t\u00e9 et Vicomt\u00e9 de Paris\". Nel medesimo anno divenne ufficiale esecutore del re (\"Pr\u00e9v\u00f4t\u00e9 de l'H\u00f4tel du Roy\") alla corte di Versailles, una carica che aveva gi\u00e0 esercitato il fratello, Nicolas Charles Gabriel Sanson.\nDurante la rivoluzione francese.\nAllo scoppio della rivoluzione francese, nel 1789, simpatizz\u00f2 con gli insorti, ma senza partecipare ai moti rivoluzionari, ottenendo il titolo di cittadino. Continu\u00f2 ad esercitare la sua professione durante il periodo rivoluzionario, dal 1789 al 1794, officiando a tutte le esecuzioni capitali. Il 21 gennaio 1793, per autorit\u00e0 della Convenzione nazionale, esegu\u00ec la decapitazione, tramite ghigliottina, di Luigi XVI.\nFu l'esecutore materiale di 2.918 decapitazioni negli anni della rivoluzione francese. Nel cesto della ghigliottina, da lui azionata, rotolarono fra le altre le teste di Maria Antonietta, moglie del sovrano francese e quindi regina di Francia, e di molti aristocratici, ma anche di diversi esponenti di fazioni rivoluzionarie, quali Jacques-Ren\u00e9 H\u00e9bert, Georges Jacques Danton e i suoi sostenitori, i Girondini, Robespierre e i Montagnardi. \nUn'altra tra le persone che dovette decapitare fu l'astronomo e accademico Jean Sylvain Bailly, uno dei padri della rivoluzione francese nei primi anni, ovvero nella fase monarchico-costituzionale, primo sindaco di Parigi, inviso ai Giacobini per le sue idee troppo moderate. Il nipote, Cl\u00e9ment Henri, nelle \"M\u00e9moires\" familiari racconta come il nonno avesse cercato in tutti i modi di aiutarlo a restare in piedi, accompagnandolo al patibolo con gentilezza, mentre la folla lo tartassava nei modi pi\u00f9 crudeli, spintonandolo e gettandogli fango.\nNel 1795, sfinito, decise di ritirarsi, passando l'incarico al figlio Henri. Pur non occupandosi pi\u00f9 delle esecuzioni, rimase ufficialmente in carica fino alla morte, avvenuta nel 1806. Riposa tutt'oggi nel cimitero di Montmartre.\nLeggende sull'esecuzione di Luigi XVI.\nUna leggenda contemporanea vide Sanson raffigurato come lo \"strumento\" della maledizione che Jacques de Molay, ultimo gran maestro dei Templari, avrebbe lanciato contro Filippo il Bello. Mentre veniva arso sul rogo, il 18 marzo 1314, Molay avrebbe maledetto la discendenza del sovrano capetingio, suo accusatore, fino alla tredicesima generazione.\nAlcuni giornalisti e storici sensazionalisti del XIX secolo, riprendendo la nota diceria della maledizione di Molay, riportarono la voce che Sanson, prima di decapitare il sovrano francese e porre in questo modo virtualmente fine alla dinastia capetingia, gli avrebbe mormorato: \"Io sono un templare, e sono qui per portare a compimento la vendetta di Jacques de Molay\"."}
{"id": "1375340", "revid": "149587", "url": "https://it.wikipedia.org/wiki?curid=1375340", "title": "George Montague Nathan", "text": ""}
{"id": "1375341", "revid": "21880", "url": "https://it.wikipedia.org/wiki?curid=1375341", "title": "Flabellina trophina", "text": ""}
{"id": "1375342", "revid": "767487", "url": "https://it.wikipedia.org/wiki?curid=1375342", "title": "Ric e Gian alla conquista del West", "text": "Ric e Gian alla conquista del West \u00e8 un film italiano del 1967 diretto da Osvaldo Civirani e avente come protagonisti il duo Ric e Gian.\nTrama.\nNel corso della Guerra di Secessione il comando nordista decide di acquistare un gran numero di cavalli, indispensabili per l'esercito. Per mettere al sicuro l'enorme quantitativo di denaro occorrente, si decide di costruire due ruote d'oro e di sostituirle a quelle della carovana del capitano Stuart incaricato dell'acquisto dei cavalli. Per sua sfortuna la diligenza \u00e8 guidata da Ric e Gian."}
{"id": "1375343", "revid": "287204", "url": "https://it.wikipedia.org/wiki?curid=1375343", "title": "Berevoe\u0219ti", "text": "Berevoe\u0219ti, o anche Berevoie\u0219ti, \u00e8 un comune della Romania di 3.491 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 4 villaggi: Berevoe\u0219ti, Bratia, G\u0103m\u0103ce\u0219ti, O\u021belu.\nIl primo documento storico che cita Berevoe\u0219ti \u00e8 una sentenza relativa ad una disputa tra due contadini, emessa dal voivoda Radu IV cel Mare il 25 giugno 1506."}
{"id": "1375344", "revid": "287204", "url": "https://it.wikipedia.org/wiki?curid=1375344", "title": "Berevoesti", "text": ""}
{"id": "1375348", "revid": "767487", "url": "https://it.wikipedia.org/wiki?curid=1375348", "title": "Il figlio di Django", "text": "Il figlio di Django \u00e8 un film del 1967 diretto da Osvaldo Civirani.\nTrama.\nTracy da bambino ha assistito alla morte di suo padre Django. Adesso segue le orme del padre, viene incaricato di uccidere un bandito che taglieggia un villaggio del West, anche se in realt\u00e0 \u00e8 lo stesso uomo che uccise il padre di Tracy."}
{"id": "1375349", "revid": "1305772", "url": "https://it.wikipedia.org/wiki?curid=1375349", "title": "SS8", "text": ""}
{"id": "1375351", "revid": "834", "url": "https://it.wikipedia.org/wiki?curid=1375351", "title": "Ss8", "text": ""}
{"id": "1375352", "revid": "42524", "url": "https://it.wikipedia.org/wiki?curid=1375352", "title": "Popomundo", "text": ""}
{"id": "1375355", "revid": "116437096", "url": "https://it.wikipedia.org/wiki?curid=1375355", "title": "SS9", "text": ""}
{"id": "1375356", "revid": "834", "url": "https://it.wikipedia.org/wiki?curid=1375356", "title": "Ss9", "text": ""}
{"id": "1375364", "revid": "767487", "url": "https://it.wikipedia.org/wiki?curid=1375364", "title": "Le Mans - Scorciatoia per l'inferno", "text": "Le Mans - Scorciatoia per l'inferno \u00e8 un film del 1970 diretto da Osvaldo Civirani con lo pseudonimo di Richard Kean.\nTrama.\nJohn Scott, pilota ritiratosi a seguito di un drammatico incidente avvenuto sul circuito di Le Mans, resta nell'ambiente delle corse come progettista ed istruttore, tentando di portare Dustin Rich, un giovane pilota spericolato ed inviso dai colleghi pi\u00f9 esperti a causa della sua aggressivit\u00e0 ed imprudenza in corsa, al successo. La sua attivit\u00e0 tuttavia lo allontana progressivamente dalla moglie Sheila, la quale, nonostante sia corteggiata anche da Dustin, gli rimane fedele, ma, attraverso una faticosa collaborazione, Scott riuscir\u00e0 a portare alla vittoria il giovane pilota su di una vettura da lui progettata, ricostruendo anche il rapporto con la moglie.\nProduzione.\nLe riprese sono state realizzate presso gli autodromi di Monza, del Jarama (San Sebasti\u00e1n de los Reyes, Madrid) e quello olandese di Zandvoort; altre scene sono state realizzate a Amsterdam e a Modena. Nelle sequenze del film si vedono chiaramente le vetture ed alcuni piloti della stagione di Formula 1 1970. Per la consulenza tecnica la produzione si \u00e8 affidata all'ex pilota di F1 Giancarlo Baghetti.\nDistribuzione.\nIl film \u00e8 arrivato nelle sale italiane dal 3 settembre 1970; \u00e8 stato distribuito anche negli Stati Uniti originariamente con il titolo \"Le Mans, Shortcut to Hell\", successivamente come \"Summer Love\"."}
{"id": "1375366", "revid": "2171879", "url": "https://it.wikipedia.org/wiki?curid=1375366", "title": "Anna, quel particolare piacere", "text": "Anna, quel particolare piacere \u00e8 un film del 1972 diretto da Giuliano Carnimeo.\nTrama.\nLa giovane e bella Anna si lega a Guido, narcotrafficante invischiato in giri loschi della Milano anni settanta. In stato interessante, la donna si rifiuta di abortire e d\u00e0 alla luce Paolo, un bambino malato e bisognoso di cure continue. Durante una delle tante detenzioni di Guido, Anna conosce Lorenzo, chirurgo milanese di fama mondiale: l'uomo salva la vita a Paolo con un delicato intervento. Uscito dal carcere, Guido, cerca di ostacolare in tutti i modi la relazione sentimentale nata nel frattempo fra Lorenzo ed Anna. La donna, esasperata dai continui agguati di Guido, reagisce uccidendo a colpi di pistola l'uomo che per\u00f2, prima di morire, riesce a ferirla. Operata d'urgenza, Anna perde la vita, e Lorenzo adotta Paolo secondo la volont\u00e0 di Anna.\nProduzione.\nLa pellicola rientra nel filone poliziottesco ed \u00e8 stata girata per gli interni a Roma e per gli esterni tra Milano e Bergamo.\nDistribuzione.\nIl film venne distribuito nel circuito cinematografico italiano il 27 novembre del 1972.\nVenne in seguito distribuito anche in Turchia (16 dicembre 1974), Danimarca (17 febbraio 1975) e Francia (6 maggio 1977).\nAccoglienza.\nIl film risult\u00f2 il 94\u00b0 maggior incasso registrato in Italia nella stagione cinematografica 1972-73."}
{"id": "1375368", "revid": "1573940", "url": "https://it.wikipedia.org/wiki?curid=1375368", "title": "Melibe viridis", "text": "Melibe viridis () \u00e8 un mollusco nudibranchio appartenente alla famiglia Tethydidae.\nDescrizione.\nIl corpo \u00e8 traslucido, lungo fino a 15\u00a0cm, di colore dal bianco-giallastro al bruno, ed \u00e8 costellato di papille e tubercoli bruni, bianchi o grigi; il capo presenta una espansione (velo orale) che forma una sorta di cappuccio intorno alla bocca.\nBiologia.\n\u00c8 una specie con abitudini sia bentoniche che pelagiche. Abitualmente lo si trova ancorato al fondale ma quando deve cercare nuove fonti di cibo o sfuggire a qualche predatore \u00e8 in grado, al pari di altre specie di Tethydidae, di mettersi a nuotare. Per far ci\u00f2 contrae il velo orale ed assume un assetto idrodinamico. Il nuoto non \u00e8 paragonabile a quello lineare di un pesce, ma \u00e8 costituito da una serie di ondulazioni e avvitamenti. La permanenza allo stato pelagico pu\u00f2 durare alcune ore, e in presenza di correnti costanti pu\u00f2 consentire spostamenti anche cospicui.\nAlimentazione.\nSi nutre di materiale organico in sospensione che viene convogliato verso la bocca dalle contrazioni del velo orale.\nRiproduzione.\n\u00c8 una specie ermafrodita: la riproduzione avviene per accoppiamento tra due esemplari che producono contemporaneamente gameti maschili e femminili. Le uova sono avvolte da un nastro gelatinoso tramite il quale si fissano al substrato.\nDistribuzione e habitat.\nSpecie originaria dell'Oceano Indiano occidentale. Incontrata nel Mar Mediterraneo, presso lo Stretto di Messina, per la prima volta nel 1997, \u00e8 stata poi rinvenuta anche nel Mar Jonio e nel Mediterraneo meridionale. Si tratta di una specie lessepsiana, proveniente dal Mar Rosso. Si trova su fondali sabbiosi o fangosi in presenza di \"Posidonia oceanica\"."}
{"id": "1375369", "revid": "1573940", "url": "https://it.wikipedia.org/wiki?curid=1375369", "title": "Shishi odoshi", "text": " designa una categoria di dispositivi atti ad allontanare gli animali (uccelli, cervi) dalle coltivazioni. Il pi\u00f9 noto \u00e8 il che, soprattutto in occidente, viene spesso definito \"shishi odoshi\" mentre in Giappone con quest'ultimo termine si definisce tutta la categoria che comprende anche gli spaventapasseri. \nDescrizione.\nSi tratta di una canna di bamb\u00f9 basculante collegata con un perno a un paletto di bamb\u00f9 infisso verticale nel terreno. Un getto d'acqua riempie periodicamente la parte mobile che per il peso ruota verso il basso, scaricando l'acqua che si \u00e8 accumulata all'interno. Alleggerita del peso dell'acqua, la canna ritorna alla posizione originaria, mentre l'estremit\u00e0 percuote una pietra producendo un suono secco.\nUso.\nOriginariamente il dispositivo era atto a spaventare gli animali in modo da preservare il raccolto.\nIl dispositivo \u00e8 ormai diventato ornamentale perdendo la sua primitiva funzione. Il pi\u00f9 noto \u00e8 forse quello che si trova nel giardino del tempio Shisendo a Ky\u014dto. La pietra posta alla base \u00e8 stata consumata dallo sbattere periodico dell'elemento mobile e l'incavo che si \u00e8 formato denota il secolare uso del dispositivo che fa da cornice sonora all'immobile bellezza del giardino."}
{"id": "1375371", "revid": "72129", "url": "https://it.wikipedia.org/wiki?curid=1375371", "title": "Don't Come Knocking", "text": ""}
{"id": "1375374", "revid": "767487", "url": "https://it.wikipedia.org/wiki?curid=1375374", "title": "Grazie... nonna", "text": "Grazie... nonna \u00e8 un film del 1975 diretto da Marino Girolami con lo pseudonimo di Franco Martinelli.\nTrama.\nL'ingegner Persichetti vive a Pisa insieme ai due figli e la governante in una villa. Un giorno apprende che il proprio padre, emigrato diversi anni prima a Caracas, \u00e8 morto e che la sua seconda moglie sta arrivando per conoscerlo. Tutti si aspettano l'arrivo di una donna anziana, invece all'aeroporto si presenta una affascinante donna di nome Marijuana. Padre e figli cercano, con scarsi risultati, di approfittare delle grazie di Marijuana; l'unico che riesce a trascorrere pi\u00f9 tempo con lei \u00e8 Carletto, il figlio pi\u00f9 piccolo dell'ingegnere.\nCarletto \u00e8 fortemente attratto da Marijuana e snobba continuamente una coetanea di nome Marinella. A causa di un impegno di famiglia, Carletto rimane un giorno intero solo a casa con Marijuana e passa una notte d'amore con lei. Il giorno dopo, Carletto e Marijuana apprendono che Marinella ha tentato di suicidarsi per amore e la raggiungono in ospedale.\nDopo essersi rasserenati sul suo stato di salute, ormai fuori pericolo, Marijuana chiede a tutti di poter parlare da sola con Marinella. Marijuana consiglia alla ragazza di assumere un atteggiamento e un portamento pi\u00f9 femminili se vuole attirare l'attenzione di Carletto. Marijuana \u00e8 arrivata alla fine del suo soggiorno a Pisa e deve tornare nella sua citt\u00e0 natale.\nProduzione.\nFilm della commedia sexy all'italiana con la partecipazione di Giusva Fioravanti \u2013 futuro terrorista dei NAR \u2013 nel ruolo del timido adolescente.\nIl ristorante sul mare dove vanno a pranzo Carletto e Marijuana \u00e8 \"L'arsella\" a Marina di Pisa.\nColonna sonora.\nLe musiche del film sono di Enrico Simonetti e sono suonate dalla sua orchestra avvalendosi del gruppo musicale di suo figlio (Claudio Simonetti) i quali, di l\u00ec a poco, diverranno celebri come i Goblin."}
{"id": "1375382", "revid": "628767", "url": "https://it.wikipedia.org/wiki?curid=1375382", "title": "Distretto di Rolpa", "text": " \nIl distretto di Rolpa \u00e8 uno dei 75 distretti in cui \u00e8 diviso amministrativamente il Nepal e si trova nell'area sudoccidentale del Paese. Fa parte della Provincia No. 5; fino al 2015 faceva parte della zona del Rapti.\nGeografia.\nConfina con il distretto di Dang a sud, con il distretto di Pyuthan a est, con il distretto di Salyan a ovest e con il distretto di Rukum a nord.\nCopre un'area di 1879\u00a0km\u00b2 e ha una popolazione di 210.004 abitanti. Il suo capoluogo \u00e8 il centro abitato di Livang.\nGeograficamente il distretto appartiene alla zona collinare delle Mahabharat Lekh. La zona, montuosa e percorsa da pochissime strade (non asfaltate), \u00e8 tra le pi\u00f9 arretrate del Nepal, con un'aspettativa di vita di 52 anni e un reddito medio inferiore ai 100 dollari annui pro capite.\nLa popolazione \u00e8 prevalentemente di etnia Kham Magar e vive in larghissima maggioranza grazie alla coltivazione del riso. Quasi tutti i villaggi sono privi di energia elettrica e di acqua corrente.\nIl distretto di Rolpa \u00e8 noto anche per essere stato la culla dell'insurrezione proclamata nel 1996 dal Partito Comunista Maoista Nepalese di Prachanda, durata fino al 2006.\nSuddivisione amministrativa.\nIl distretto \u00e8 diviso in dieci municipalit\u00e0, 1 urbana e 9 rurali:"}
{"id": "1375385", "revid": "869733", "url": "https://it.wikipedia.org/wiki?curid=1375385", "title": "Episodi di The Outer Limits (prima stagione)", "text": "La prima stagione della serie televisiva The Outer Limits \u00e8 andata in onda negli Stati Uniti d'America dal 16 settembre 1963 al 4 maggio 1964 sul canale ABC."}
{"id": "1375386", "revid": "125997127", "url": "https://it.wikipedia.org/wiki?curid=1375386", "title": "Innocenza e turbamento", "text": "Innocenza e turbamento \u00e8 un film del 1974 diretto da Massimo Dallamano.\nTrama.\nUn giovane seminarista torna in famiglia per riflettere sulla sincerit\u00e0 della sua vocazione mistica. Qui, nella provincia amena siciliana, si trova in un ambiente saturo di tentazioni e il pi\u00f9 accanito in questo senso \u00e8 suo nonno don Salvatore, affetto da satiriasi. Quando l'uomo muore, \u00e8 donna Carmela, la matrigna, a dissuadere il giovane seminarista dall'idea religiosa."}
{"id": "1375389", "revid": "38802", "url": "https://it.wikipedia.org/wiki?curid=1375389", "title": "Sarasate", "text": ""}
{"id": "1375391", "revid": "125997120", "url": "https://it.wikipedia.org/wiki?curid=1375391", "title": "Il vizio di famiglia", "text": "Il vizio di famiglia \u00e8 un film italiano del 1975 diretto da Mariano Laurenti. Interpretato da Renzo Montagnani, Edwige Fenech e Roberto Pace (con il nome d'arte di Roberto Cenci), il film \u00e8 una commedia sexy all'italiana, un sottogenere cinematografico a sfondo erotico molto in voga in quel periodo.\nTrama.\nIl conte Giosu\u00e8, industriale degli spaghetti della provincia veneta, sta per morire e la sorella, la moglie e la figlia cercano di accaparrarsi l'ingente eredit\u00e0, scatenando una guerra fatta esclusivamente di colpi bassi. In questo scenario familiare, arriva alla villa, con mansioni di domestico, l'ex detenuto Giacomo, che in realt\u00e0 \u00e8 stato assoldato da Magda, sorella del conte, per compromettere e di fatto allontanare la moglie rivale. Per riuscire nell'intento, Giacomo deve perfino fingersi omosessuale, ma la copertura si rivela fallimentare: la villa \u00e8 abitata da donne affascinanti e smaliziate, che gli fanno girare la testa; una volta scoperte le sue vere attitudini, tutte queste cercheranno di portarlo dalla loro parte tentandolo con le proprie grazie. Come se il solo Giacomo non bastasse, anche il giovane Marco, nipote d'una delle donne, si ritrova ad ammirare i sinuosi corpi nudi di queste e a tentare diversi approcci con loro. Dopo la morte del nobile, un colpo di scena finale chiarisce incontrovertibilmente le gerarchie all'interno della famiglia."}
{"id": "1375392", "revid": "599013", "url": "https://it.wikipedia.org/wiki?curid=1375392", "title": "Keena Rothhammer", "text": "Vinse la medaglia d'oro negli 800\u00a0m sl ai Giochi olimpici di Monaco 1972 stabilendo il nuovo record del mondo (8'53\"68); nella stessa competizione la quindicenne Rothhammer conquist\u00f2 il bronzo nei 200\u00a0m sl.\nDopo il trionfo a Monaco, nel 1973 nella prima edizione dei Campionati del mondo a Belgrado, la Rothhammer vinse l'oro nei 200\u00a0m sl (2'04\"99) e l'argento nei 400\u00a0m sl (4'21\"50), precedendo in quest'ultima gara la nostra Novella Calligaris giunta terza.\nSempre nel 1973 fu nominata \"Atleta nordamericana dell'anno\".\nDurante la sua carriera ha stabilito 2 primati del mondo, 10 primati nazionali e ha vinto 10 titoli ai Campionati statunitensi.\nNel 1991 \u00e8 stata introdotta nella International Swimming Hall of Fame."}
{"id": "1375393", "revid": "767487", "url": "https://it.wikipedia.org/wiki?curid=1375393", "title": "Aplustre", "text": "L'aplustre (o \"apluster\") \u00e8 un ornamento delle antiche navi greche e romane.\nSi trovava in alto, sopra la poppa, era di legno, e in genere si allargava come un ventaglio ed era curvato in modo simile alle penne di un uccello."}
{"id": "1375403", "revid": "767487", "url": "https://it.wikipedia.org/wiki?curid=1375403", "title": "Deserto di fuoco (film 1970)", "text": "Deserto di fuoco \u00e8 un film del 1970 diretto da Renzo Merusi.\nTrama.\nUn capo bandito del deserto ruba una jeep e porta via un sacco di soldi americani. Tuttavia, non ha molte possibilit\u00e0 di goderselo, perch\u00e9 lui e i suoi uomini vengono presto attaccati da un \"fantasma\", che uccide tutti i suoi uomini e le sue stesse armi scompaiono misteriosamente. Quando una bellissima giovane donna si presenta per vedere se ha ancora i soldi, il fantasma la violenta. Un altro uomo si presenta e i tre decidono di andare nel deserto per trovare il \"tesoro\" e finiscono per trovare qualcosa che non si aspettavano."}
{"id": "1375405", "revid": "647919", "url": "https://it.wikipedia.org/wiki?curid=1375405", "title": "Pontificia accademia dei Nuovi Lincei", "text": ""}
{"id": "1375411", "revid": "2101845", "url": "https://it.wikipedia.org/wiki?curid=1375411", "title": "Marsa Matruh", "text": "Marsa Matrouh () \u00e8 un porto marittimo egiziano, capoluogo del Governatorato di Matruh. La citt\u00e0 era nota nel periodo tolemaico e bizantino come \"Parait\u00f2nion\" () e in quello antico romano come \"Paraetonium\".\nMarsa Matrouh, a circa 240\u00a0km a ovest di Alessandria d'Egitto e a circa 500\u00a0km a nord ovest del Cairo, \u00e8 il principale centro urbano fino alla vicina frontiera con la Libia.\nEconomia.\nTurismo.\nRinomata localit\u00e0 turistica balneare essenzialmente per gli egiziani, a partire dal 2005 ha conosciuto un vero e proprio boom internazionale, soprattutto da parte degli italiani.\nSulle rive del Mediterraneo dalla primavera del 2006 sono sorti nuovi villaggi di propriet\u00e0 egiziana ma a gestione italiana, affidata a importanti tour operator come Alpitour, Veraclub e Going (quest'ultimo ha ereditato la precedente gestione di Ventaglio) le cui strutture si trovano nella baia di Almaza, che in arabo significa \"perla\".\nMarsa Matrouh - dove si trova anche un aeroporto militare - \u00e8 una tappa per chi desidera visitare l'oasi di Siwa nel deserto libico occidentale (a circa 300 chilometri di distanza).\nArchitetture.\nIn Egitto accanto alle testimonianze musulmane, come la bella moschea di Marsa Matrouh, non mancano i simboli della religione cristiana.\nMa ci sono anche testimonianze della storia recente, come il bunker sotterraneo dell'isoletta davanti a Marsa Matrouh che durante la seconda guerra mondiale ospit\u00f2 il comandante tedesco Rommel, la volpe del deserto. Da qui l'uomo di fiducia di Hitler impartiva disposizioni alle forze italo-tedesche impegnate contro i britannici.\nStoria.\nAnche Alessandro Magno secondo la tradizione avrebbe fatto una sosta a Marsa Matruh prima di raggiungere l'oracolo di Amon (il dio sole per gli Egizi) a Siwa.\nA qualche chilometro dalla citt\u00e0 c'\u00e8 la spiaggia di Cleopatra: si dice che la mitica Regina si bagn\u00f2 in queste acque. A conferma di questo, alcune iscrizioni rinvenute nelle vicine antiche costruzioni rivelano che qui, tra le formazioni rocciose, avrebbero fatto il bagno Cleopatra e Marco Antonio.\nDurante la seconda guerra mondiale, l'intera regione fu coinvolta in alcuni dei pi\u00f9 rilevanti fatti d'arme che contrapposero l'Asse italo-tedesco all'esercito britannico. Nel 1942 venne combattuta la Battaglia di Marsa Matruh."}
{"id": "1375414", "revid": "119338278", "url": "https://it.wikipedia.org/wiki?curid=1375414", "title": "Miniera di Ravi Marchi", "text": "Ravi Marchi \u00e8 un complesso minerario composto dalle strutture dell'ormai dismessa miniera di pirite della Societ\u00e0 \"Marchi\", e da un adiacente villaggio di minatori situato a Ravi, nel comune di Gavorrano in provincia di Grosseto.\nL'area di Ravi \u00e8 stata oggetto di attivit\u00e0 minerarie a partire dal 1910. Le societ\u00e0 minerarie che si sono occupate dell'estrazione mineraria nella zona sono state due: la societ\u00e0 Marchi e la societ\u00e0 Montecatini. Questo fino al 1965, quando la Montecatini acquis\u00ec la miniera Ravi-Marchi ed i cantieri di quest'ultima vennero uniti al complesso minerario di Gavorrano gi\u00e0 gestito dalla Montecatini.\nLa concessione mineraria della societ\u00e0 Marchi, chiamata comunemente \"le Isole Marchi\", aveva una estensione particolarmente piccola in confronto alla sua confinante Montecatini e comprendeva tre masse di mineralizzazione: Ortino, Radini e Vignaccio. Le prime vennero esaurite agli inizi degli anni trenta e l'ultima fu sfruttata fino agli anni cinquanta.\nDal 1950 vennero localizzate anche altre due mineralizzazioni: Orsinghi e Quercetana. Da questo momento furono coltivate solamente queste ultime.\nLa particolarit\u00e0 di questa miniera \u00e8 proprio la sua piccola estensione e contemporaneamente la sua completezza, tanto che sono presenti sul terreno le strutture pertinenti a tutto il ciclo di estrazione e lavorazione della pirite: dal momento dell'abbattimento del minerale in sotterraneo al trasporto della pirite trattata alla stazione di Gavorrano Scalo.\nStoria.\nLe prime ricerche minerarie nella zona sono attestate nel 1910 ad opera della Montecatini e della Marchi.\nNel 1911 la Montecatini costru\u00ec una teleferica per il trasporto del minerale agli impianti di trattamento posti all'esterno della miniera di Gavorrano. Contemporaneamente la ditta Marchi inizi\u00f2 lo scavo del pozzo Ortino con accanto un impianto di frantumazione del minerale, poi ampliato nel 1915, ed anche lo scavo del pozzo Radini.\nDal 1912 la ditta Marchi inizi\u00f2 la produzione mineraria.\nFino agli anni venti la lavorazione si incentr\u00f2 prevalentemente nelle aree Radini ed Ortini, ma da questo momento la massa mineralizzata pi\u00f9 promettente risult\u00f2 essere quella del Vignaccio e qui furono scavati due pozzi e costruita una prima laveria per il trattamento del minerale di pirite. Successivamente la laveria venne ampliata e addirittura, poi, sostituita con una pi\u00f9 grande fornita anche di un impianto di flottazione. Anche dopo l'abbandono della massa mineralizzata del Vignaccio la struttura produttiva del trattamento del minerale rimase sempre in questa zona dove \u00e8 possibile ammirarla ancora oggi.\nLa miniera al giorno d'oggi.\nIl Vignaccio, quindi, oltre ad ospitare due dei pozzi di estrazione pi\u00f9 importanti della miniera Ravi-Marchi, \u00e8 stato, fino alla cessione della miniera alla Montecatini nel 1965, l'area dove erano localizzati gli impianti delle laverie.\nAttualmente della miniera Ravi-Marchi, proprio la zona del Vignaccio \u00e8 quella oggetto di recupero e di valorizzazione degli edifici e degli impianti industriali, tale da permettere di nuovo la lettura del ciclo di estrazione e di lavorazione della pirite in un'area relativamente poco estesa e quindi facilmente comprensibile e didattica.\nL'unico aspetto carente \u00e8 la mancanza di accessibilit\u00e0 alle parti sotterranee che avrebbero messo in luce anche l'aspetto fondamentale riguardante il metodo di coltivazione, quello di ripiena, di abbattimento, di ventilazione ed eduzione delle acque.\nSono, comunque, ancora perfettamente visibili due pozzi con i due castelli minerari in ferro: Vignaccio I e Vignaccio II.\nIl castelletto di ferro a due gabbie e tutti gli impianti di estrazione del pozzo Vignaccio I furono costruiti nel 1949.\nLa prima laveria fu costruita nel 1918-1920 e ampliata circa 5 anni dopo. Questa era costituita da due sezioni distinte: la frantumazione (2 frantoi a mascelle, 2 cilindraie, 6 vagli a scossa azionati tutti da motori elettrici a corrente alternata da 500 V e 35HP di potenza); la laveria (1 frantoio a mascelle, 2 cilindraie, 3 vagli a scossa e 1 crivello \"Hancock\" di 45 HP). Si trattano 40 tonn/h con occupate 14 persone.\nNel 1955 iniziano i lavori per la laveria nuova che \u00e8 tuttora la struttura pi\u00f9 imponente del complesso della miniera di Ravi-Marchi. Si tratta di un impianto che si sviluppa in 5 piani associato ad un piccolo impianto di flottazione per il recupero dei fanghi del quale si posso ancora osservare le strutture circolari dei dorr. Richiedeva la presenza di 5 operai. Per il caricamento del minerale da trattare fu adibito un servizio meccanizzato su skip scorrente su piano inclinato a due via dall'uscita dal pozzo Vignaccio I. Ancora adesso si possono notare i resti dell'impianto che era servito da due argani uno alla base del pozzo ed uno in cima alla laveria dove tuttora \u00e8 visibile il vano.\nIl minerale, dopo aver passato un vibrovaglio che lo divideva in tre classi, veniva trattato con frantoi a mascelle e cilindraie in serie per completare la frantumazione. Successivamente passava da un crivello Hancock. La laveria aveva una potenzialit\u00e0 di 60 tonn/h e l'impianto di flottazione poteva trattare 3 tonn/h.\nTrasporto del minerale.\nPer il trasporto del minerale nel 1914 fu attivata una teleferica lunga circa 4\u00a0km che collegava gli impianti della miniera con la stazione ferroviaria di Gavorrano.\nNel 1946 fu totalmente ricostruita la stazione di arrivo presso Gavorrano Scalo.\nNel 1959 la teleferica fu smantellata e sostituita da automezzi e furono ricostruiti i silos di stoccaggio del minerale alla stazione di partenza. Il collegamento tra gli impianti delle laverie e la stazione di partenza fu dapprima servita da locomotive e vagoncini su rotaia e successivamente da nastri trasportatori.\nQuando la miniera fu ceduta alla Montecatini, nel 1965, gli impianti suddetti caddero in disuso in quanto venne scavata una galleria che metteva direttamente in collegamento i cantieri con la miniera di Gavorrano e con il suo impianto per il trattamento del minerale.\nL'area fa oggi parte del Parco minerario naturalistico di Gavorrano all'interno del pi\u00f9 ampio Parco tecnologico archeologico delle colline metallifere grossetane."}
{"id": "1375424", "revid": "2110845", "url": "https://it.wikipedia.org/wiki?curid=1375424", "title": "Sergio De Giacinto", "text": "Di estrazione popolare, De Giacinto studi\u00f2 presso il Seminario arcivescovile di Milano e divent\u00f2 sacerdote. Successivamente si laure\u00f2 in Filosofia presso l'Universit\u00e0 Cattolica di Milano e, sotto la guida di Aldo Agazzi, si avvicin\u00f2 agli studi pedagogici. Difficile fu la sua carriera accademica: fu libero docente a Macerata e Ordinario di Pedagogia presso l'Universit\u00e0 degli Studi di Parma.\nSi occup\u00f2 principalmente di epistemologia pedagogica, cercando prima di giungere ad una formalizzazione del discorso pedagogico e, successivamente, ritornando ad una concezione pi\u00f9 ermeneutica del sapere dell'educazione. Tale parabola ha avuto il suo culmine nel 1977 con la pubblicazione di \"Educazione come sistema\", per sfociare poi in \"Pedagogia come poesia\", pubblicato postumo. Sugli stessi temi, cur\u00f2 l'edizione italiana di numerose opere straniere, anglosassoni e tedesche soprattutto.\nNegli anni Ottanta partecip\u00f2 anche al dibattito sull'insegnamento della religione nella scuola italiana, sostenendo una posizione (quella di un insegnamento obbligatorio ma non confessionale, di storia delle religioni) che non ebbe l'appoggio della Chiesa e che riusc\u00ec, alla fine, perdente."}
{"id": "1375431", "revid": "104458", "url": "https://it.wikipedia.org/wiki?curid=1375431", "title": "Stephen Timoshenko", "text": ""}
{"id": "1375436", "revid": "1714743", "url": "https://it.wikipedia.org/wiki?curid=1375436", "title": "Maria di Lusignano (1382-1404)", "text": "Storia.\nInfanzia.\nMaria fu figlia di Giacomo I di Cipro e della regina Helvis di Brunswick-Grubenhagen. Suoi nonni materni furono Filippo di Brunswick-Grubenhagen, connestabile di Gerusalemme, ed Helisia di Dampierre. Nella sua ascendenza sono annoverate alcune fra le principali famiglie nobili dell'epoca, fra cui gli Ibelin, i marchesi del Monferrato, i Savoia e i duchi di Borgogna.\nMatrimonio.\nIl 12 febbraio 1403 Maria spos\u00f2 il re Ladislao I di Napoli, che aveva annullato il matrimonio con la precedente consorte Costanza Chiaramonte nel 1392, nel pieno della sua lotta per il trono contro il rivale Luigi II d'Angi\u00f2. Dal matrimonio non nacquero eredi legittimi per il sovrano napoletano.\nMorte.\nMaria mor\u00ec appena un anno dopo, nel 1404, senza aver avuto figli. Due anni dopo, Ladislao spos\u00f2 Maria d'Enghien, diventando cos\u00ec anche Principe di Taranto."}
{"id": "1375438", "revid": "33689", "url": "https://it.wikipedia.org/wiki?curid=1375438", "title": "Gomma vulcanizzata", "text": ""}
{"id": "1375441", "revid": "2232295", "url": "https://it.wikipedia.org/wiki?curid=1375441", "title": "Camille Desmoulins", "text": "Biografia.\nI primi anni e gli studi.\nCamille Desmoulins era figlio di Jean-Benoist-Nicolas Desmoulins, un luogotenente generale al baliato di Guise, e di Marie-Magdeleine Godart. Venuto al mondo il 2 marzo 1760 in una piccola casa della Grande-Rue, fu battezzato il giorno successivo nella chiesa dei santi Pietro e Paolo.\nEntr\u00f2 come borsista al liceo Louis-le-Grand di Parigi, dove ottenne risultati brillanti e fu compagno di studi di Maximilien de Robespierre, pi\u00f9 grande di due anni: fu proprio lui, dalla fine del 1790, a soprannominarlo \"l'Incorruttibile\". Determinato a rimanere nella grande citt\u00e0, vinse l'opposizione paterna promettendo di intraprendere la carriera forense, nonostante una balbuzie piuttosto pronunciata. Con l'aiuto di un piccolo sostegno economico che gli arrivava da casa, divent\u00f2 avvocato nel 1785.\nLo scoppio della rivoluzione.\nI clienti scarseggiavano, e cos\u00ec Desmoulins ebbe modo di frequentare abitualmente i caff\u00e8 parigini, creandosi una fitta rete di conoscenze nel quartiere dei Cordiglieri, dove sarebbero nati il movimento e poi il club che lo avrebbero annoverato, assieme a Danton e Marat, tra i suoi nomi pi\u00f9 illustri.\nFerocemente antimonarchico, si lanci\u00f2 nella politica dopo essere stato eletto deputato del terzo stato agli Stati Generali del 1789. Fece quindi parte per un breve periodo della cerchia di Mirabeau. Nelle fasi concitate che precedettero lo scoppio della rivoluzione, Desmoulins divenne intimo amico di Danton e Fabre d'\u00c9glantine, prendendo assiduamente parte alle riunioni che si svolgevano nel vecchio convento dei Cordiglieri e continuando a patrocinare la causa liberale al Caf\u00e9 Procope.\nIn particolare, scrisse tra maggio e giugno 1789 \"La France libre\", un pamphlet che chiedeva a gran voce l'avvento della repubblica e si proponeva di stilare una breve e satirica storia della monarchia, garante apparente di un ordine che celava in realt\u00e0 un perpetuo disordine. Sostenuto dallo stile elegante e piacevole del suo autore, il testo ebbe un certo successo alla sua pubblicazione, avvenuta dopo la Presa della Bastiglia.\nMalgrado la balbuzie, Desmoulins sapeva fare presa sulle masse anche quando saliva alla tribuna come oratore. Il suo primo grande discorso ebbe luogo davanti alla folla riunita nei giardini del Palazzo Reale, il 12 luglio 1789, dopo la cacciata di Necker, nelle concitate fasi che precedettero il 14. Uscito dal Caf\u00e9 de Foy, Desmoulins chiam\u00f2 - secondo il suo resoconto - i cittadini alle armi, sostenendo che i tedeschi del Campo di Marte avrebbero attaccato la popolazione parigina quella notte stessa e sgozzato gli abitanti. Questo incitamento si pone tra le cause immediate dell'assalto alla prigione.\nPreso dall'euforia, rincar\u00f2 la dose con il \"Discours de la lanterne aux Parisiens\". Nel nuovo pamphlet, calandosi nel \"personaggio\" della lanterna (il sostegno di una lanterna, infisso in un palazzo di Place de la Gr\u00e8ve - l'attuale Place de l'H\u00f4tel de Ville - a cui era stato impiccato a furor di popolo il ministro Foulon), invitava a estirpare tutti coloro che erano ancora legati all'ordine antico: \u00abQuanti di questi criminali mi sono lasciata sfuggire?\u00bb asseriva. Una lettera scritta al padre in ottobre rivela come Desmoulins si considerasse \u00abuno dei principali autori della Rivoluzione\u00bb.\nIl suo esordio come giornalista risale al novembre del 1789, quando pubblic\u00f2 \"Les R\u00e9volutions de France et de Brabant\", giornale che conter\u00e0 ottantasei numeri. Vi denunciava costantemente l'idea di complotto aristocratico. Si oppose ugualmente al suffragio censitario, dichiarando che un tale modo di eleggere avrebbe escluso Ges\u00f9 o Jean-Jacques Rousseau.\nIl suo giornale venne sospeso dopo il massacro del Campo di Marte del 17 luglio 1791, sebbene egli non avesse partecipato ai fatti.\nIntanto, il 29 dicembre 1790 Desmoulins aveva sposato Anne Lucile Laridon-Duplessis nella chiesa di Saint-Sulpice (quella del distretto dei Cordiglieri), dopo aver vinto le reticenze del padre della fanciulla. Robespierre fu presente alla celebrazione in qualit\u00e0 di testimone di nozze. Con la moglie, pi\u00f9 giovane di undici anni, ebbe un figlio, chiamato Horace in onore del poeta latino Quinto Orazio Flacco.\nPrima della dichiarazione di guerra nel 1792, fu piuttosto un partigiano della pace, come il suo amico Robespierre. Ma, in seguito, cambi\u00f2 idea schierandosi con Georges Jacques Danton e Jean-Paul Marat. Dopo il 10 agosto 1792 e la caduta della monarchia, divent\u00f2 segretario del ministero della Giustizia, diretto da Danton, e si impegn\u00f2 sempre pi\u00f9 nella repressione dei contro-rivoluzionari.\nAlla Convenzione.\nEletto alla Convenzione Nazionale, sedette tra i Montagnardi e vot\u00f2 per la condanna a morte del re. Molti dei suoi contemporanei vedevano in lui un brillante oratore, ma incapace di giocare un ruolo politico. Si oppose poi fortemente a Jacques Pierre Brissot, pubblicando contro di lui \"Brissot d\u00e9voil\u00e9\" e \"Histoire des brissotins\", dove ricorda la versatilit\u00e0 del suo avversario, vicino a La Fayette. And\u00f2 allontanandosi a poco a poco dai Montagnardi, specialmente dopo la condanna dei Girondini, il 30 ottobre 1793. Fond\u00f2 allora un nuovo giornale, \"Le Vieux Cordelier\", dove attacc\u00f2 gli \"Enrag\u00e9s\" (arrabbiati) e gli H\u00e9bertisti, lanciando appelli alla clemenza.\nIl giornale era particolarmente amato dai sostenitori della monarchia e dest\u00f2 presto la preoccupazione del Comitato di salute pubblica. Robespierre ne approv\u00f2 i primi numeri, ma quando Desmoulins si espresse \"apertis verbis\" contro la politica del Terrore applicata dai Comitati di salute pubblica e di sicurezza generale, anche il suo vecchio compagno di liceo, che lo aveva recentemente difeso in pi\u00f9 occasioni, cap\u00ec che l'amico rappresentava un pericolo per la patria.\nDopo il colpo di Stato termidoriano, tra i tanti attacchi mossi a Robespierre, che era divenuto un capro espiatorio e l'emblema di una nuova tirannia, si lev\u00f2 quello di Honor\u00e9 Riouffe, un avvocato vicino ai Girondini. Secondo Riouffe, Robespierre non fu mai tanto affettuoso con Desmoulins come il 30 marzo, vigilia della sua incarcerazione. L'accusa di ipocrisia sottintesa a questa affermazione, tuttavia, fu smentita dalla testimonianza di Joseph Planche, cui l'autore del \"Vieux Cordelier\" aveva confidato quel giorno la propria angoscia perch\u00e9 Robespierre aveva rifiutato di riceverlo. Questo episodio convinse Desmoulins di un arresto imminente.\nLa fine.\nConsiderato un dantonista, fu arrestato insieme a Danton, Philippeaux e Lacroix all'alba del 31 marzo 1794, nello stesso giorno in cui una lettera del padre lo informava del decesso della madre. Condotto con loro nelle prigioni del Lussemburgo, nella Rive gauche, vi trov\u00f2 vecchi amici e compagni di battaglia, tra cui Fabre d'\u00c9glantine e H\u00e9rault de S\u00e9chelles. Nei due giorni che precedettero l'inizio del processo, Desmoulins scrisse molte lettere e cominci\u00f2 un ultimo numero del \"Vieux Cordelier\", pubblicato solo nel 1836 e recante un incipit emblematico: \u00abPauvre peuple! [...] on t'abuse, mon ami\u00bb (Povero popolo! [...] Abusano di te, amico mio).\nFece, invano, appello proprio agli anni trascorsi insieme a Robespierre al collegio. Comparve davanti al tribunale per tre giorni consecutivi, dal 2 al 4 aprile. Il processo fu presieduto da Martial Herman. Gli accusatori pubblici erano due: a Fouquier de Tinville, infatti, il Comitato di salute pubblica aveva affiancato Fleuriot. Agli imputati fu impedito di valersi di testimoni, e, nonostante una prima fase in cui Danton era riuscito a mettere l'accusa in difficolt\u00e0 e a creare delle divisioni tra i sette giurati chiamati a emettere la sentenza, il processo prese una piega decisiva: il 4 aprile, infatti, un detenuto del Lussemburgo denunci\u00f2 l\u2019esistenza di un complotto volto a liberare gli indulgenti attraverso una sollevazione popolare, complotto che, direttamente o indirettamente, fin\u00ec per coinvolgere la stessa moglie di Desmoulins, la quale venne accusata di aver ricevuto e speso delle notevoli somme di denaro per mobilitare la piazza contro il Tribunale Rivoluzionario. Camille, informato di quello che stava accadendo, grid\u00f2: \u00abNon contenti di assassinare me, essi vogliono anche assassinare mia moglie!\u00bb. Il processo si chiuse quello stesso 4 aprile, con la condanna a morte di Desmoulins e di quattordici degli altri quindici imputati. Fu ghigliottinato il 5 aprile 1794.\nUna settimana pi\u00f9 tardi, il 13, anche la moglie Lucile sub\u00ec la medesima sorte. Questa giovane coppia, di cui rimane una fitta corrispondenza, \u00e8 considerata come un simbolo degli \u00abamori sotto la Rivoluzione\u00bb. Desmoulins, sul patibolo, lasci\u00f2 al boia una ciocca dei capelli della moglie (che fu in seguito consegnata alla madre di lei) e, prima di morire, pronunci\u00f2 ad alta voce il suo nome.\nDesmoulins e la moglie furono entrambi inumati nel Cimitero degli Errancis.\nMassone, Camille Desmoulins fu membro della Loggia parigina \"Les Neufs Soeurs\", del Grande Oriente di Francia."}
{"id": "1375449", "revid": "339392", "url": "https://it.wikipedia.org/wiki?curid=1375449", "title": "Patriarcato di Antiochia dei Greco-Melkiti", "text": ""}
{"id": "1375451", "revid": "81103", "url": "https://it.wikipedia.org/wiki?curid=1375451", "title": "Uffici di rappresentanza della Commissione europea", "text": "Gli uffici di rappresentanza della Commissione europea sono 33 e sono diffusi in tutti i 27 stati dell'Unione europea. Dipendono dalla Direzione Generale Comunicazione.\nOgni Rappresentanza ha le seguenti funzioni:\nRappresentanze in Italia.\nIn Italia la Commissione europea ha due uffici: la Rappresentanza in Italia a Roma e la Rappresentanza regionale a Milano. \nGli uffici svolgono le loro funzioni attraverso un sito Internet, tre newsletter: \"12 Stelle\", \"In Europa\", \"In Europa Quindicinale\" ed una pubblicazione semestrale, \"Dossier Europa\".\nLa Rappresentanza gestisce una rete informatica di diffusione documenti per i media, organizza conferenze stampa e coordina una rete di giornalisti.\nComunica con le istituzioni politiche, le associazioni di categoria, la societ\u00e0 civile organizzata ed il mondo dell'educazione, in particolar modo organizza concorsi ed iniziative di dibattito al fine di sensibilizzare i cittadini alle \"questioni europee\".\nPromuove campagne di informazione all'interno di un'intesa siglata tra il Governo italiano ed i rappresentanti degli enti locali e gestisce le reti di informazione sull'Unione europea: rete \"Europe Direct\", i CDE (Centri di documentazione europea) e la rete di conferenzieri \"Team Europe\", organizzando a livello locale dialoghi con i cittadini su temi particolarmente sentiti.\nI funzionari partecipano direttamente a programmi televisioni e trasmissioni radiofoniche, e organizzano eventi e conferenze dirette a tutti i cittadini o a specifici settori.\nCollegamenti esterni.\n "}
{"id": "1375452", "revid": "1305772", "url": "https://it.wikipedia.org/wiki?curid=1375452", "title": "Sid Eudy", "text": "\u00c8 conosciuto per i suoi trascorsi nella World Wrestling Federation (WWF), World Championship Wrestling (WCW) con i \"ringname\" di Sid Vicious, Sid Justice, Sycho Sid e Sid.\nEudy \u00e8 riconosciuto come un sette volte campione del mondo: ha vinto due WWF Championship, due WCW World Heavyweight Championship, due USWA Unified World Heavyweight Championship e un WCW United States Heavyweight Championship. Durante i suoi trascorsi in WWF e in WCW, Eudy lott\u00f2 nel \"main event\" di molti pay-per-view tra cui WrestleMania, per due volte (VIII e 13), e Starrcade, per una volta (2000).\nCarriera.\nGli inizi (1987\u20131989).\nEudy entr\u00f2 nel mondo del wrestling dopo aver incontrato Randy Savage e il fratello Lanny Poffo. Dopo essere stato allenato da Tojo Yamamoto, Eudy fece il suo debutto lottando insieme a Austin Idol contro Nick Bockwinkel e Jerry Lawler in un tag team match.\nNel 1987 Eudy cominci\u00f2 a lottare nella Continental Championship Wrestling (CCW) con l'identit\u00e0 di un wrestler mascherato di nome Lord Humongous, dove vinse l'NWA Southeastern Heavyweight Championship (Northern Division). Successivamente divenne un \"face\" e strinse un'alleanza con Shane Douglas con il quale conquist\u00f2 l'NWA Southeastern Tag Team Championship. Grazie alla collaborazione tra la Continental Championship Wrestling e la New Japan Pro-Wrestling (NJPW) utilizz\u00f2 il nome di Vicious Warrior e affront\u00f2 Tatsumi Fujinami per l'IWGP Heavyweight Championship, non riuscendo a conquistare il titolo. In seguito Eudy fece qualche apparizione nella World Class Championship Wrestling (WCCW) cambiando il nome in Sid Vicious, ispirato all'omonimo cantante dei Sex Pistols.\nWorld Championship Wrestling (1989\u20131991).\nNel 1989 si trasfer\u00ec nella World Championship Wrestling, dove diede vita con Dan Spivey al tag team noto come Skyscrapers. Costretto a stare lontano dal ring per alcuni mesi a causa di un infortunio, torn\u00f2 sul ring nel 1990 entrando nella stable dei Four Horsemen capitanata da Ric Flair. Nel suo ultimo anno alla WCW lott\u00f2 per il WCW World Heavyweight Championship detenuto da Sting, ma senza successo.\nWorld Wrestling Federation (1991\u20131992).\nEsord\u00ec nell'allora WWF con il nome Sid Justice nel ruolo di arbitro nel main event di SummerSlam 1991 nel quale lottarono Hulk Hogan e The Ultimate Warrior contro Sgt. Slaughter, Col. Mustafa e General Adnan. Entr\u00f2 nelle grazie del pubblico in seguito all'alleanza stretta con Hulk Hogan che dur\u00f2 sino alla Royal Rumble 1992 dove si assegn\u00f2 il titolo vacante in seguito alla vittoria discussa dell'Hulkster nei confronti di The Undertaker. Nella parte finale dell'evento Sid gett\u00f2 fuori dal ring Hogan, impegnato a sua volta a eliminare Ric Flair; Hogan per ripicca distrasse Sid permettendo a Flair di vincere il suo primo Titolo WWF. Buona parte del pubblico fischi\u00f2 il comportamento di Hogan e inizi\u00f2 a tifare per Sid, cosa che non era mai accaduta nella WWF. I due si affrontarono nel main event di WrestleMania VIII, vinto da Hogan per squalifica. Lasci\u00f2 poco dopo la federazione; la causa, per stessa ammissione del lottatore, fu un tentativo di modificare un test antiDroga a cui fu sottoposto. Eudy ha tuttavia sottolineato che il tutto fu utilizzato come una scusa, giacch\u00e9 il rapporto tra le due parti era ormai logoro. Prima del divorzio con la federazione Sid avrebbe dovuto affrontare Ultimate Warrior a SummerSlam.\nRitorno in WCW (1993).\nTorn\u00f2 nella WCW dove diede vita ad un tag team con Vader. La sua permanenza nella federazione di Atlanta fu breve, poich\u00e9 venne allontanato in seguito ad una rissa in un hotel con Arn Anderson, iniziata ad un tavolo e terminata nei corridoi dell'albergo con Anderson che fer\u00ec Eudy con un paio di forbici salvo essere ferito a sua volta da Sid con le stesse forbici. Furono entrambi ricoverati in ospedale e ad avere la peggio fu Anderson, ferito al volto, allo stomaco, alle braccia ed alla schiena. Eudy in seguito chiese scusa ad Anderson e i due si riconciliarono.\nUnited States Wrestling Association (1994\u20131995).\nNel 1994 lott\u00f2 nella United States Wrestling Association di Memphis, dando vita ad un feud con Jerry Lawler e conquistando in due diverse occasioni il Titolo Massimo della federazione.\nRitorno in WWF (1995\u20131997).\nTorn\u00f2 nella WWF interpretando il guardaspalle di Shawn Michaels, ai tempi heel, ma il sodalizio si ruppe dopo poco tempo quando Michaels perse il match per il titolo contro Diesel a WrestleMania XI. Michaels accus\u00f2 Sid di essergli costato la cintura e Sid lo attacc\u00f2 con diverse powerbomb, finch\u00e9 Michaels venne salvato da Diesel, sancendo il suo passaggio a face. Nonostante Eudy fosse heel, il pubblic\u00f2 applaud\u00ec alla decisione di Sid di colpire Michaels con le powerbomb ed in seguito in tutti i replay dell'attacco di Sid il tifo in favore del lottatore di Memphis venne tagliato, sostituito da tifo avverso.\nLa sua gimmick venne modificata ed il suo personaggio venne rinominato in Sycho Sid. Si un\u00ec alla \"Million Dollar Corporation\", stable di Ted DiBiase, e fu impegnato in un feud contro Diesel e Michaels e, pi\u00f9 avanti, contro Bam Bam Bigelow, il quale era stato poco tempo prima allontanato dalla stable.\nNei primi mesi del 1996 tent\u00f2 l'assalto al WWF World Tag Team Championship assieme a 1-2-3 Kid, ma senza successo. Spar\u00ec dalle scene per qualche tempo, tornando all'azione nel luglio dello stesso anno in team con Michaels ed Ahmed Johnson contro Vader, Owen Hart e British Bulldog, venendo utilizzato come rimpiazzo per The Ultimate Warrior in diversi 6-men tag team match, e a Summerslam, dove sconfisse British Bulldog.\nA Survivor Series 1996 sconfisse Michaels conquistando il WWF Championship; anche in questa occasione, i fan presenti all'arena tifarono in favore del \"cattivo\" Sid contro il \"buono\" Michaels. Perse la cintura contro Michaels alla Royal Rumble 1997 e la riconquist\u00f2 qualche tempo dopo in una puntata di \"Raw\" contro Bret Hart grazie all'interferenza di Stone Cold Steve Austin.\nPerse nuovamente il titolo, stavolta contro The Undertaker, a WrestleMania 13. Lasci\u00f2 quindi la WWF nel luglio 1997.\nCircuito indipendente ed Extreme Championship Wrestling (1998\u20131999).\nRientr\u00f2 a Memphis, lottando in alcune federazioni indipendenti della zona e creando una stable di culturisti nota con il nome di \"Pride of Brotherhood\". Pass\u00f2 alla Extreme Championship Wrestling ed ebbe feud di una certa importanza, lottando tra gli altri contro i Dudley Boyz e Justin Credible.\nSecondo ritorno in WCW (1999\u20132001).\nLasci\u00f2 la ECW per i problemi economici che attanagliavano la federazione e si accas\u00f2 nuovamente alla WCW. Fu introdotto nella federazione come \"Millennium Man\", sulla falsariga della gimmick che Chris Jericho stava interpretando in quei tempi in WWF; inoltre, Sid venne presentato come \"imbattuto\" da diverso tempo; la fine della sua striscia di imbattibilit\u00e0 avvenne per mano di Goldberg.\nQuando la gimmick del Millennium Man fu terminata, Sid pass\u00f2 face e fu introdotto nel novero dei wrestler in lotta per il Titolo WCW. Il 16 gennaio 2000 perse il match decisivo in favore di Chris Benoit, il quale tuttavia rese vacante la cintura nella giornata successiva quando abbandon\u00f2 la WCW per la WWF. Il 24 gennaio sconfisse Kevin Nash e conquist\u00f2 il titolo, ma il giorno dopo Nash (che ricopriva secondo la kayfabe il ruolo di Commissioner della WCW) dichiar\u00f2 vacante la cintura salvo poi assegnarla a s\u00e9 stesso nella stessa serata. Pochi minuti dopo Sid sconfisse Nash, riappropriandosi del titolo.\nIl suo regno da campione si interruppe il 10 aprile, quando la dirigenza della WCW, in difficolt\u00e0 nella Monday Night War contro la WWF, rese vacanti tutti i titoli. Sid pass\u00f2 in secondo piano nelle storyline, rientrando nella lotta al titolo agli inizi del 2001. Tent\u00f2 un assalto alla cintura in possesso di Scott Steiner a Sin 2001, ma nel corso del match sub\u00ec in diretta televisiva la rottura scomposta di tibia e perone sinistri. Eudy a questo punto fu costretto al ritiro.\nRitorno nel circuito indipendente (2002\u20132017).\nEduy partecip\u00f2 al tour della World Wrestling All-Star come commissioner nel 2002. Nel 2004 torn\u00f2 al wrestling attivo, lottando in federazioni indipendenti canadesi e statunitensi.\nA sorpresa, il 25 giugno 2012, torn\u00f2 in WWE, anche solo per una notte, dove a Raw, sconfisse rapidamente Heath Slater."}
{"id": "1375453", "revid": "53588", "url": "https://it.wikipedia.org/wiki?curid=1375453", "title": "Riprovazione", "text": ""}
{"id": "1375455", "revid": "123286425", "url": "https://it.wikipedia.org/wiki?curid=1375455", "title": "Insieme microcanonico", "text": "In meccanica statistica, l'insieme microcanonico \u00e8 un insieme statistico che descrive i sistemi isolati, cio\u00e8 quei sistemi che hanno un valore definito di energia, volume e numero di particelle. Esso si basa su: \n1) \"postulato dell'uguale probabilit\u00e0 a priori\": quando un sistema isolato \u00e8 in equilibrio termodinamico, il suo stato pu\u00f2 essere qualunque tra quelli che soddisfano le condizioni macroscopiche del sistema, ognuno con la stessa probabilit\u00e0.\n2) Ipotesi ergodica: la media nel tempo di una certa propriet\u00e0 termodinamica \u00e8 uguale alla media di tale propriet\u00e0 su tutti gli elementi dell'insieme.\nIn pratica ci\u00f2 che \u00e8 utile in meccanica statistica, non \u00e8 accertare lo stato per ogni istante, ma solo le sue propriet\u00e0 macroscopiche; inoltre non \u00e8 utile (oltre che possibile) risolvere le equazioni hamiltoniane delle formula_1 particelle che compongono il nostro sistema. L'ensemble microcanonico permette di correlare la termodinamica alle propriet\u00e0 statistiche microscopiche di un corpo. Per fare ci\u00f2, si considera un sistema chiuso di formula_1 particelle e volume formula_3, che ha energia ben definita e costante formula_4. L'energia \u00e8 compresa tra formula_5 e formula_6, dove formula_7, dal momento che non pu\u00f2 essere definita con esattezza.\nDescrizione nello spazio delle fasi.\nSi considera lo spazio delle fasi come lo spazio formula_8-dimensionale, i cui assi sono tutte le formula_9 coordinate e i formula_9 impulsi coniugati: ogni punto dello spazio delle fasi rappresenta uno stato del sistema in questione. Col passare del tempo il punto rappresentativo del sistema si muove nello spazio delle fasi e descrive una traiettoria, passando per un numero praticamente infinito di stati: questa traiettoria giace su una superficie (o meglio un'ipersuperficie) che \u00e8 la superficie identificata dall'energia formula_11, dove formula_12 \u00e8 l'hamiltoniana del sistema.\nAssegnando quindi formula_4 ed formula_14, assegniamo due superfici molto vicine nello spazio delle fasi, sulle quali il nostro sistema descrive una traiettoria. \u00c8 da notare che le condizioni fissate di energia sono soddisfatte da un numero infinito di stati compatibili con essi: questo significa che possiamo pensare di rappresentare il sistema come un'infinit\u00e0 di copie identiche del sistema ad un certo istante, ognuna delle quali \u00e8 uno stato compatibile con le condizioni macroscopiche imposte al sistema: questo \u00e8 quello che si intende per ensemble di Gibbs. Esso \u00e8 rappresentato da un insieme di punti nello spazio delle fasi caratterizzato da una funzione densit\u00e0 formula_15 definita in modo che\nrappresenti il numero dei punti rappresentativi del sistema contenuti nel volume infinitesimo dello spazio delle fasi formula_17 all'istante formula_18. Come sappiamo dal teorema di Liouville tale densit\u00e0 si deforma nello spazio delle fasi, mantenendo il suo volume, cio\u00e8 segue un'equazione di continuit\u00e0 di tipo idrodinamico. \nSeguendo il postulato dell'uguale probabilit\u00e0 a priori, si evince che la funzione densit\u00e0 classica deve essere del tipo:\nUn altro modo di scrivere in modo generale la densit\u00e0 di distribuzione microcanonica \u00e8:\nfacendo intervenire la funzione delta di Dirac, vediamo che questa densit\u00e0 \u00e8 diversa da zero solo in prossimit\u00e0 dell'energia formula_21 assegnata e zero altrove. Tale funzione densit\u00e0 deve essere normalizzata:\nLa conoscenza della funzione densit\u00e0 permette di ricavare tutte le informazioni macroscopiche del sistema. Definiamo formula_23 (vedi figura): il \"volume dello spazio delle fasi occupato dall'ensemble microcanonico\" come:\noppure definiamo formula_25 come il \"volume dello spazio delle fasi al di sotto della superficie di energia E\" come:\ne quindi:\noppure ancora definiamo \"la densit\u00e0 degli stati con energia formula_4\":\nin modo che:\nAllora l'entropia formula_31 di un sistema in equilibrio termodinamico si definisce come:\ndove formula_33 \u00e8 la costante di Boltzmann, questa rappresenta la connessione tra la meccanica statistica e la termodinamica.\nConteggio del numero dei microstati.\nCome abbiamo detto consideriamo un ensemble microcanonico costituito da formula_34 copie identiche del sistema chiuso ognuna di esse identificata da grandezze macroscopiche formula_35. Ognuno di questi sistemi si trova in un microstato identificato da formula_36 dello spazio delle fasi, diversi uno dall'altro, ma tutti si trovano sulla superficie di energia E. Dividiamo la ipersuperficie dello spazio delle fasi corrispondente al valore di energia E in tante celle di uguale grandezza formula_37. In ognuna di queste celle si trovano in generale formula_38 sistemi per cui:\nIl numero formula_38 rappresenta proprio il peso del corrispondente microstato nell'ensemble. La quantit\u00e0 formula_41 pu\u00f2 essere interpretata come la probabilit\u00e0 che il microstato i si trovi nella cella formula_37. Questa quantit\u00e0 corrisponde esattamente alla formula_43 nella formulazione precedente cio\u00e8 considerando i punti nello spazio delle fasi talmente densi da essere continui.\nPer definire il sistema dobbiamo trovare la distribuzione degli formula_38 microstati pi\u00f9 probabile. Quindi dobbiamo essere in grado di conteggiare il numero totale di modi in cui possiamo ottenere una certa configurazione (macrostato) formula_45 degli formula_34 sistemi. Ognuna di queste configurazioni \u00e8 ottenibile in:\nmodi diversi. Ora per\u00f2 dobbiamo pesare ognuna di queste configurazioni secondo la probabilit\u00e0 formula_48 di trovare esattamente formula_38 sistemi in formula_37 e tale probabilit\u00e0 \u00e8 formula_51. La distribuzione totale di probabilit\u00e0 \u00e8 quindi:\nPer ottenere la distribuzione pi\u00f9 probabile formula_53 sappiamo essere quella per cui formula_54 \u00e8 massima. Usiamo convenientemente il logaritmo e approssimiamo con la formula di Stirlng per i fattoriali formula_55, quindi massimizziamo:\nPer massimizzare deve essere:\nQuesto \u00e8 un problema vincolato che si risolve con il metodo di Lagrange e un moltiplicatore di Lagrange formula_58 sul numero totale di particelle:\nL'unico modo per ottenere l'annullamento dell'equazione sopra \u00e8 che:\nOra questa ci dice che il numero di sistemi negli elementi di superficie formula_37 \u00e8 proporzionale alla probabilit\u00e0 formula_48 di trovare un sistema in un elemento suddetto. Quindi \u00e8 chiaro che formula_48 \u00e8 proporzionale a formula_37, per cui il postulato di eguale probabilit\u00e0 a priori \u00e8 plausibile: come sopra per lo spazio delle fasi formula_65 rappresenta la probabilit\u00e0 di trovare un sistema nell'elemento dello spazio delle fasi formula_66 allora formula_41 \u00e8 la probabilit\u00e0 di trovare un sistema dell'ensemble nel microstato formula_68. \nSiamo in grado di riesprimere la (1) come:\ne quindi la connessione con la termodinamica tramite la:\nEntropia ed ensemble microcanonico.\nL'entropia definita nella (7), ha un valore ben definito in un sistema in equilibrio termodinamico: questa propriet\u00e0 si esprime dicendo anche che l'entropia \u00e8 un differenziale esatto. Poich\u00e9 formula_71 rappresenta il volume dello spazio delle fasi con l'imprecisione di formula_72, anche l'entropia assume lo stesso significato, essa rappresenta una misura dell'imprecisione della conoscenza del sistema. Se un sistema \u00e8 in non equilibrio, col passare del tempo esso tende spontaneamente all'equilibrio (si considerano solo sistemi che raggiungono l'equilibrio), cio\u00e8 i vari stati compatibili con le condizioni macroscopiche tendono allo stato di equilibrio, che \u00e8 lo stato pi\u00f9 probabile, passando cio\u00e8 per stati sempre pi\u00f9 probabili: questo vuol dire che formula_71 diventa via via pi\u00f9 grande fino al suo massimo valore per lo stato di equilibrio, di conseguenza \"l'entropia per uno stato di equilibrio \u00e8 massima\", questa \u00e8 anche detta \"legge dell'aumento dell'entropia\" o Secondo principio della termodinamica.\nRicordiamo che l'entropia per come \u00e8 definita \u00e8 una quantit\u00e0 additiva come in termodinamica ed \u00e8 una funzione non decrescente, cio\u00e8 dati due sottosistemi di energia formula_74 ed formula_75, e trascurando l'interazione tra essi, l'hamiltoniana totale \u00e8:\nIl volume dello spazio delle fasi \u00e8:\nper cui l'entropia totale del sistema:\nSi pu\u00f2 dimostrare che l'entropia si pu\u00f2 definire alternativamente:\nFormalmente basta scrivere:\no equivalentemente una delle definizioni sopra.\nDeduzione della termodinamica.\nAbbiamo visto che dall'entropia possiamo ricavare naturalmente il secondo principio della termodinamica. Ora cerchiamo tutte le altre relazioni termodinamiche per il microcanonico, nel quale sono fissati il numero di particelle formula_1, il volume formula_3 e l'energia formula_4. La variazione di entropia per una trasformazione che sia quasi-statica, cio\u00e8 sufficientemente lenta in modo da poter supporre che il sistema passi solo attraverso stati di equilibrio successivi:\nDefiniamo allora la temperatura assoluta:\nla pressione:\ne il potenziale chimico:\nDi conseguenza la (8) diventa:\nossia:\nche rappresenta il Primo principio della termodinamica (per ritrovare la formula pi\u00f9 nota alla termodinamica formula_91). Infatti fissato il numero di particelle, l'ultimo termine \u00e8 nullo, il primo termine invece rappresenta la variazione di energia interna per pressione e volume costanti:\ncio\u00e8 il calore dovuto a variazione della temperatura. Il secondo termine rappresenta la variazione di energia interna causata dagli agenti esterni:\ncio\u00e8 il lavoro fatto sul sistema dagli agenti esterni.\nPossiamo introdurre tutti potenziali termodinamici, per cui, l'energia libera di Helmholtz:\ne l'energia libera di Gibbs:\nEnsemble microcanonico in meccanica statistica quantistica.\nIn meccanica quantistica uno stato del sistema formula_96 viene descritto da una funzione d'onda nello spazio di Hilbert, in generale a infinite dimensioni. La funzione d'onda descrive completamente uno stato del sistema. La funzione d'onda formula_97 di un sistema pu\u00f2 essere espressa come combinazione lineare di un insieme ortonormale e completo di autofunzioni formula_98 cio\u00e8:\ndove formula_100 sono coefficienti complessi, il cui modulo quadro rappresenta una probabilit\u00e0. Le grandezze fisiche del sistema si chiamano osservabili e in accordo con l'interpretazione probabilistica della meccanica quantistica, sono rappresentati da un operatore il cui valore medio fornisce il valore pi\u00f9 probabile per la grandezza fisica in questione:\ndove:\nsono gli elementi di matrice dell'operatore formula_103. Vediamo come l'ensemble microcanonico sia immediatamente trasportabile nella meccanica statistica quantistica. In generale il valore medio di una grandezza fisica in meccanica statistica deve essere calcolato in base al fatto che non conosciamo i coefficienti formula_100 dello sviluppo della funzione d'onda o almeno non li conosciamo tutti. Questo implica che al posto del prodotto formula_105 dobbiamo inserire la matrice formula_106 intesa come matrice statistica, cio\u00e8 la matrice che ha come elementi le probabilit\u00e0 dei coefficienti formula_100. In tal caso:\ndove per formula_109 si intende la traccia dell'operatore. Consideriamo un sistema composto da N particelle in un volume V e la sua energia si trovi in un intervallo formula_110 con formula_7.\nSia formula_21 l'hamiltoniana del sistema, allora bisogna risolvere l'equazione agli autovalori:\nIn tal modo otteniamo che gli autovalori del sistema sono le energie formula_114 di ogni autofunzione formula_115 del sistema. I postulati della meccanica statistica quantistica impongono che se introduciamo la matrice densit\u00e0 formula_116 che \u00e8 un operatore in meccanica quantistica, allora:\ne che la funzione d'onda completa del sistema:\ndove:\nIn tal caso una qualsiasi grandezza fisica del sistema pu\u00f2 essere ricavata da:\nLa matrice densit\u00e0 non \u00e8 altro che:\ncon elementi dati da:\nPer l'ensemble microcanonico si assume:\nIl numero di stati la cui energia \u00e8 compresa tra formula_124 \u00e8 dato da:\nPer sistemi macroscopici, lo spettro di energia \u00e8 continuo e quindi possiamo scrivere:\ndove formula_127 \u00e8 la densit\u00e0 degli stati all'energia E. L'entropia si pu\u00f2 ottenere da:\ne questa definizione non porta al paradosso di Gibbs. Da questa definizione di entropia possiamo ricavare tutte le grandezze termodinamiche."}
{"id": "1375458", "revid": "125935", "url": "https://it.wikipedia.org/wiki?curid=1375458", "title": "Diplodus", "text": "Diplodus \u00e8 un genere di pesci ossei marini appartenente alla famiglia Sparidae, comunemente noti come saraghi.\nDescrizione.\nBench\u00e9 le dimensioni dei saraghi che si possono in genere osservare vicino alle coste frequentate dall'uomo siano piuttosto contenute, alcuni esemplari possono superare i 40\u00a0cm e i 2\u00a0kg di peso.\nTutte le specie di saraghi presentano un corpo tondeggiante e compresso, con livrea di colore grigio-argenteo e una macchia nera poco prima della coda, ovvero sul peduncolo caudale.\"D. vulgaris\" si distingue facilmente dalle altre specie per la presenza di una vistosa banda nera nucale, che si estende dal dorso alla inserzione delle pinne pettorali. Il muso appuntito \u00e8 invece uno dei caratteri distintivi del \"D. puntazzo\", assieme a 7-8 strie verticali scure sui fianchi. Anche il \"D. sargus\" presenta 8-9 striature verticali scure e pu\u00f2 essere distinto per la presenza di una macchia scura alla base delle pinne pettorali. Il \"D. annularis\", con sagoma leggermente pi\u00f9 allungata e dimensioni massime inferiori rispetto ai precedenti, non presenta strie verticali pronunciate, ha una colorazione grigio-argentea con sfumature giallo-verdi e pinne ventrali gialle.\nDistribuzione e habitat.\nQuesti pesci sono diffusi nel Mar Mediterraneo e nell'Oceano Atlantico orientale, dove vivono in fondali rocciosi o misti, dalle acque costiere fino ad una profondit\u00e0 di 100 metri. Bench\u00e9 i saraghi, e in particolare il \"D. sargus\", ambita preda dei cacciatori subacquei, trovino principalmente rifugio in tane poste ad una certa profondit\u00e0, quando le condizioni di tranquillit\u00e0 ambientale lo consentono, nella ricerca di cibo (la principale risorsa sono i ricci che vengono triturati con un idoneo apparato dentario) frequentano la fascia prossima alla battigia, avvicinandosi notevolmente alla superficie. .\nTassonomia.\nIl genere comprende 15 specie e 8 sottospecie:\nSpecie affini sono la tanuta (\"Spondyliosoma cantharus\"), detta anche sarago bastardo, e l'occhiata (\"Oblada melanura\").\nPesca.\n\u00c8 preda ambita dei pescatori in quanto la carne \u00e8 deliziosa. Si pesca da terra e in barca con canna e mulinello, ma \u00e8 anche preda, non sempre facile, dei pescatori in apnea. \nIl sarago pi\u00f9 grande mai registrato pesava 6,2 kg e fu catturato in Spagna. L'esemplare apparteneva alla specie \"Diplodus puntazzo\" e fu avvistato alla profondit\u00e0 di 8 metri."}
{"id": "1375459", "revid": "80598", "url": "https://it.wikipedia.org/wiki?curid=1375459", "title": "Fred Buscaglione &amp; i suoi Asternovas (primo album del 1956)", "text": "Fred Buscaglione &amp; i suoi Asternovas \u00e8 il primo album pubblicato da Fred Buscaglione nel 1956.\nIl disco.\nDopo alcune pubblicazioni di singoli a 78 e 45 giri dal 1955, Buscaglione realizza il suo primo LP pubblicato dalla Cetra (che non si era ancora fusa con la Fonit).\nL'album contiene canzoni che avevano avuto l'anno precedente molto successo, tra cui \"Che bambola\" (finora unica canzone ad avere il suono di un campanello e di un cuculo rispettivamente all'inizio e alla fine), la prima canzone del cantautore, che aveva venduto quasi 1 milione di copie senza nemmeno un battage pubblicitario. C'\u00e8 anche \"Porfirio Villarosa\", simpatica canzone in chiave spagnola, la fiabesca \"Giacomino\" (lato B di Che bambola) e la romantica \"Niente Visone\".\nIl disco all'epoca non ebbe un grande successo ma contribu\u00ec a far conoscere meglio Buscaglione."}
{"id": "1375460", "revid": "834", "url": "https://it.wikipedia.org/wiki?curid=1375460", "title": "Pierre Elliott Trudeau", "text": ""}
{"id": "1375463", "revid": "53588", "url": "https://it.wikipedia.org/wiki?curid=1375463", "title": "Confessione Elvetica", "text": ""}
{"id": "1375465", "revid": "767487", "url": "https://it.wikipedia.org/wiki?curid=1375465", "title": "Io e Caterina", "text": "Io e Caterina \u00e8 un film del 1980 diretto da Alberto Sordi.\nTrama.\nEnrico Melotti, un uomo d'affari di mezza et\u00e0, \u00e8 dominato da una feroce quanto ingenua forma di maschilismo: considera le donne solo per ci\u00f2 che possono dargli, sia dal punto di vista affettivo e sessuale che dal punto di vista dei servizi lavorativi e domestici. Di conseguenza, ha difficolt\u00e0 nei rapporti con la moglie Marisa, con la segretaria-amante Claudia e con la domestica Teresa.\nDurante un viaggio d'affari in America, il suo amico Arturo gli mostra come ha risolto gli stessi problemi. A casa di Arturo, Enrico rimane stupefatto vedendo Caterina, un robot tuttofare dalle fattezze femminili che sbriga le faccende domestiche meglio di una persona in quanto non dorme e non ha bisogno di nutrirsi. L'unica cosa che lascia perplesso Enrico \u00e8 l'insistenza del robot nel cercare Arturo per telefono a intervalli regolari, come se mostrasse l'apprensione tipica di una compagna umana.\nRientrato dal viaggio, Enrico ha nuovamente discussioni con Claudia, Teresa e Marisa: ignora le proteste di Claudia che vorrebbe che l'uomo lasciasse definitivamente la moglie per dare chiarezza e dignit\u00e0 alla loro relazione, critica il fatto che Marisa abbia un suo lavoro e una sua vita sociale e pretende che Teresa svolga lavoro supplementare nella sua serata libera.\nEnrico decide di rompere i rapporti con le tre donne e di comprare un robot Caterina perch\u00e9 svolga le mansioni domestiche, intenzionato a vivere solo e a non dover rendere conto a nessuno. All'inizio tutto sembra procedere bene, anche se Caterina mostra reazioni quasi umane e d\u00e0 qualche strano segno di inquietudine durante una visita di Marisa all'ex marito.\nCredendo di aver risolto tutti i suoi problemi, Enrico comincia a cercare una compagnia femminile che non comporti per lui troppe responsabilit\u00e0 e invita a casa la giovane e bellissima Elisabetta che aveva conosciuto nel negozio di Marisa. La ragazza, vedendo Caterina, appare sconcertata come lo fu la moglie di Enrico, tanto pi\u00f9 che il robot mostra ostilit\u00e0 come aveva fatto con Marisa stessa.\nQuando Enrico ed Elisabetta si accingono a passare la notte insieme, Caterina perde totalmente il controllo mettendo a soqquadro la casa e tentando perfino di uccidere il suo padrone; Elisabetta, presa dal panico, scappa e scompare dalla vita dell'uomo. L'intervento dell'ingegnere costruttore del robot serve a poco: Caterina, infatti, \u00e8 una macchina cos\u00ec raffinata da avere acquisito un'autonomia quasi totale dalla sua configurazione originale.\nDi fronte all'ingegnere finge di comportarsi bene per non essere smontata e sostituita, ma appena il tecnico si allontana torna a porre le sue condizioni a Enrico: lei lo servir\u00e0 devotamente e senza protestare solo se lui le offrir\u00e0 il rispetto e la dedizione che chiederebbe una donna vera. Enrico viene messo nuovamente alla prova dal robot, quando Susan, una ragazza americana conosciuta dall'uomo durante un viaggio, telefona chiedendo di essere ospitata nella sua casa, quest'ultimo \u00e8 costretto a rispondere energicamente di no, preso dalla paura di un'altra possibile ritorsione del robot."}
{"id": "1375474", "revid": "834", "url": "https://it.wikipedia.org/wiki?curid=1375474", "title": "Eib", "text": ""}
{"id": "1375479", "revid": "287204", "url": "https://it.wikipedia.org/wiki?curid=1375479", "title": "Laptop computer", "text": ""}
{"id": "1375482", "revid": "53588", "url": "https://it.wikipedia.org/wiki?curid=1375482", "title": "Consenso elvetico", "text": "Il \"Consenso elvetico\" (in latino: \"\"Formula consensus ecclesiarum helveticarum\") \u00e8 una confessione di fede riformata svizzera stilata a Zurigo nel 1675 da Johann Heinrich Heidegger, assistito da Francesco Turrettini di Ginevra e da Lukas Gernler di Basilea. Suo scopo \u00e8 quello di precisare il contenuto della fede riformata contro le dottrine insegnate presso la scuola teologica francese di Saumur, rappresentata da Mo\u00efse Amyraut, Josu\u00e9 de la Place (Placeus) e Jean Daill\u00e9. Si oppone, quindi, al Calvinismo modificato che va sotto il nome di \"Amiraldismo\".\nOrigine.\nLa definizione stretta e senza compromessi delle dottrine dell'elezione e della riprovazione da parte del Sinodo di Dordrecht (1618-1619) causano una reazione in Francia, dove i Protestanti vivevano circondati dai cattolici-romani e sentivano, in qualche modo di dover \"moderare i termini\" per evitare persecuzioni pi\u00f9 dure. Mo\u00efse Amyraut, professore a Saumur, insegnava come l'espiazione dei peccati operata dal sacrificio di Ges\u00f9 fosse \"ipoteticamente universale\" e non \"particolare\" o \"definita\". Il suo collega, Louis Cappel, vi giunge a negare l'ispirazione verbale del testo ebraico dell'Antico Testamento, e Josu\u00e9 de la Place respinge l'imputazione immediata del peccato di Adamo come arbitraria ed ingiusta.\nLa famosa e fiorente scuola di Saumur giunge cos\u00ec ad essere guardata con sempre maggiore sospetto come pericolosamente eterodossa specialmente dagli svizzeri, che in precedenza, vi avevano pure inviato i loro studenti. Il primo impulso dell'attacco a questa scuola proviene da Ginevra, storica sede del Calvinismo. Nel 1635 Friedrich Spanheim scrive contro Amyraud, che il clero di Parigi aveva cercato di difendere. Nel corso del tempo, per\u00f2, la dottrina di Amyraut guadagna terreno nella stessa Ginevra. Nel 1649, Alexander Morus, successore di Spanheim, ma sospettato di appartenere al partito \"liberale\", \u00e8 costretto dai magistrati di Ginevra a sottoscrivere una serie di articoli in forma di tesi ed antitesi, il germe della futura formula di consenso. Il suo posto viene preso da Philippe Mestrezat e pi\u00f9 tardi da Louis Trouchin, entrambi inclini verso le tendenze liberali francesi, mentre Francesco Turrettini difendeva con zelo il sistema ortodosso. Mestrezat induce il Consiglio di Ginevra ad assumere una posizione pi\u00f9 moderata sull'articolo dell'elezione, ma gli altri cantoni svizzeri fanno obiezione a questa nuova tendenza e minacciano di non mandare pi\u00f9 i loro studenti a Ginevra. Il Consiglio di Ginevra, cos\u00ec, sottomette ed esige perentoriamente da tutti i candidati al pastorato di sottoscrivere i vecchi articoli. Gli elementi conservatori, per\u00f2, non sono soddisfatti, e viene loro l'idea di mettere fine all'ulteriore diffusione di tali nuove idee stabilendo una formula da fare sottoscrivere a tutti gli insegnanti e i predicatori. Dopo considerevole discussione fra Lucas Gernler di Basilea, Hummel di Berna, Otto di Sciaffusa, Johann Heinrich Heidegger di Zurigo ed altri, quest'ultimo viene incaricato di redigere la formula. All'inizio del 1675, la bozza in latino di Heidegger \u00e8 comunicata al corpo pastorale di Zurigo e, nel corso dell'anno conquista l'adesione generale e quasi in ogni luogo viene aggiunta come appendice ed esposizione della Confessione Elvetica.\nContenuto.\nIl Consenso consiste di una prefazione e di 26 canoni, e afferma chiaramente la differenza fra il Calvinismo stretto e la scuola di Saumur.\nLa storia posteriore.\nSebbene il Consenso Elvetico sia introdotto dovunque nelle chiese riformate svizzere, di fatto non vi resiste a lungo per il cambiamento graduale del clima culturale e viene considerato un prodotto dello Scolasticismo protestante. Dapprima non si ritiene pi\u00f9 necessario imporre la sua sottoscrizione in quanto molti predicatori francesi trovano ospitalit\u00e0 nel Vallese dopo la revoca dell'Editto di Nantes. Precedentemente ogni predicatore doveva sottoscrivere ed approvare senza riserve il Consenso, ora si ammette maggiore tolleranza. \nIn seguito un appello del grande elettore del Brandenburgo ai cantoni riformati chiede che, a causa del grave pericolo in cui si trova il Protestantesimo e la necessit\u00e0 di unire tutti gli evangelici, si annulli questa formula che ritiene fonte di divisione. Si mette, infatti, in evidenza come la Formula offenda i luterani e ostacoli l'unione delle Chiese. \nPi\u00f9 tardi la sua sottoscrizione non \u00e8 pi\u00f9 richiesta a Basilea dopo il 1686 ed \u00e8 lasciata cadere prima a Sciaffusa e, pi\u00f9 tardi, (1706) a Ginevra, mentre Zurigo e Berna la conservano. Si stava avvicinando il tempo in cui la scienza secolare era venuta in primo piano e gli aspetti etici e pratici del Cristianesimo erano diventati dominanti. Il razionalismo ed il pietismo aveva minato le fondamenta della vecchia ortodossia calvinista. Si raggiunge cos\u00ec temporaneamente un accordo fra i partiti liberali e conservatori che il Consenso dovesse considerarsi non come regola di fede, ma solo come norma di insegnamento. \nNel 1722 la Prussia e l'Inghilterra chiedono ai rispettivi magistrati dei cantoni svizzeri che si abolisca questa formula per favorire l'unit\u00e0 e la pace all'interno delle chiese protestanti. La risposta \u00e8 in qualche modo evasiva ma, sebbene che la formula non sia stata mai formalmente abolita, essa gradualmente decade interamente dall'uso, ritenuta espressione di una vecchia ed autoritaria ortodossia non pi\u00f9 compatibile con i tempi."}
{"id": "1375483", "revid": "287204", "url": "https://it.wikipedia.org/wiki?curid=1375483", "title": "Giovanna d\u2019Inghilterra", "text": ""}
{"id": "1375489", "revid": "92723", "url": "https://it.wikipedia.org/wiki?curid=1375489", "title": "Sharon Stouder", "text": "Aveva solo 15 anni quando vinse tre medaglie d'oro e una d'argento alle Olimpiadi di Tokyo nel 1964.\n\u00c8 stata una stileliberista e farfallista veloce. \u00c8 inoltre stata la seconda donna nella storia, dopo l'australiana Dawn Fraser nel 1962, a scendere sotto la barriera del minuto nei 100m sl: 59\"9 nella finale di Tokyo dove vinse l'argento proprio dietro alla Fraser.\nNel 1964, oltre a stabilire il primato del mondo sui 100m farfalla nella finale olimpica di Tokyo (1'04\"7), abbass\u00f2 due volte il limite mondiale dei 200m farfalla.\nNel 1972 stata introdotta nella International Swimming Hall of Fame."}
{"id": "1375490", "revid": "767487", "url": "https://it.wikipedia.org/wiki?curid=1375490", "title": "Il grande attacco", "text": "Il grande attacco \u00e8 un film di guerra del 1978 diretto da Umberto Lenzi.\nTrama.\nDurante i Giochi olimpici del 1936 delegati di diversi paesi si incontrano in Germania ed i loro destini si incroceranno di nuovo durante la seconda guerra mondiale. Il tedesco Roland sposa una mezza ebrea e allo scoppio della guerra lui dovr\u00e0 partire per l'Africa e morire e lei morir\u00e0 per mano della Gestapo. Il Generale Foster, richiamato in servizio, perder\u00e0 un figlio, ma riuscir\u00e0 a vederne salvo un altro. Un professore irlandese torna a fare il corrispondente di guerra e morir\u00e0 assieme a un giovane cronista che aveva istigato a partire. Un altro tedesco in Francia tenta di aiutare una povera vedova, lei morir\u00e0 per mano partigiana, lui per mano delle SS. Solo un americano torner\u00e0 a casa da moglie e figli.\nProduzione.\nNel film sono riutilizzati sequenze tratte da altre pellicole: \"La legione dei dannati\", \"La battaglia di El Alamein\". I carri inglesi e tedeschi mostrati nel film sono in realt\u00e0 tutti carri americani molti dei quali risalenti al dopoguerra: M4 Sherman, M24 Chaffee, M41 Walker Bulldog e M47 Patton."}
{"id": "1375493", "revid": "73843", "url": "https://it.wikipedia.org/wiki?curid=1375493", "title": "Springer Spaniel", "text": ""}
{"id": "1375494", "revid": "123239772", "url": "https://it.wikipedia.org/wiki?curid=1375494", "title": "Futbol Club Barcelona 1991-1992", "text": "Questa voce raccoglie le informazioni riguardanti il Futbol Club Barcelona nelle competizioni ufficiali della stagione 1991-1992."}
{"id": "1375501", "revid": "135224", "url": "https://it.wikipedia.org/wiki?curid=1375501", "title": "Jusupov", "text": "L'aristocratica famiglia russa Jusupov, discendente dai Khan del X secolo, nel XVIII-XIX secolo si contraddistinse per la sua fortuna economica e per la filantropia. Apparteneva a questa casata il principe Feliks Feliksovi\u010d Jusupov, che partecip\u00f2 al complotto per l'omicidio di Grigorij Rasputin.\nStoria.\nOrigini.\nNel XIV secolo un suo ascendente, Edigu, un tataro della Mangiti e stratega di Tamerlano, si stabil\u00ec sul mar Nero, fondando l'Orda Nogai e il Khanato di Crimea.\nAlla morte di Edigu si susseguirono i suoi discendenti fino al XVI secolo, quando l'invasione russa di Ivan il Terribile con il Khan Yussuf, port\u00f2 quest'ultimo a capo dell'Orda Nogai.\nLa sorella di Khan Yussuf, Sumbecca, era la regina del Khanato di Kazan' e quando il khanato fu invaso da Ivan, fu fatta prigioniera a Mosca.\nQuando mor\u00ec Khan Yussuf ci fu un periodo in cui si avvicendarono i suoi eredi fino al XVII secolo allorch\u00e9 Abdul Mirza, convertito alla religione ortodossa sotto il nome di \"Dmitrij\", fu insignito del titolo di \"Principe\" dallo zar F\u00ebdor I di Russia.\nXVIII secolo.\nIl nuovo principe Dmitrij Seyushevi\u010d Yusupov-Knyazhevo (che mor\u00ec nel 1694) si spos\u00f2 due volte, prima con Ekaterina Jakovlevna Sumarokova e poi con la principessa Tat'jana F\u00ebdorovna Korkodinova; il primo figlio, principe Matvej Dmitrievi\u010d Jusupov, mor\u00ec in giovane et\u00e0 e il principe Grigorij Dmitrievi\u010d Jusupov (17 novembre 1676 \u2013 2 settembre 1730) ottenne il grado di generale nell'esercito russo, Ministro della difesa e fu amico di Pietro I il Grande che lo aiut\u00f2 nella costruzione dell'armata navale russa. Sua moglie fu Anna Nikiti\u010dna Akinfova (che mor\u00ec nel 1735), sorella di \"Okol'ni\u010dij\" Nikita Ivanovi\u010d Akinfov, ed ebbero quattro figli:\nIl primogenito principe Boris studi\u00f2 nella marina francese e, all'et\u00e0 di 20 anni, divent\u00f2 consigliere dello zar. Durante il regno dell'imperatrice Elisabetta fu capo della scuola imperiale e, nel 1756, istitu\u00ec il teatro pubblico a San Pietroburgo.\nEbbe cinque eredi:\nIl principe Nikolaj oper\u00f2 alla corte di diversi sovrani, tra cui Caterina II, Paolo I e Alessandro I, del quale fu consigliere e diplomatico e, come tale, viaggi\u00f2 molto in Europa: (a Versailles conobbe Luigi XVI e Maria Antonietta), in Germania e in Prussia (dove incontr\u00f2 Federico II) in Austria (alla corte di Giuseppe II) e in Italia. Poliglotta, parlava cinque lingue.\nDivenne appassionato d'arte tanto che ricopr\u00ec la carica di direttore del Museo dell'Ermitage di San Pietroburgo e del Museo del Cremlino a Mosca. Nel 1793 spos\u00f2 Tat'jana Vasil'evna von Engelhardt, nipote del principe Grigorij Aleksandrovi\u010d Pot\u00ebmkin. La coppia visse a Palazzo Archangel'skoe, lussuosa residenza estiva a 20\u00a0km da Mosca. Quando mori all'et\u00e0 di 87 anni, gli succedette il secondo figlio principe Boris (il primogenito Nikolaj era morto in giovane et\u00e0).\nXIX secolo.\nA 42 anni il principe Boris Nikolaevi\u010d Jusupov, alto ufficiale della Corte imperiale, eredit\u00f2 un'immensa fortuna che includeva oltre 675.000 acri di territorio con oltre 40.000 servi della gleba; al contrario del padre, non era appassionato d'arte e si dedic\u00f2 esclusivamente agli affari.\nCon la seconda moglie Zenaida Isanovna Nari\u0161kina, contessa di Chauveau, marchesa de Serre (figlia illegittima dell'imperatore Alessandro I di Russia e della principessa polacca Maria Swiatopolka-Czetwerynskaja) e con il loro unico figlio Nikolaj, andarono a vivere a San Pietroburgo nel palazzo Jusupov, sul fiume Moika. Il palazzo Archangel'skoe fu abbandonato, gli animali dello zoo furono venduti e le collezioni rimosse.\nIl principe Boris mor\u00ec nel 1849 e gli subentr\u00f2 il figlio Nikolaj, anch'egli nominato alto funzionario della corte imperiale, appassionato d'arte come lo zio Nicola I di Russia: compr\u00f2 molti gioielli, tra cui un diamante di 36 carati (7,2 g) conosciuto come il \"Morocco Sultan\".\nTrascorse diverso tempo nel sud dell'Europa per i suoi problemi di salute e serv\u00ec dall'estero lo zar come diplomatico. In Europa compr\u00f2 rarit\u00e0 che arricchirono palazzo Moika, come le collezioni di violini e quadri. Spos\u00f2 la contessa Tat'jana Aleksandrovna di Ribeaupierre, una dama di corte imperiale, figlia del conte Alexandre de Ribeaupierre e Ekaterina Michajlovna Potemkina, altra nipote del principe Potemkin.\nNikolaj aveva talento musicale, componeva e fu membro di diverse societ\u00e0 musicali. Nel 1866 pubblic\u00f2 un libro sulla storia della propria famiglia: \"On the Family of the Yusupov Princes\".\nQuando mor\u00ec nel 1891, gli succedette la figlia Zenaida, considerata una leggendaria bellezza del periodo. Si spos\u00f2 con il conte Feliks Feliksovi\u010d Sumarokov-\u0116l'ston, governatore generale di Mosca e figlio del conte Feliks Nikolaevi\u010d Sumarokov-\u0116'lston.\nQuando il padre scomparve, al conte Feliks fu permesso dallo zar Alessandro II di fregiarsi del titolo di \"Principe Jusupov e conte Sumarokov\u2013\u0116l'ston\", rango che trasmise alla moglie Zenaida.\nIl principe Felix divenne aiutante del granduca Sergej Aleksandrovi\u010d e divenne comandante della cavalleria imperiale e nel 1914 Governatore generale di Mosca.\nXX secolo.\nQuando scoppi\u00f2 la prima guerra mondiale, gli Jusupov detenevano oltre 100.000 acri di terra, oltre ad industrie di zucchero, di mattoni, segherie, manifatture tessili e del cartone, miniere e distillerie, e almeno sedici palazzi e terreni.\nIl primogenito di Zenaida e Feliks, Nikolaj Feliksovi\u010d fu ucciso in un duello a 26 anni. L'ultimo principe di Jusupov fu il pi\u00f9 giovane loro figlio, il principe Feliks Feliksovi\u010d Jusupov, conte di Sumarokov-Elston, divenuto famoso per essere implicato nella morte di Rasputin. Spos\u00f2 Irina, nipote dello zar Nicola II.\nDopo la morte di Rasputin, la famiglia fu esiliata in Crimea, dove avevano una residenza estiva. Feliks ritorn\u00f2 per\u00f2 a San Pietroburgo durante la rivoluzione di febbraio per recuperare dal palazzo sulla Moika gioielli e i quadri di Rembrandt e, nel 1917, lasci\u00f2 definitivamente la Russia per rifugiarsi in Francia. La sorella Marija spos\u00f2 un discendente del conte Nikolaj \u0160eremetev e i figli si spostarono poi in Grecia, garantiti dall'asilo politico. Feliks fu l'ultimo discendente maschio della dinastia: oggi sopravvivono gli eredi dell'unica sua figlia Irina."}
{"id": "1375507", "revid": "1870933", "url": "https://it.wikipedia.org/wiki?curid=1375507", "title": "Nazionale Under-21 di calcio della Svizzera", "text": "La Nazionale di calcio svizzera Under-21 \u00e8 la rappresentativa calcistica Under-21 della Svizzera ed \u00e8 posta sotto l'egida della ASF-SFV. La squadra partecipa al campionato europeo di categoria che si tiene ogni due anni.\nRappresenta l'ultimo gradino verso la candidatura alla nazionale.\nRosa attuale.\nLista dei 23 giocatori convocati per la fase finale a gironi del Campionato europeo di calcio Under-21 2021.\nPresenze e reti aggiornate al 20 marzo 2021.\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |"}
{"id": "1375508", "revid": "121635541", "url": "https://it.wikipedia.org/wiki?curid=1375508", "title": "Luigi Fiacchi", "text": "Biografia.\nAppartenente a una famiglia di umili origini, studi\u00f2 inizialmente presso uno zio paterno curato di Rupecanina; nel 1768 fu ammesso al Collegio Eugeniano di Firenze dove fece studi letterari e filosofici. Ordinato sacerdote nel 1777, grazie all'intercessione dell'arcivescovo Incontri, fu mandato per un anno all'Universit\u00e0 di Bologna. Ritornato a Firenze ebbe subito un posto di insegnante di filosofia e matematica al collegio Eugeniano dove rimase fino all'ottobre 1786 allorch\u00e9 il granduca Pietro Leopoldo lo nomin\u00f2 insegnante delle stesse materie nelle scuole leopoldine.\nEntr\u00f2 presto in contatto con i membri dell'Accademia della Crusca e ne fu nominato socio nel 1812. Lo stesso anno pubblic\u00f2 con Giuseppe Sarchiani e Giovanni Lessi un elenco di vocaboli da inserire nel \"Vocabolario\". Nella Crusca ricopr\u00ec gli incarichi di \"censore\" (nel 1818 e nel 1821), di bibliotecario (nel 1824) e di membro della deputazione per i testi di lingua (dal 1819 in poi). La ricerca di libri antichi, di cui faceva collezione, lo spinse a studi di filologia per accertarne le lezioni pi\u00f9 sicure, e ne pubblic\u00f2 parecchi (per esempio, su Boccaccio, Cavalca, Rinuccini, Lorenzo il magnifico, ecc.).\nIl Fiacchi \u00e8 ricordato soprattutto come poeta e soprattutto come autore di favole. Scrisse Poesie sacre, Poesie rusticane, Sonetti pastorali e Favole. Tre dei \"Poemetti\" hanno per tema l'Incarnazione di Ges\u00f9 Cristo. I \"Sonetti pastorali\", editi in pi\u00f9 riprese a Firenze a partire dal 1789 e in seguito furono pubblicati insieme alle \"Favole\", furono composti per le accademie alle quali apparteneva il Fiacchi, risentono soprattutto di tendenze arcadiche. Le sue \"Favole\" in rima sono in totale cento: cinquantaquattro vennero pubblicate nel 1795, altre trentadue vennero pubblicate in appendice nell'edizione del 1802 e le rimanenti quattordici furono aggiunte nell'edizione del 1807. Di recente Davide Puccini ne ha curato un\u2019edizione in testo critico e con sistematica annotazione. Per lo pi\u00f9 le favole sono originali; in ogni caso gli spunti vengono rielaborati con uno stile personale legato alla vita paesana del Mugello, sia nell'ambientazione, sia nel linguaggio che ha tuttavia anche una patina dotta."}
{"id": "1375515", "revid": "32698", "url": "https://it.wikipedia.org/wiki?curid=1375515", "title": "O(2)", "text": ""}
{"id": "1375516", "revid": "123063097", "url": "https://it.wikipedia.org/wiki?curid=1375516", "title": "Chiesa greco-ortodossa di Gerusalemme", "text": "La Chiesa ortodossa di Gerusalemme, nota anche col nome di \u00abPatriarcato di Gerusalemme\u00bb, fa parte della Chiesa greco-ortodossa, che riconosce al patriarca ecumenico di Costantinopoli il titolo di \"primo tra pari\" (\"primus inter pares\"). La Chiesa greco-ortodossa di Gerusalemme occupa il 4\u00ba posto nel dittico delle Chiese ortodosse.\nAlla Chiesa ortodossa di Gerusalemme spetta il titolo di \"Chiesa madre\" delle Chiese cristiane di Gerusalemme. L'attuale Patriarca, infatti, \u00e8 il 140\u00ba successore di Giacomo il Giusto, il primo vescovo di Gerusalemme di cui si parla negli \"Atti degli Apostoli\". Dunque \u00e8 lui il successore diretto nella linea apostolica.\nStoria.\nLa Chiesa di Gerusalemme, pur essendo la culla della cristianit\u00e0, nei primi secoli non aveva goduto di particolari distinzioni, e fino al V secolo era rimasta una semplice sede suffraganea di Cesarea Marittima e dipendente dal patriarcato di Antiochia.\nPrima Chiesa cristiana istituita direttamente da Ges\u00f9 Cristo nell'Ultima Cena, nel I secolo era considerata il pi\u00f9 importante centro di riferimento spirituale dalle comunit\u00e0 cristiane dell'et\u00e0 apostolica. Nella Liturgia di San Giacomo, suo primo vescovo, era celebrata come la \"Santa e gloriosa Sion, madre di tutte le Chiese\". Dopo il martirio di San Giacomo nel 62, le Guerre giudaiche portarono in primo piano le altre sedi apostoliche di Antiochia, Alessandria d'Egitto e Roma: fino al V secolo, Gerusalemme rimase una diocesi suffraganea di Cesarea Marittima, a sua volta dipendente dal patriarcato di Antiochia. \nL'Editto di Milano emanato da Costantino I (313) sulla libert\u00e0 di culto nell'Impero romano segn\u00f2 una ripresa dei pellegrinaggi a Gerusalemme. Il Primo Concilio di Nicea nel 325 riconobbe a Gerusalemme speciali privilegi ecclesiastici, ma non lo status di metropolia, il pi\u00f9 alto esistente all'epoca per una sede episcopale.\nFu per merito del vescovo Giovenale, che nel Concilio di Calcedonia (451) la sede di Gerusalemme fu separata da Antiochia e dichiarata patriarcato. Durante la settima sessione, fu anche dichiarata Chiesa autocefala, indipendente da qualsiasi altro vescovo con pi\u00f9 ampia giurisdizione. In questo modo l'intera provincia di \"Syria Palaestina\", con 58 sedi vescovili, venne a far parte del nuovo patriarcato, che, nell'ordine delle gerarchie, occupava il quinto posto della cosiddetta Pentarchia, dopo Roma, Costantinopoli (eretta a patriarcato al Concilio di Efeso nel 431), Alessandria e Antiochia. Nei secoli successivi la Chiesa di Gerusalemme godette di un particolare splendore: furono costruite chiese e basiliche, e la sua terra fu meta di pellegrini ed eremiti.\nIn epoca bizantina, il patriarcato di Gerusalemme era costituito da tre metropolie facenti capo a Cesarea, Scitopoli e Petra.\nCon l'invasione dei Persiani del 614 e con quella degli Arabi del 636, la Chiesa di Gerusalemme vide aprirsi un'epoca di declino e persecuzione. Il patriarca Zaccaria fu deportato in Persia, molti cristiani furono uccisi o fuggirono, e per anni la sede patriarcale rimase vacante.\nNel 1099 Gerusalemme fu liberata dai crociati e per tutto il tempo della durata del regno latino i cristiani godettero delle pi\u00f9 ampie libert\u00e0. Il patriarcato dovette per\u00f2 subire la latinizzazione della sua chiesa: i crociati infatti instaurarono un patriarca latino che soppiant\u00f2 quello greco, il quale dovette fuggire a Costantinopoli. Caduta Gerusalemme nel 1187 in mano agli arabi, il patriarca fece ritorno sulla sua sede, ma da questo momento le sorti della Chiesa palestinese saranno sempre pi\u00f9 legate a quella di Bisanzio.\nNel 1517 la Palestina cadde in mano ai Turchi ottomani: da allora in avanti il patriarcato di Gerusalemme cess\u00f2 di essere una Chiesa autonoma e per quattro secoli fu completamente sottomesso alla gerarchia greca di Costantinopoli. Segno di questa trasformazione fu l'instaurazione di una gerarchia greca che soppiant\u00f2 quella araba locale: i patriarchi e gli altri metropoliti furono da questo momento greci.\nAll'inizio del XX secolo, in concomitanza con la fine del dominio turco e la nascita del protettorato inglese, il confronto fra gerarchia greca e il clero e i fedeli arabi degener\u00f2 in aspre dispute e in alcuni casi in lotta aperta.\nOrganizzazione.\nIl patriarca ortodosso di Gerusalemme \u00e8 assistito da un sinodo di 18 membri ed \u00e8 scelto tra i membri di una confraternita monastica, la Fratellanza del Santo Sepolcro, che nel 2007 contava circa 90 religiosi di origine greca e quattro palestinesi. La sede del patriarcato si trova nella Basilica del Santo Sepolcro, dove sono la cattedrale e la cattedra patriarcale, il \"Catholicon\".\nL'attuale Patriarca \u00e8 Teofilo III. Insediatosi il 24 novembre 2005, nel 2007 ha ricevuto il riconoscimento dello stato di Israele e il conseguente ritiro di quello della Giordania. Il precedente Patriarca, Ireneo I, deposto dal Santo Sinodo per l'alienazione indebita di immobili del patriarcato, non ha riconosciuto la propria dimissione e l'elezione del successore e ritiene di essere tuttora il vero Patriarca.\nIl patriarca \u00e8 rappresentato in Giordania da due vicari patriarcali ad Amman e a Irbet. Dipendente dalla Chiesa di Gerusalemme \u00e8 il monastero di Santa Caterina sul monte Sinai: spetta infatti al patriarca di Gerusalemme consacrare il nuovo abate.\nImportanti sono pure i monasteri: nel patriarcato se ne contano cinque fuori Gerusalemme e pi\u00f9 di venti nella citt\u00e0 santa.\nRappresentanze del patriarcato (chiamati \"esarcati patriarcali\") sono stabilite ad Atene, a Istanbul, a Nicosia (Cipro) e a Mosca."}
{"id": "1375517", "revid": "21880", "url": "https://it.wikipedia.org/wiki?curid=1375517", "title": "Cannabis Skunk", "text": ""}
{"id": "1375519", "revid": "339392", "url": "https://it.wikipedia.org/wiki?curid=1375519", "title": "Nazionale di calcio della Svizzera Under 21", "text": ""}
{"id": "1375522", "revid": "11959", "url": "https://it.wikipedia.org/wiki?curid=1375522", "title": "Shakhrisyabz", "text": ""}
{"id": "1375526", "revid": "174925", "url": "https://it.wikipedia.org/wiki?curid=1375526", "title": "Felis silvestris catus", "text": "Il gatto domestico (Felis catus o Felis silvestris catus ) \u00e8 un mammifero carnivoro appartenente alla famiglia dei felidi.\nEssenzialmente territoriale e crepuscolare, il gatto \u00e8 un predatore di piccoli animali, specialmente roditori. Per comunicare utilizza vari vocalizzi (pi\u00f9 di sedici), le fusa, le posizioni del corpo e i feromoni. Prevalentemente domestico, il gatto pu\u00f2 essere addestrato ad accettare istruzioni semplici e pu\u00f2 imparare da solo a manipolare svariati meccanismi, anche complessi, tra cui le maniglie delle porte o le chiusure delle gabbie.\n\u00c8 il felino col pi\u00f9 vasto areale nel mondo e con la popolazione pi\u00f9 numerosa, protagonista anche di fenomeni di inselvatichimento cos\u00ec ampi da determinarne l'inclusione nella lista delle cento specie invasive pi\u00f9 dannose da parte dell'Unione internazionale per la conservazione della natura. \nSi possono contare una cinquantina di razze differenti, riconosciute con certificazioni.\nEtimologia.\nIl nome italiano \"gatto\" deriva dal latino medievale \"gattus\" (VIII sec.), latino tardo \"cattus\" (IV sec.), classico \"catta\" (Marziale, c. 75 d.C.) di origine incerta, probabilmente dal proto-germanico \"*kattuz\", che soppiant\u00f2 \"f\u0113l\u0113s\" in tutta la Rom\u00e0nia (ma non nel rumeno, dove si usa \"pisic\u0103\", e nel sardo, dove insieme a \"battu\" \u00e8 egualmente utilizzato \"pisitu\") e da questo deriva l'italiano \"gatto\". Dal termine tardolatino derivano anche le parole corrispondenti celtiche (cfr. irl. \"cat\", gall. \"cath\", bret. \"kaz\") e slave (cfr. Antico slavo ecclesiastico \u043a\u043e\u0442\u044a\u043a\u0430 \"kot\u016dka\", bulg. \u043a\u043e\u0442\u043a\u0430 \"kotka\", russo \u043a\u043e\u0442 \"kot\", croato \"ma\u010dak\"), nonch\u00e9 il lituano \"kate\" e il finlandese \"katti\" e il greco moderno \u03b3\u03ac\u03c4\u03bf.\nAnatomia.\nLa temperatura corporea del gatto oscilla fra i 38 e i 38,5 \u00b0C; la frequenza respiratoria normale \u00e8 di 10/20 respiri al minuto e quella cardiaca di 110/140 battiti al minuto.\nScheletro e muscoli.\nIl suo corpo \u00e8 molto agile, flessibile e massiccio, tale da consentirgli di camminare molto silenziosamente e di spiccare grandi salti; le sue unghie retrattili (pi\u00f9 precisamente protrattili, dato che nella condizione ordinaria di riposo si trovano nascoste e sono estratte solo all'occorrenza) gli permettono di arrampicarsi e di afferrare con grande agilit\u00e0. Lo scheletro \u00e8 formato da 250 ossa. Le vertebre del collo sono corte e la colonna vertebrale molto mobile. La clavicola dei gatti, come per tutti i felini, \u00e8 piccola e collegata allo sterno unicamente da un legamento; ci\u00f2 conferisce una grande mobilit\u00e0 visto che le spalle possono muoversi indipendentemente. Le vertebre caudali prolungano la colonna e il loro numero \u00e8 variabile in funzione della razza.\nLa coda ha un ruolo importante nel mantenimento dell'equilibrio. Le zampe anteriori terminano con cinque dita fornite di artigli protrattili, formati da cheratina, ma solo quattro di essi toccano il suolo, visto che il quinto dito, detto \"sperone\", resta di fianco. Esistono comunque casi di polidattilia felina in cui il gatto risulta avere sei o addirittura sette dita per zampa. Le zampe posteriori, pi\u00f9 lunghe di quelle anteriori, terminano con quattro dita fornite anch'esse di artigli protrattili. I cuscinetti sono costituiti da membrane elastiche che gli conferiscono un'andatura silenziosa. Sotto le zampe, come nel muso e sopra gli occhi sono anche presenti le \"vibrisse\" che hanno la funzione di controllare l'equilibrio del felino. I muscoli dorsali sono molto flessibili e quelli delle zampe posteriori molto potenti.\nQueste specifiche conferiscono all'animale una grande agilit\u00e0 e un'ampiezza quando salta: pu\u00f2 saltare a un'altezza cinque volte superiore alla sua statura. Nella corsa pu\u00f2 raggiungere i 50\u00a0km/h e percorrere 100\u00a0m in sette secondi, ma non \u00e8 un corridore di lunghe distanze e si stanca molto velocemente. Contrariamente a quello che generalmente si pensa, tutti i gatti sanno nuotare molto bene ma esitano a gettarsi in acqua se costretti. Un gatto pesa in media tra i 2,5 e i 4,5\u00a0kg e misura da 46 a 51\u00a0cm senza la coda che misura dai 20 ai 25\u00a0cm.\nSistema digestivo.\nCome tutti i carnivori, l'ultimo premolare superiore e il primo molare inferiore formano i cosiddetti \"ferini\". Questi permettono ai gatti di strappare il cibo, grazie ai potenti muscoli fissati alle pareti laterali del suo cranio, inghiottendo senza masticare. La mandibola del gatto \u00e8 fatta in modo che, pur consentendo unicamente una masticazione verticale, ha il vantaggio di permettere un effetto a forbice. L'osso ioideo \u00e8 ossificato internamente: ci\u00f2 permette al gatto di fare le fusa, ma non di ruggire. Contrariamente all'uomo, il gatto mastica poco e il processo di digestione comincia nello stomaco e non in bocca.\nLo stomaco del gatto \u00e8 piccolo (circa 300 millilitri), ma possiede un'acidit\u00e0 molto elevata che \u00e8 utile anche come mezzo di prevenzione delle infezioni digestive. I suoi reni sono cos\u00ec efficienti da consentirgli di sopravvivere a una dieta basata solo su carne, senza ulteriore acqua, o da permettere di idratarsi anche bevendo acqua di mare.\nIl suo intestino piuttosto corto (circa un metro per l'intestino tenue e da 20 a 40\u00a0cm per il colon) \u00e8 tipico dei cacciatori di piccole prede. Queste dimensioni spiegano perch\u00e9 il gatto deve mangiare frequentemente, ma in piccole quantit\u00e0 (tra i dieci e i sedici pasti). Il sistema digestivo del gatto \u00e8 anche poco adatto alla variet\u00e0 alimentare, che gli pu\u00f2 causare diarree e vomiti. Infine, il transito degli alimenti nel sistema digestivo dei gatti \u00e8 rapido, tra le dodici e le quattordici ore.\nIl pelo.\nLa colorazione differenziale della sua pelliccia dipende dall'inattivazione selettiva del cromosoma X nelle sue cellule, che portano alleli diversi per il colore del pelo. La sordit\u00e0, ad esempio, \u00e8 una malattia molto comune nei gatti bianchi a causa di una predisposizione genetica (gene W). I gatti bianchi pi\u00f9 colpiti sono generalmente quelli con gli occhi azzurri, sempre a motivo dello stesso gene W. Il colore del pelo \u00e8 molto vario in funzione delle razze: si va dalle razze a pelo lungo fino a razze quasi del tutto senza pelo come lo sphynx.\nProbabilmente in origine il pelo era di colore grigio-marrone tigrato adatto alla mimetizzazione durante la caccia.\nLa pelliccia del gatto \u00e8 composta da peli lunghi che coprono la superficie esterna e da peli corti sotto. Questo permette un buon isolamento termico. Il manto di un gatto \u00e8 composto da pi\u00f9 colori che formano diversi motivi. Certi esemplari hanno delle grandi macchie mentre altri delle striature o delle macchie pi\u00f9 piccole. Il colore del pelo di un gatto pu\u00f2 avere tre tinte (nero, bianco, rosso), pi\u00f9 o meno diluite o scure. Il maschio per delle ragioni genetiche pu\u00f2 assumere solo uno o due colori alla volta, salvo le rare eccezioni dei maschi calico e tartaruga, geneticamente sterili. Di tali razze, quindi, solo le femmine possono portare tre colori.\nIl gatto impiega molto tempo nella pulizia del suo pelo perch\u00e9 questo \u00e8 molto importante per regolare la sua temperatura corporea. La sua lingua \u00e8 coperta da piccole papille che la rendono molto ruvida, e gli permettono di snodare il pelo durante la sua toelettatura (salvo casi particolari, i gatti si puliscono ogni giorno). Avendo un elevato rapporto fra superficie epidermica e peso, il rischio di dispersione termica \u00e8 grande. Se il pelo fosse in disordine o sporco, le caratteristiche isolanti sarebbero meno efficaci. Inoltre in estate, il fatto di bagnare la pelliccia provoca un raffreddamento grazie all'evaporazione della saliva. I gatti perdono il pelo all'inizio della stagione estiva per effetto della muta.\nI sensi.\nPredatore crepuscolare, il gatto possiede dei sensi molto sviluppati, in particolare l'udito e l'olfatto. Percepisce il mondo diversamente dagli esseri umani; \u00e8 forse per questo che gli vengono associati \"poteri soprannaturali\". Esistono diverse storie che raccontano come dei gatti abbiano predetto dei terremoti o altre catastrofi, scappando prima del fenomeno. La spiegazione \u00e8 probabilmente legata alla percezione di frequenze che non sono udibili dagli esseri umani; \u00e8 infatti in grado di percepire sia gli infrasuoni che gli ultrasuoni. Non \u00e8 tuttora chiaro attraverso quali meccanismi i gatti riescano a ritrovare la strada di casa dopo essere stati posti in luoghi sconosciuti distanti centinaia di chilometri.\nVista.\nIl gatto riesce a vedere in condizione di scarsissima luminosit\u00e0 grazie al \"tapetum lucidum\". Come l'uomo, il gatto ha una visione binoculare che consente di percepire le distanze. Tuttavia, di giorno la sua vista \u00e8 meno efficiente, anche se il gatto coglie comunque bene i movimenti, distinguendo, al contrario, con difficolt\u00e0 i dettagli degli oggetti. L'acuit\u00e0 visiva di un gatto si attesta da 6/30 a 6/60, ovvero un gatto vede un oggetto a 6 metri di distanza come un occhio umano pu\u00f2 vederlo a 30-60 metri. Sembra che i gatti siano miopi, il che significa che non possono vedere oggetti molto distanti da loro.\n\u00c8 stata per lungo tempo controversa la capacit\u00e0 da parte del gatto di percepire i colori, ma recenti studi hanno dimostrato la capacit\u00e0 cromatica dell'occhio felino. Tuttavia, in alcuni casi emergerebbe un certo daltonismo, per cui diversi gatti confonderebbero il bianco col giallo, nonch\u00e9 il rosso col verde. Pare per\u00f2 che riescano a vedere gli ultravioletti.\nUdito.\nCome molti predatori anche il gatto ha un udito molto fine, aiutato dalla capacit\u00e0 di orientare i padiglioni auricolari, che isolano la fonte sonora interessata dai rumori ambientali rendendo possibile l'individuazione della sorgente.\nTra i mammiferi, l'ampiezza dell'audiogramma del gatto \u00e8 notevole e arriva fino ai \u00a0Hz (mentre l'orecchio umano \u00e8 limitato a ). La maggiore sensibilit\u00e0 alle alte frequenze lo favorisce nella caccia ai roditori che emettono tipiche alte frequenze. La maggioranza dei gatti bianchi (pi\u00f9 del 60%) \u00e8 sordo da una o da entrambe le orecchie.\n\u00c8 stato dimostrato che l'allele W, all'origine del colore del pelo, \u00e8 direttamente responsabile di una degenerazione dell'orecchio interno che provoca la sordit\u00e0. Il gatto nasce normale, ma dopo una settimana il suo orecchio, invece di svilupparsi, subisce delle alterazioni progressive. La degenerazione si completa dopo tre settimane.\nOlfatto.\nIl gatto possiede 200 milioni di terminazioni olfattive, molte di pi\u00f9 rispetto al cane, che ne ha da ottanta a cento milioni a seconda della razza, e all'essere umano, che ne ha cinque milioni. Esse sono specializzate nell'individuazione del cibo; in effetti, ha una sensibilit\u00e0 a vari composti azotati, consentendo all'animale di stabilire, con grande sensibilit\u00e0, se il pasto \u00e8 rancido e andato a male. Mentre il cane azzanna il boccone che gli viene dato, il gatto lo ispeziona annusandolo. L'organo di Jacobson \u00e8 in grado di rilevare sensazioni sia olfattive sia gustative: esso ha lo specifico scopo di trasmettere gli stimoli sensitivi ai centri sessuali del cervello. L'olfatto \u00e8 importante anche nella vita sessuale: il maschio riesce a percepire l'odore della femmina a centinaia di metri di distanza.\nGusto.\nHa un senso del gusto molto sviluppato grazie al quale pu\u00f2 percepire una minima variazione nel sapore dell'acqua. Il gatto percepisce poco i sapori dolci. Analogamente al cane, il gatto ha la maggior parte delle papille gustative sulla punta e sui bordi della lingua; questo gli permette di ingurgitare direttamente i bocconi. Le papille gustative del gatto hanno la forma di microscopici uncini (rivolti verso l'interno) che facilitano le pulizia del pelo.\nTatto.\nAnche il suo senso del tatto \u00e8 ben sviluppato. I suoi baffi, chiamati vibrisse, gli permettono di percepire piccole variazioni nella pressione dell'aria e ostacoli. \u00c8 anche grazie a essi che riesce a orientarsi nel buio pi\u00f9 assoluto e a percepire le dimensioni dei piccoli spazi. Possiede delle vibrisse anche sotto le zampe, sotto al mento e alle sopracciglia. I cuscinetti sotto le zampe (detti anche \"gommini\") sono molto sensibili alle vibrazioni e la sua pelle \u00e8 coperta di cellule tattili estremamente sensibili.\nL'equilibrio durante le cadute: l'apparato vestibolare.\nIl suo sistema vestibolare \u00e8 particolarmente sviluppato e gli conferisce un buon senso dell'equilibrio. Ci\u00f2 spiega la sua particolare capacit\u00e0 di rigirarsi durante una caduta per atterrare sulle zampe. Se un gatto cade anche da pochi centimetri dal suolo ed \u00e8 girato di schiena, pu\u00f2 rigirarsi ruotando dapprima la testa in direzione del suolo, poi le zampe anteriori e infine quelle posteriori. Il gatto si ritrova allora con il ventre verso terra e assume una posizione che ricorda quella degli scoiattoli volanti. Non sempre questa manovra riesce per\u00f2 a salvargli la vita.\nBiologia.\nRiproduzione.\nMaturit\u00e0 sessuale.\nIl maschio comincia a sviluppare le funzioni riproduttive verso i tre mesi con l'aumento della produzione di testosterone e verso i sei mesi appaiono delle spine sul suo pene. A quest'et\u00e0 pu\u00f2 cominciare a riprodursi e sovente marca il territorio spruzzando dei piccoli getti di urina dall'odore molto marcato.\nLa femmina diventa pubere al suo primo estro, periodo chiamato comunemente \"calore\" o \"fregola\", che sopraggiunge in media tra i sette e dieci mesi. A partire dal primo estro, che dura da uno a cinque giorni, la gatta \u00e8 in grado di riprodursi. In seguito avr\u00e0 numerosi periodi di fertilit\u00e0, generalmente da primavera ad autunno. \u00c8 possibile che una gatta sia nuovamente fecondata due settimane dopo il parto.\nAccoppiamento.\nDurante l'accoppiamento, che dura tra cinque e quindici secondi, il maschio sale sulla schiena della femmina, le morde il collo e le controlla il torace agendo con le zampe sulla groppa per migliorare il controllo della postura e di conseguenza la penetrazione. Durante il coito la femmina tende a gemere e a innervosirsi; questo perch\u00e9 le piccole spine presenti sul pene del maschio, orientate all'indietro, raschiano le pareti della vagina. Questa stimolazione della vagina \u00e8 necessaria per attivare l'ovulazione. L'annidamento degli ovuli fecondati avviene uno o due giorni dopo l'accoppiamento e i gattini nati in uno stesso parto possono essere figli di padri differenti.\nQuando i gatti vivono in gruppo, avviene una sincronizzazione tra l'estro delle femmine del gruppo. Questo favorisce la sincronizzazione delle nascite e permette un allevamento in comune dei giovani. L'allevamento comunitario \u00e8 importante dato che, in caso di scomparsa di una delle madri, i gattini orfani vengono allevati dalle altre femmine.\nGravidanza e parto.\nLa gestazione dura circa due mesi. In media da due a otto gattini, di meno nelle primipare. Il numero medio di una cucciolata \u00e8 di quattro-cinque gattini, due in casi rari e otto gattini in casi molto rari.\nIl ventre della gatta comincia a gonfiarsi verso le quattro settimane di gestazione. Dopo circa trentacinque giorni le mammelle della femmina ingrossano e si arrossano. Dopo sette settimane comincer\u00e0 a cercare un posto calmo, adatto a partorire.\nCirca venti minuti dopo le prime contrazioni, la gatta partorisce il suo primo gattino, poi, in generale, gli altri gattini arrivano ogni quindici minuti.\nI gattini vengono al mondo avvolti nella sacca amniotica. Sar\u00e0 la gatta stessa ad aprirla, a recidere il cordone ombelicale e a lavare i suoi cuccioli, con dei colpi di lingua, per stimolare la prima inspirazione. Poi manger\u00e0 la placenta, che \u00e8 molto nutriente. Non sono tuttavia inconsueti parti multipli che durano anche parecchie ore.\nI gattini nei primi dieci giorni di vita mangiano ogni tre ore di giorno e ogni due ore di notte.\nL'allevamento dei gattini.\nIl gattino nasce cieco (con gli occhi chiusi) e sordo. Pesa da 100 a 110 grammi; quando apre gli occhi, intorno agli otto-dodici giorni, questi hanno un colore blu, fino al cambiamento definitivo verso i due mesi. Tutti i gatti nascono con delle striature \"fantasma\" che spariscono lentamente con la crescita del pelo.\nLa gatta insegna ai gattini a lavarsi e a nutrirsi. A quattro settimane porta loro la prima preda viva, poi a cinque settimane insegna i rudimenti della caccia.\nL'emancipazione si produce tra le otto e le dodici settimane, ma la separazione dalla famiglia avviene a partire dall'et\u00e0 di circa otto settimane, quando la madre scaccia i cuccioli.\nSterilizzazione e castrazione.\nPer impedire all'animale di riprodursi si esegue un'operazione chirurgica. Nel maschio generalmente si pratica la castrazione (rimozione chirurgica dei testicoli). Presso la femmina si effettua generalmente la sterilizzazione, che viene effettuata con l'ablazione delle ovaie, dell'utero o di entrambi. Molti veterinari consigliano di togliere tutti e due gli organi perch\u00e9 sostengono che anche senza ovaie l'utero pu\u00f2 venire attaccato da varie malattie pericolosissime per la gatta, ma si tratta di teorie ampiamente superate: la letteratura scientifica riconosce che \"la rimozione delle sole ovaie presenta diversi vantaggi rispetto alla rimozione di ovaie e utero\".\nOltre all'arresto della riproduzione, la sterilizzazione modifica il comportamento e la psicologia dell'animale. Presso il maschio, una sterilizzazione precoce, prima della pubert\u00e0, limita il comportamento territoriale e diminuisce la tendenza a marcare con getti di urina e graffi. Nella femmina l'estro non si manifesta pi\u00f9. Il cambiamento ormonale pu\u00f2 provocare un aumento del peso visto che i bisogni energetici sono diminuiti.\nIn Italia i gatti che vivono in libert\u00e0 devono essere obbligatoriamente sterilizzati a cura dell'autorit\u00e0 sanitaria municipale competente, come indicato all'articolo 2 comma 8 della legge 14 agosto 1991, n. 281, \"Legge quadro in materia di animali di affezione e prevenzione del randagismo\".\nComportamento.\nIl gatto \u00e8 un animale territoriale. Il territorio del gatto ha un raggio attorno alla sua dimora di almeno cinque chilometri. Il territorio viene delimitato emettendo feromoni, principalmente felinina. L'interazione con gli altri gatti viene centrata sulla relazione con il territorio. La memoria del territorio viene costruita additivamente, impara quanto viene \"aggiunto\" al territorio, ma non si accorge di quanto viene tolto. Ad esempio, un gatto ritorner\u00e0 continuamente a controllare la tana di un topo che ha catturato, anche se sa che questa \u00e8 vuota.\nIl gatto non \u00e8 un animale unicamente solitario: a seconda dello spazio e delle risorse disponibili, i gatti possono formare delle strutture sociali che vanno dal gatto solitario in ambiente rurale, a dei larghi e densi gruppi in ambiente urbano.\nComunicazione.\nI gatti comunicano tra di loro principalmente per mezzo dei feromoni e delle posizioni corporali.\nLe ghiandole contenenti i feromoni si trovano in numerosi punti sul corpo: ghiandole anali, tra i cuscinetti sulle zampe, attorno alla coda, nel solco intermammario, attorno alla bocca e sulle guance. Nei primi due casi si tratta generalmente di feromoni di allarme, che stimolano l'animale a evitare la zona quando non addirittura alla fuga. I feromoni si depositano anche sulla saliva, nel materiale fecale e nell'urina. Hanno il vantaggio di durare nel tempo, anche in assenza del gatto. Possono essere deposti volontariamente per marcare il territorio, come, ad esempio, i feromoni emessi dalle ghiandole interdigitali durante le graffiature, per stabilire dei contatti sociali (tipicamente dalle ghiandole caudali) e quando il gatto si pulisce, oppure involontariamente, per stress (feromoni di allarme), attaccamento della madre ai suoi piccoli (dal solco intermammario, sono denominate anche C.A.P., \"Cat Appeasing Pheromone\"), con i feromoni sessuali (sempre dalla zona anale/caudale). Con l'eccezione dei feromoni di allarme e sessuali, in generale l'effetto chimico agisce principalmente sullo stesso gatto che li ha emessi.\nDalle secrezioni facciali sono stati evidenziati almeno cinque messaggi chimici mediati dai feromoni (F1-F5), di tre dei quali si \u00e8 riconosciuto il significato:\nPosizioni corporali.\nIl gatto utilizza per comunicare anche una larga gamma di posizioni corporali. La posizione generale del corpo, le sue mimiche facciali o il movimento della sua coda, degli occhi e delle orecchie indicano il suo stato emozionale. Quando \u00e8 spaventato o aggressivo tira indietro le orecchie e tende i baffi, e se vuole incutere paura all'avversario fa una gobba e rizza il pelo per apparire pi\u00f9 grosso.\nLa coda sollevata \u00e8 in segno di saluto. Ondulando lentamente la coda esprimono serenit\u00e0 e divertimento; la coda ritta, con la sola punta piegata da un lato, \u00e8 indice di benessere e di piacere. La coda agitata ritmicamente, talvolta sbattuta con una certa forza da un lato all'altro mostra invece nervosismo che pu\u00f2 trasformarsi in aggressivit\u00e0. Altre volte la madre utilizza la sua coda per stimolare l'istinto di caccia della sua prole.\nMiagolii.\nIl miagolio \u00e8 un verso caratteristico del gatto; il verbo miagolare deriva dall'onomatopea \"miao\", stilizzazione del verso. In genere il gatto \u00e8 piuttosto discreto e miagola poco, ma alcune razze, come i siamesi, sono pi\u00f9 loquaci di altre.\nIl gatto grida sovente e fortemente quando cerca un compagno o una compagna. In questo caso i miagolii sono emessi dapprima dalle femmine, all'inizio dell'estro, poi durante tutta la durata dell'accoppiamento, sia dal maschio che dalla femmina, con numerose variazioni possibili. Pi\u00f9 raramente il gatto emette un miagolio a scatti a bassa intensit\u00e0, quando vede una preda fuori portata, come un uccello o un insetto volante. Questi miagolii sono sovente accompagnati dallo scatto delle mandibole, una sorta di \"battere i denti\", alle volte accompagnati da vivi movimenti della coda.\nRinghi.\nIl gatto in posizione di attacco o di difesa \u00e8 anche capace di ringhiare e soffiare per intimorire e avvisare l'avversario. Secondo alcuni ricercatori, il soffio imita il comportamento del serpente. Quando \u00e8 aggressivo, specialmente in rapporto con altri suoi simili, il gatto pu\u00f2 emettere un ringhio di tonalit\u00e0 molto bassa e profonda, che \u00e8 considerato l'ultimo avviso prima dell'attacco.\nFusa.\nIl meccanismo dell'emissione delle fusa dei gatti non \u00e8 ancora conosciuto. I felini non sembrano possedere un organo dedicato alle fusa. Una prima ipotesi suppone una contrazione molto rapida dei muscoli della laringe, che comprimerebbe e dilaterebbe la glottide facendo vibrare l'aria che passa. Un'ipotesi pi\u00f9 antica evoca una vibrazione della vena cava, amplificata dai bronchi, dalla trachea e dalle cavit\u00e0 nasali. Queste vibrazioni sonore si ritrovano nella maggior parte dei felini, ma il loro meccanismo e la loro utilit\u00e0 non sono ancora spiegati completamente. I gatti sono gli unici felini che riescono a fare le fusa sia durante l'inspirazione che l'espirazione, senza \"interrompere\" il tipico suono.\nLe fusa cominciano all'et\u00e0 di due giorni: durante l'allattamento i piccoli rassicurano in questo modo la madre che tutto va bene e questa non deve continuamente sorvegliarli. Le fusa della madre, a loro volta, rassicurano i piccoli che sono al sicuro. L'emissione delle fusa avviene anche durante la pulitura dei piccoli, ma pu\u00f2 avvenire anche quando il gatto \u00e8 malato, ferito o morente. In questi ultimi casi \u00e8 probabile che le fusa servano all'animale per rassicurarsi e farsi coraggio, o per richiedere un aiuto.\nSonno.\nIl gatto necessita tra 12 e 16 ore di sonno, ma in generale dorme di pi\u00f9: dalle quindici alle diciotto ore al giorno. Resta cos\u00ec sveglio circa dalle sei alle nove ore, una parte delle quali durante la notte per cacciare. Il sonno del gatto comprende una grande proporzione di fasi di sonno paradosso durante le quali sogna; la durata quotidiana di questa fase dura da 180 a 200 minuti, mentre per l'uomo si attesta sui 100 minuti. Per questa ragione il gatto viene utilizzato spesso per esperimenti nel quadro dei cicli del sonno.\nDurante le fasi del sonno paradosso l'attivit\u00e0 elettrica del cervello, degli occhi e dei muscoli \u00e8 molto importante. Si assiste al movimento delle vibrisse, a sussulti delle zampe o della coda, il pelo pu\u00f2 rizzarsi e il gatto pu\u00f2 cambiare posizione.\nIl gatto effettua almeno due volte al giorno un sonno persistente, che occupa circa sei ore. Quindi la giornata di un gatto \u00e8 di circa dodici ore e durante la notte dormono all'incirca sei ore. Ci\u00f2 significa che dormono altre sei ore durante il giorno.\nGraffi.\nLa crescita degli artigli del gatto \u00e8 continua e compensa l'usura naturale. Il gatto pu\u00f2 aggiustare la lunghezza e affilare i suoi artigli strofinandoli contro delle superfici rugose. I graffi sono dei marchi visuali e olfattivi. Questo comportamento \u00e8 per comunicare agli altri gatti l'appartenenza del territorio.\nPulizia.\nDurante la pulizia, i gatti ingeriscono molti peli che poi si accumulano nello stomaco, formando delle palle di pelo chiamate bezoari. Questi perturberebbero il transito intestinale e vengono dunque vomitate per evitare l'occlusione intestinale. La pulizia reciproca tra gatti \u00e8 riservata a quelli che si conoscono intimamente. Si leccano per scambiarsi l'odore e per depositare sull'altro dei feromoni calmanti.\nEscrementi.\nI gatti in natura scelgono dei luoghi con terra molle per depositare i loro escrementi. Li coprono in seguito con della terra, grattando con le loro zampe anteriori. L'odore degli escrementi innesca il loro interramento; ci\u00f2 permetteva al gatto allo stato selvatico di non far individuare il proprio odore dai predatori e di diminuire i rischi di infezioni da parassiti. \nIl gatto produce escrementi una o due volte al giorno e urina fino a cinque volte al giorno, senza contare le attivit\u00e0 di marcatura urinaria del territorio. Quest'ultimo comportamento \u00e8 riconoscibile perch\u00e9 il gatto alza la coda e rivolge la schiena verso l'oggetto che intende marcare. Anche la defecazione \u00e8 utilizzata come marcatura del territorio quando gli escrementi vengono depositati ben in vista nei luoghi di passaggio dei gatti (per esempio sopra un ceppo). Con l'invecchiamento dell'animale il volume dell'urina pu\u00f2 crescere a causa di frequenti problemi benigni di ipertiroidismo.\nLe feci dei gatti possono essere veicolo di trasmissione all'uomo della toxoplasmosi attraverso ingestione delle ovocisti sporulate.\nAlimentazione.\nIl gatto \u00e8 essenzialmente carnivoro. Il suo organismo necessita della taurina, un derivato degli amminoacidi che non sintetizza autonomamente, ma che ritrova nella carne. Un gatto che non assimila una dose sufficiente di taurina svilupper\u00e0 sintomi di disturbi oculari e cardiaci, un deficit immunitario e nelle femmine dei problemi riproduttivi. I gatti si nutrono anche di erba, principalmente perch\u00e9 li aiuta nella digestione. Precisamente, l'assunzione della Nepeta cataria \u00e8 tanto caratteristica da averle fatto meritare il nome comune di \"erba gatta\", datole in realt\u00e0 dal Mattioli (\"herba gattaria\"). In passato anche il camedrio maro era ritenuto \"erba da gatti\". Fra le erbe di possibile assunzione, c'\u00e8 anche l'erba d'orzo..\nMolte erbe, tuttavia, provocano il vomito, con il quale l'animale si libera (rumorosamente) di eventuali boli costituiti dal pelo che ingerisce involontariamente quando si lecca durante le operazioni di pettinatura. Altre erbe di comune assunzione comprendono l'Arctium, la Calendula, il Carum carvi, l'Anethum graveolens, l'Echinacea, l'Euphrasia, il prezzemolo, il rosmarino e la valeriana.\nIl cioccolato \u00e8 tossico per i gatti, poich\u00e9 contiene la teobromina che non pu\u00f2 essere metabolizzata dal loro organismo (come pure da quello dei cani).\nLa maggior parte dei gatti domestici viene alimentata con cibi industriali, ad esempio croccantini o scatolette di umido, mentre alla restante parte viene somministrata una dieta casalinga cotta o a crudo, ad esempio la dieta BARF.\nTecniche di caccia.\nGi\u00e0 nei primi mesi di vita si possono osservare dei giochi di caccia nei gattini, talvolta utilizzando la coda della madre. Anche il gatto utilizza le classiche tecniche di caccia dei felidi, basate sull'appostamento e l'agguato. Tali tecniche vengono trasmesse dalla madre nell'infanzia dell'animale (primi cinque-sei mesi di vita) tramite il gioco.\nPer uccidere la preda il gatto la morde generalmente alla nuca, rompendo cos\u00ec la colonna vertebrale. Le prede pi\u00f9 cacciate sono i piccoli roditori come i topi, ma possono anche essere lucertole, piccoli uccelli, pesci e insetti. Altre volte pu\u00f2 anche attaccare ricci, conigli e serpenti. Non esita, in caso di bisogno, a nutrirsi anche di scarti.\nI gatti domestici che hanno l'opportunit\u00e0 di cacciare fin da giovani divorano generalmente la loro preda. In genere, prima di ucciderla, giocano con essa prima di divorarla. Alle volte la portano al padrone considerandolo un genitore adottivo poco abile nella caccia.\nIntelligenza.\nDagli esperimenti sui gatti domestici, si pu\u00f2 dedurre che la loro memoria di lavoro per la permanenza degli oggetti, uno dei fattori essenziali dell'intelligenza, \u00e8 di circa 16 ore.\nUlteriori ricerche hanno dimostrato che i gatti hanno consapevolezza degli oggetti non direttamente visibili, e un'intelligenza senso-motoria paragonabile a quella di un bambino di due anni. In condizioni sperimentali, la memoria di un gatto \u00e8 stata dimostrata come avente la capacit\u00e0 di ritenere e richiamare informazioni fino a 10 anni.\nAlcuni studi suggeriscono che i gatti possano sognare.\nDomesticazione.\nLe prime tracce di domesticazione del gatto sono state trovate in Cina e risalgono al 5300 a.C.\nIl gatto ha conservato una sua naturale diffidenza e indipendenza. Fra i gatti non esiste una struttura gerarchica come nei cani, dunque il loro rapporto con gli umani \u00e8 diverso: l'essere umano viene considerato come una madre sostitutiva che procura cibo e garantisce protezione. Il gatto infatti \u00e8 un animale pi\u00f9 legato al territorio che non al branco, a differenza del cane, ma questo non gli impedisce di provare affetto verso le persone, il che pu\u00f2 anche portare a comportamenti protettivi. Nella maggior parte dei casi il suo atteggiamento verso il padrone \u00e8 affettuoso e dolce, in particolar modo se allevato da piccolo.\nIl gatto pu\u00f2 inoltre manifestare il proprio affetto verso il padrone facendo le fusa e allungando le zampe. In tali momenti resta con gli occhi chiusi e il padrone, in una forma di imprinting, rappresenta per lui la vera madre.\nUn altro modo di riconoscere l'umano come una \"mamma\" \u00e8 quello di grattare il torace o un'altra parte del corpo del compagno umano con le zampe anteriori. Questo comportamento \u00e8 detto \"fare la pasta\" (o \"fare la panettiera\"), in quanto le zampe si muovono come le braccia di un uomo quando impasta la farina, ed \u00e8 un'azione tipica dei gattini sotto allattamento che in questo modo stimolano la lattazione dalle mammelle materne. Non \u00e8 sempre un comportamento gradito agli umani, in quanto eseguito con le unghie sfoderate, ma va considerato comunque una dimostrazione di affetto in quanto viene appunto proiettata sul padrone la figura materna. Pu\u00f2 talvolta essere eseguito su oggetti, ad esempio vestiario, appartenenti al padrone oppure sulla base di appoggio quando riceve coccole particolarmente gradite.\nLe carezze vanno effettuate con moderazione perch\u00e9 il pelo dei gatti \u00e8 ricco di terminazioni nervose ultrasensibili alle manipolazioni. I miagolii rivolti al compagno umano sono di diversi tipi: quello lungo e lamentoso per segnalare un corteggiamento, quello breve caratteristico del saluto e infine quello prolungato per una richiesta.\nUna compagnia benefica.\nDiversi studi hanno evidenziato come la compagnia di un gatto possa aiutare le persone con problemi psichici e le persone sole o stressate, abbassandone la tensione. Esistono persino tecniche di \"gattoterapia\", ossia di \"pet therapy\" con i gatti. Le principali razze per la \"pet therapy\" sono il Ragdoll, il sacro di Birmania, il Maine Coon e Scottish Fold, ma principalmente il Ragdoll.\nCura e accessori.\nPoche cose sono assolutamente indispensabili per un gatto che non sia libero di muoversi all'aperto: due ciotole per acqua e cibo, e una lettiera per i bisogni, da pulire ogni giorno e aerare il pi\u00f9 possibile; l'erba gatta, che si vende anche in comodissime ciotole a cui aggiungere solo acqua, pu\u00f2 favorire l'eliminazione di eventuale accumulo di peli che si forma nello stomaco. Esistono anche crocchette che svolgono un'azione simile all'erba gatta. \u00c8 importante anche un tiragraffi, dove il gatto possa consumare le unghie. Esistono diverse tipologie: cartone ondulato, blocco di sughero e legno. In genere il tiragraffi d\u00e0 anche modo al gatto di arrampicarsi e sostare. Tiragraffi alti, dotati di diverse piazzole possono essere quindi preferiti in quanto i gatti tendenzialmente amano riposare in alto, al sicuro da ogni pericolo. Tuttavia l'integrit\u00e0 di oggetti particolarmente fragili e delle stoffe non pu\u00f2 essere garantita con un gatto (specie i pi\u00f9 vivaci, che amano issarsi sulle superfici morbide usando le unghie come arpioni), \u00e8 importante che ogni individuo possa limare e affilare i propri artigli in un posto sicuro. In assenza di un tiragraffi apposito infatti il gatto tende a trovarsene uno da solo e quindi rovinare porte, mobili o tappeti.\nIl gatto non ha bisogno di una cuccia, poich\u00e9 \u00e8 perfettamente in grado di trovare un giaciglio che sia di suo gradimento: lo si pu\u00f2 trovare a dormire ovunque, di solito negli angoli pi\u00f9 caldi, pi\u00f9 asciutti o pi\u00f9 ventilati della casa, a seconda della stagione.\nIn generale, ogni alterazione ingiustificata dei comportamenti del gatto, animale abitudinario per eccellenza, deve far sospettare un possibile problema di salute. Tra i principali sintomi ci sono l'inattivit\u00e0, l'inappetenza e la tendenza a nascondersi (una misura istintiva di autoconservazione dai predatori).\nSpecialmente nei gatti in et\u00e0 avanzata possono sorgere patologie a carico dei reni, i cui sintomi sono inizialmente una tendenza a bere pi\u00f9 del normale, alitosi e prostrazione, poi con l'aggravarsi della patologia, l'ammoniaca diviene ematica, col risultato di un forte odore della stessa che viene emesso dal pelo. Le patologie renali, quando non sono curate per tempo, sono solitamente fatali.\nPer quanto riguarda la somministrazione di vermifughi per la vaccinazione, prima di vaccinare un gatto \u00e8 indispensabile somministrargli, secondo le necessit\u00e0, uno o pi\u00f9 vermifughi. I parassiti diminuiscono infatti la resistenza degli animali cos\u00ec come la loro capacit\u00e0 di \"rispondere\" alla vaccinazione producendo anticorpi. Per proteggere i gatti, il veterinario dispone di molti vaccini. Quelli usati pi\u00f9 comunemente sono quelli contro la panleucopenia infettiva (o gastroenterite infettiva), la coriza, la clamidiosi, la rinotracheite, la calicivirosi, la leucemia e la rabbia.\nRazze.\nVi sono diverse razze di gatti domestici. Il gatto di razza meticcia viene di solito denominato soriano o \"tabby\". Le altre razze pi\u00f9 note sono:\nOrigini e storia.\nEvoluzione della specie.\nAlbero filogenetico del \"Felis silvestris\"\nDomesticazione del gatto.\nSi chiama domesticazione il lungo processo svolto dall'uomo, sin dall'antichit\u00e0, per ottenere, da una specie selvatica, un animale domestico.\nLe prime scoperte paleontologiche situavano i primi siti della domesticazione del gatto in Egitto, verso il 2000 a.C., ma la scoperta nel 2004 di resti di gatto vicino a quelli di uomini in una sepoltura a Cipro porta l'inizio di questa relazione tra i 7500 e i 7000 anni prima di Cristo. Il gatto scoperto presenta una morfologia molto simile a quella del gatto selvatico africano, senza le modifiche dello scheletro dovute alla domesticazione: si tratta di un gatto addomesticato piuttosto che domestico. La coabitazione dei gatti con gli uomini \u00e8 probabilmente cominciata con l'inizio dell'agricoltura: l'immagazzinamento del grano ha attirato i topi e i ratti, che a loro volta hanno attirato i gatti, loro predatori naturali. Lo studio condotto da Carlos Driscoll su 979 gatti ha permesso di definire la probabile origine del gatto domestico nella regione della Mezzaluna Fertile in Mesopotamia.\nSebbene gran parte degli etologi concordi nel definire il gatto domestico discendente del gatto selvatico africano (\"Felis silvestris lybica\"), alcuni esemplari di \"Felis chaus\", un piccolo felino africano parente stretto del gatto, sono stati ritrovati mummificati nelle tombe egiziane, presumibilmente domesticati. Questo, oltre alla similitudine morfologica del cranio, ha portato alcuni studiosi a formulare l'ipotesi che il gatto domestico discenda dal \"Felis chaus\" e non dal \"Felis lybica\"; altri ancora sostengono che siano avvenute ibridazioni.\nIl gatto domestico non \u00e8 la sola specie tra le \"Felinae\" utilizzate come animale da compagnia. Anche il gatto selvatico e il jaguarondi sono stati addomesticati per cacciare topi e ratti.\nAntichit\u00e0.\nGli egiziani dell'antichit\u00e0 hanno divinizzato i tratti del gatto nella dea protettrice Bastet, simbolo di fecondit\u00e0 e dell'amore materno. Il suo culto si situava principalmente nella citt\u00e0 di Bubasti. Gli archeologi hanno scoperto numerose mummie di gatto che mostrano la venerazione degli egiziani per questo felino. Anche la sorella di Bastet, Sekhmet, era un felino (anche se una leonessa) e lei aveva come animale sacro il gatto.\nPer molto tempo la Grecia antica conoscer\u00e0 solo i mustelidi (furetti e donnole) come cacciatori di roditori. I primi esemplari saranno venduti loro dai fenici, che li avevano rubati agli egiziani. Aristofane cita addirittura la presenza di un mercato dei gatti ad Atene che veniva chiamato (che muove la coda). Poi, a partire dal secondo secolo prima di Cristo, (domestico).\nI romani avevano una passione per i gatti: dapprima erano riservati alle classi agiate, poi l'uso di possedere un gatto si propag\u00f2 in tutto l'impero e in tutti gli strati della popolazione, assicurando cos\u00ec la propagazione dell'animale in tutta l'Europa.\nMedioevo e rinascimento.\nL'immagine del gatto nell'Islam \u00e8 principalmente positiva, grazie all'affetto che portava loro Maometto, dopo essere stato salvato da un morso di serpente da una gatta soriana, \"Muezza\", che poi venne adottata e amata dal Profeta. Per l'affetto e l'amore che nutriva nei confronti della sua gatta, secondo la leggenda, Maometto regal\u00f2 ai felini la capacit\u00e0 di cadere sempre su quattro zampe, nonch\u00e9 la presunta facolt\u00e0 di poter osservare contemporaneamente il mondo terreno e la dimensione ultraterrena. Nei Paesi di cultura araba, il gatto \u00e8 solitamente l'unico animale al quale \u00e8 permesso di passeggiare liberamente nelle moschee.\nAl contrario, il gatto fu demonizzato in Europa durante la maggior parte del Medioevo, a causa dell'adorazione di cui era stato l'oggetto in passato da parte dei pagani. Nella simbologia medievale il gatto era associato alla sfortuna e al male, soprattutto quando era nero e anche all'essere sornioni e alla femminilit\u00e0. Era considerato un animale del diavolo e delle streghe. Gli si attribuivano dei poteri soprannaturali, tra cui la facolt\u00e0 di possedere nove (o sette per alcuni Paesi, tra cui l'Italia, in cui la religione lo considera un numero sacro) vite. Nella notte di San Giovanni, nelle piazze, venivano bruciati vivi centinaia di gatti rinchiusi in ceste assieme alle donne accusate di stregoneria. Le differenti epidemie di peste, dovute alla proliferazione dei ratti, potrebbero essere una conseguenza della diminuzione del numero dei gatti.\nNel Rinascimento il gatto venne rivalorizzato, soprattutto a causa dell'azione preventiva contro i roditori, divoratori dei raccolti.\nIl cardinale Richelieu riservava ai gatti addirittura alcuni luminosi locali del suo appartamento e quando mor\u00ec, nel 1642, lasci\u00f2 nel testamento del denaro perch\u00e9 i suoi beniamini potessero continuare a vivere in dignit\u00e0.\nPeriodo moderno e contemporaneo.\nMalgrado delle nobili eccezioni come i cistercensi o il persiano bianco di re Luigi XV di Francia, il gatto non conobbe un vero ritorno di immagine fino al Romanticismo. In questo periodo divenne l'animale romantico per eccellenza, misterioso e indipendente. Sempre nel XIX secolo, divent\u00f2 il simbolo del movimento anarchico. Nel XX secolo, si \u00e8 mantenuta questa visione romantica, con un interesse anche scientifico verso il gatto.\nSpecie invasiva.\nL'introduzione e la naturalizzazione del gatto domestico in ambienti a lui estranei (specie in piccole isole) ha prodotto seri danni ecologici e anche estinzione di specie endemiche di uccelli, anfibi e altri piccoli animali. \u00c8 inserito nella lista delle cento specie invasive pi\u00f9 dannose.\nSecondo uno studio del 2017 in Australia, dove felini autoctoni non esistono, e quelli esistenti sono stati introdotti dall'uomo, i gatti randagi uccidono ogni anno 377 milioni di uccelli (oltre 1 milione al giorno) appartenenti a pi\u00f9 di 330 specie native (circa la met\u00e0 di quelle che risiedono abitualmente in Australia) e 649 milioni di rettili; molte specie autoctone di uccelli e rettili sono a rischio a causa dei gatti tanto che il governo australiano aveva ipotizzato di uccidere 2 milioni di felini randagi con salsicce e pasti avvelenati entro il 2020.\nNegli Stati Uniti d'America i ricercatori dello Smithsonian Conservation Biology Institute e dell'U.S. Fish and Wildlife Service hanno analizzato i dati di una serie di studi locali e progetti pilota per stimare il numero di animali catturati dai gatti domestici e selvatici degli Stati Uniti: ogni anno sarebbero uccisi dai gatti 3,7 miliardi di uccelli e 20,7 miliardi di piccoli mammiferi (soprattutto topi, conigli e toporagni); lo studio \u00e8 stato pubblicato su .\nQuesta attivit\u00e0 dei gatti \u00e8 probabilmente tra le principali minacce non umane (ma legate all'uomo) per la fauna selvatica del Nord America, dove sarebbe stimato che muoiono pi\u00f9 animali catturati dai gatti che a causa di incidenti con auto, collisioni con strutture create dall'uomo e agenti chimici.\nIn altre situazioni la presenza di gatti inselvatichiti ha mostrato di contribuire alla conservazione di specie endemiche minacciate di estinzione. Una ricerca svolta negli anni sull'Isola della Piccola Barriera per la conservazione della popolazione dei petrelli di Cook - che era stimata in pericolo per la presenza di ratti, weca e gatti incidentalmente introdotti dall'uomo - ha dimostrato come l'eradicazione del gatto, predatore in cima alla locale piramide ecologica, avesse finito per ridurre la percentuale di nidificazioni del petrello che arrivarono felicemente al termine (dal 32% al 9%), in quanto la scomparsa del gatto favor\u00ec l'incremento della popolazione dei ratti, principali predatori dei nidi.\nSecondo altri ricercatori l'allarme sollevato contro la presenza di gatti, liberi di muoversi nell'ambiente naturale, visti come minaccia ambientale \u00e8 ritenuto eccessivo e sovrastimato, essendo guidato emozionalmente dalla tematica dello sfruttamente del natura da parte dell'uomo. Viceversa la valutazione sulla presenza dei gatti deve essere analizzata in funzione dell'ambiente, essendo differente se trattasi di ambiente urbano, piccole isole o aree desertiche in quanto il gatto svolge diversi ruoli predatori nei diversi ambienti naturali e aree antropizzate e non si possono generalizzare le problematiche riscontrate in alcune aree naturali ignorandone lo specifico contesto ecologico\nIl gatto nella cultura di massa.\nNella letteratura e nella musica.\nDei gatti si sono occupati diversi celebri scrittori come Lope de Vega (che scrisse \"La Gattomachia\", un intero poema burlesco in sette canti, per raccontare gli amori del valoroso soriano Marramachiz e della bella gatta Zapachilda), come Kipling, Eliot, Carroll (che fa colloquiare \"Alice nel Paese delle Meraviglie\" con un gatto del Cheshire) e come Perrault, che nella sua celebre fiaba al gatto fa addirittura indossare un paio di stivali.\nScrittori di fama mondiale come Edgar Allan Poe e H.P. Lovecraft si sono ispirati ai gatti dedicandogli molte opere come Il gatto nero per Poe e I gatti di Ulthar di Lovecraft.\nSi ricorda qui, inoltre, Luis Sep\u00falveda, con \"Storia di una gabbianella e del gatto che le insegn\u00f2 a volare\", romanzo ispirato dal suo gatto Zorba (soppresso a causa di una malattia), citato anche ne \"Le rose di Atacama\".\nLo scrittore ceco \u010capek ha descritto le vicissitudini dei suoi gatti in una serie di racconti, pubblicati dapprima come articoli su quotidiani cechi degli anni venti e trenta e successivamente raggruppati nella raccolta \"M\u011bl jsem psa a ko\u010dku\".\nAnche lo scrittore giapponese Natsume S\u014dseki ha scritto un libro con protagonista un gatto intitolato, appunto, \"Io sono un gatto\", in cui narra le vicende di una famiglia borghese del Giappone di inizio Novecento viste dal punto di vista dell'animale; Jun'ichir\u014d Tanizaki ha invece dedicato ai rapporti tra una gatta e i suoi ospiti umani il romanzo \"La gatta\", scritto nel 1936.\nTra gli autori italiani, il filosofo Piero Martinetti ha dedicato ai suoi gatti defunti i \"Brevi epitaffi\". I gatti sono inoltre una presenza costante nelle opere di Giorgio Celli.\nI gatti siamesi Koko e Yum Yum sono i protagonisti della fortunata serie di romanzi gialli \"Il gatto che...\" della scrittrice statunitense Lilian Jackson Braun.\nAnche svariati fumetti e cartoni animati moderni hanno dei gatti come protagonisti, ad esempio Felix il gatto, Garfield, Tom del duo Tom &amp; Jerry, Gambadilegno, Birba (il gatto di Gargamella nei Puffi), Gatto Silvestro, Isidoro o Doraemon.\nIl gatto ha stimolato anche la fantasia di numerosi poeti: basti pensare a Pablo Neruda, che a questo felino ha dedicato addirittura un'ode (\"Ode al gatto\") e a Charles Baudelaire che l'ha citato nei suoi \"Fiori del male\", vedi il sonetto Les chats dove le loro \"nobles attitudes\" vengono paragonate a quelle delle sfingi: \"... Pensando, assumono nobili pose/da grandi sfingi distese in fondo a solitudini/e sembrano addormertati in un sogno senza fine...\" Ed ancora i sonetti Le chat (XXXIV), Le Chat (LI), oltre ad un'ambientazione tratta dalla \"Confession\": \u00e8 tardi, la notte scorre su Parigi addormentata, il poeta passeggia in intimit\u00e0 con la sua donna (la Sabatier), \"...Et le long des maisons, sous les portes coch\u00e8res,/des chats passaient furtivement,/l'oreille au guet, ou bien, comme des ombres ch\u00e8res,/nous accompagnaient lentement.\" Hanno scritto poesie sui gatti Dario Bellezza, Luce d'Eramo e la poetessa Rosella Mancini (\"Gatti stellari e terrestri\"). Anche la poetessa polacca Wis\u0142awa Szymborska ha scritto del gatto (\"Il gatto nell'appartamento vuoto\") come di un animale del lutto, che viene ferito profondamente dalla morte del padrone, vista dall'animale come un tradimento della fiducia e un ferimento alla sua sensibilit\u00e0.\nAlcune canzoni di successo hanno per tema questo animale: basti citare \"La gatta\" di Gino Paoli, \"Quarantaquattro gatti\", \"Volevo un gatto nero\" ed \"El me' gatt\" di Ivan Della Mea, o musical come \"Cats\". Anche Freddie Mercury dedic\u00f2 l'album \"Mr. Bad Guy\" ai suoi gatti e le canzoni \"Delilah\" e \"Bijou\", dell'album dei Queen \"Innuendo\", a due dei suoi gatti che portavano questi nomi.\nSempre in campo musicale \u00e8 da citare il \"Duetto buffo di due gatti\", componimento musicale per soprano erroneamente attribuito a Gioachino Rossini. Il gruppo musicale inglese The Cure intitola un loro brano \"The Lovecats\".\nIl gatto come simbolo.\nIl gatto \u00e8 il simbolo araldico della famiglia nobiliare dei Fieschi, i conti di Lavagna, che lo posero a sormontare il loro blasone accompagnandolo al motto \"Sedens ago\" (anche sedendo sono attivo).\nParticolarmente diffuso in Giappone \u00e8 il Maneki Neko, una statua di porcellana raffigurante un gatto e simbolo di buona fortuna. Si ritiene che tale tradizione risalga al XVI secolo, essendo il gatto giunto in Giappone dalla Cina intorno all'anno mille, ma inizialmente era considerato un essere malvagio e diabolico. In seguito, probabilmente grazie a influenze di origine cinese, l'atteggiamento cambi\u00f2. Indice della popolarit\u00e0 del gatto tra i giapponesi \u00e8 il successo di caffetterie tematiche dette neko caf\u00e9, la cui principale attrazione \u00e8 la possibilit\u00e0 dei clienti di osservare ed eventualmente interagire con i felini ospiti del locale.\nNel Borneo malese, precisamente nello stato del Sarawak, la capitale Kuching \u00e8 la citt\u00e0 dei gatti: infatti Kuching significa \"gatto\" in malese. La graziosa cittadina si caratterizza per le molte statue e per un museo dedicati ai felini. Il gatto \u00e8 il simbolo della citt\u00e0 di Kuching. In novembre, e per un mese intero, si svolge il \"Pesta Meow\" (Festival del Gatto).\nIn termini di superstizione, il gatto nero in alcune culture \u00e8 considerato portatore di sfortuna, specialmente quando attraversa la strada, e allo stesso tempo in altre \u00e8 invece reputato un portafortuna.\nGatti famosi immaginari.\nCinema, televisione, fumetti, cartoni animati e anime.\nNei fumetti, cartoni animati, anime e \"classici\" della Disney appaiono molti gatti:"}
{"id": "1375535", "revid": "121581220", "url": "https://it.wikipedia.org/wiki?curid=1375535", "title": "Futbol Club Barcelona 2006-2007", "text": "Rosa.\n "}
{"id": "1375546", "revid": "11959", "url": "https://it.wikipedia.org/wiki?curid=1375546", "title": "Shakhrisabz", "text": ""}
{"id": "1375550", "revid": "287204", "url": "https://it.wikipedia.org/wiki?curid=1375550", "title": "Anello di Barnard", "text": "Lanello di Barnard \u00e8 una nebulosa a emissione situata nella costellazione di Orione.\nFa parte di una nube molecolare gigante che contiene anche la brillante nebulosa di Orione e la nebulosa Testa di Cavallo. L'anello ha la forma di un largo arco, con il centro posto approssimativamente nella nebulosa di Orione. Si pensa che le stelle contenute nella nebulosa siano responsabili della ionizzazione dell'intero anello.\nL'anello si estende per circa 10 gradi visti dalla Terra, coprendo una vasta parte di Orione: si vede bene nelle fotografie a lunga esposizione, ma \u00e8 visibile anche con piccoli strumenti in notti particolarmente limpide e scure.\nSi stima che la nube disti 1600 anni luce dalla Terra e che abbia una dimensione di 300 anni luce in larghezza. \u00c8 probabilmente nata da una supernova, esplosa circa 2 milioni di anni fa, e dalla quale possono aver avuto origine molte stelle fuggitive a noi note: si ritiene in particolare che la stella che ha originato la supernova abbia fatto parte di un antico sistema multiplo di stelle, da cui proverrebbero anche i tre astri AE Aurigae, e 53 Arietis."}
{"id": "1375552", "revid": "275321", "url": "https://it.wikipedia.org/wiki?curid=1375552", "title": "Fox McCloud", "text": " \u00e8 un personaggio immaginario della serie di videogiochi \"Star Fox\". Creata nel 1993 da Shigeru Miyamoto e disegnato da Takaya Imamura, la volpe antropomorfa \u00e8 protagonista di cinque titoli pubblicati dalla Nintendo per altrettante console.\nNome.\nIl nome \"Fox\" fu suggerito da Dylan Cuthbert della Argonaut Games. Originalmente il videogioco \"Star Fox\" doveva intitolarsi \"SnesGlider\". Miyamoto era indeciso sul personaggio principale e aveva messo proposto varie alternative, tra cui \"Star Wolf\", \"Star Wing\", \"Star Gunner\", \"Star Sheep\", \"Star Sparrow\", \"Star Hawk\" e \"Star Fox\". Alla fine Miyamoto opt\u00f2 per una volpe dopo aver visitato a Kyoto il santuario dedicato al \"kami\" Inari.\nVita.\nFox \u00e8 il figlio di James McCloud, fondatore della squadra Star Fox, mentre della madre non si fa menzione nei vari episodi della serie ma la rivista Nintendo Power riferisce che sia stata uccisa da Andross. Fu proprio \"Andross\" ad uccidere (apparentemente) suo padre, mentre indagava su strane attivit\u00e0 sul pianeta Venom e dopo essere stato tradito dal suo compagno Pigma Dengar, ricevendo la cattiva notizia da Peppy Hare, un vecchio amico di suo padre che divent\u00f2 poi il suo mentore. \nLylat Wars.\nTra gli eventi della scomparsa del padre di Fox e le guerre di Lylat passarono due anni. Fox, completati gli studi presso l'accademia di Corneria, divent\u00f2 il capitano del Team Star Fox all'et\u00e0 di diciotto anni per cercare di fermare i malvagi piani di Andross e vendicare la morte di suo padre. Il Generale Pepper incaric\u00f2 il Team Star Fox di aiutare l'esercito di Corneria a sconfiggere lo scienziato malvagio Andross. Fox, con l'aiuto di Peppy e dei suoi amici Slippy e Falco, raggiunse il pianeta Venom, base di Andross, venendo ostacolato pi\u00f9 volte dal Team Star Wolf. Fox affront\u00f2 lo scienziato, ridotto ormai dopo anni di esperimenti biologici su se stesso a una testa fluttuante con due mani. Andross venne facilmente sconfitto da Fox, ma prima di morire innesc\u00f2 una bomba con l'intento di distruggere la volpe una volta per tutte. Fox, fuggendo dalla base in via di autodistruzione, incontr\u00f2 suo padre, dato per morto, il quale lo aiut\u00f2 a fuggire. Dopodich\u00e9, \"James\" scomparve e Fox decise di non rivelare a nessuno di aver incontrato il genitore.\nDinosaur Planet.\nFox, 8 anni dopo le guerre di Lylat, riceve un messaggio importante dal Generale Pepper, che gli affida una nuova missione: andare sul \"Dinosaur Planet\" che \u00e8 stato frammentato in diversi piccoli pianetucoli dal crudele Generale Scales. Il protagonista, questa volta da solo, affronta la missione a piedi usando l'Arwing solo per brevi spostamenti tra il pianeta e i suoi frammenti. Arrivato a confrontarsi con \"Scales\", egli scopre che dietro le sue malefatte vi \u00e8 Andross, il suo vecchio nemico, resuscitato dal potere degli \"Spiriti Krazoa\". Fox, con l'aiuto del suo caro amico Falco, il quale si era separato dalla Star Fox qualche anno prima, distrugge Andross per sempre. Dopo essere riusciti a riportare la pace su Dinosaur Planet, il team ora pu\u00f2 contare sul ritorno di Falco e sul nuovo acquisto di Krystal, la volpe blu imprigionata da Andross per canalizzare il potere dei sei Krazoa.\nL'invasione degli Aparoidi.\nUn anno dopo le vicende di \"Dinosaur Planet\", sul Sistema Lylat incombe una nuova minaccia: una razza aliena parassita chiamata \"Aparoidi\". Mentre la squadra Star Fox mette fine all'assedio dell'armata di uno dei nipoti di Andross sul pianeta Fortuna, il Generale Pepper affida loro il compito di fronteggiare i nuovi invasori. Il gruppo \u00e8 rinnovato in quanto Peppy si \u00e8 ritirato in pensione come stratega a bordo della \"Great Fox\" e la perdita \u00e8 comunque compensata da Krystal, la nuova pilota. La Star Fox mette da parte le divergenze e collabora con i fuorilegge Star Wolf con cui raggiungono il pianeta madre del Sistema Aparoide per affrontare la \"Regina Aparoide\". Eliminata la fonte vitale dei nemici, Fox e gli altri sfuggono all'esplosione del pianeta e fanno ritorno al Sistema Lylat dove li attendono gloria e fama.\nGli Anglar.\nDopo l'invasione degli Aparoidi, la squadra Star Fox si \u00e8 sciolta, infatti ogni membro ha scelto di continuare per la propria via. Krystal ha cambiato gruppo per unirsi allo Star Wolf, mentre Falco e Slippy hanno preferito lavorare in solitaria. Lylat viene minacciata da una razza marina nativa di Venom: gli \"Anglar\". Il nuovo generale dell'esercito Corneriano \u00e8 Peppy Hare, il quale manda a Fox una richiesta di aiuto. Quest'ultimo, gradualmente, riesce a riunire sia i vecchi membri della Star Fox, sia quelli della Wolf, sia di nuovi come Dash Bowman, per arrivare su Venom e sconfiggere l'imperatore Anglar, un gigantesco pesce simile a una rana pescatrice. Dopo la sconfitta del nemico non \u00e8 chiaro cosa sia accaduto a Fox e agli altri personaggi, in quanto \"Star Fox Command\" presenta finali alternativi.\nAspetto.\nFox \u00e8 una volpe dall'aspetto antropomorfo. Il suo aspetto \u00e8 basato sulle volpi kitsune, che fanno parte del tradizionale immaginario religioso giapponese. La sua pelliccia \u00e8 color marrone chiaro mentre il muso, l'interno delle orecchie, la punta della coda e il ciuffo sono bianchi. I suoi occhi sono di un verde smeraldino. Il suo aspetto sebbene non subisca variazioni radicali tra un'apparizione e un'altra presenta lievi variazioni a livello dell'abbigliamento. Nei primi giochi, Fox indossa una specie di casco con un microfono incorporato che smetter\u00e0 di indossare a partire da \"Star Fox Adventures\", una giacca color panna, un foulard rosso intorno al collo e dei pantaloni verde marcio. In \"Assault\", la giacca color panna viene sostituita da un gilet bianco antiproiettile e il foulard viene rimosso, mentre i pantaloni diventano di colore verde scuro. In \"Command\" viene adottato uno stile particolare per il design del personaggio, chiamato super deformed. In \"Super Smash Bros. Brawl\", l'abbigliamento di Fox ricorda quello classico dei primi giochi ma \u00e8 leggermente modificato, in quanto ritorna il classico elmetto ma con l'aggiunta di un visore verde sul lato sinistro e gli stivali, cos\u00ec come i guanti, sono di colore rosso anzich\u00e9 bianco. In questo gioco inoltre il suo aspetto ricorda quello di \"Command\".\nVideogiochi.\nFox oltre ad essere il protagonista degli episodi della serie \"Star Fox\" ha fatto la sua comparsa in altri giochi non strettamente legati alla serie."}
{"id": "1375557", "revid": "120154867", "url": "https://it.wikipedia.org/wiki?curid=1375557", "title": "NGC 4651", "text": "NGC 4651 \u00e8 una galassia a spirale nella costellazione della Chioma di Berenice.\nSi individua 6,5 gradi a WSW della stella ; si tratta di una galassia dalle dimensioni simili a quelle della Via Lattea, dalla quale dista circa 52 milioni di anni-luce. Diventa visibile in un telescopio da 150mm di apertura, nel quale si presenta come una stellina sfocata; i suoi bracci, molto sottili, si individuano col l'aiuto di telescopi pi\u00f9 potenti, attraverso foto a lunga posa."}
{"id": "1375567", "revid": "1505830", "url": "https://it.wikipedia.org/wiki?curid=1375567", "title": "Sirti", "text": "Sirti S.p.A. \u00e8 una azienda specializzata nella progettazione, realizzazione e manutenzione di grandi reti di telecomunicazione.\nFondata nel 1921, opera nei settori delle telecomunicazioni, dell\u2019energia e delle soluzioni digitali per le aziende. Sirti \u00e8 player di successo anche a livello internazionale in Europa e in Medio Oriente.\nIl Gruppo Sirti svolge attivit\u00e0 di ricerca e sviluppo presso le proprie sedi di Milano e Roma, inoltre partecipa a progetti di ricerca in ambito europeo in collaborazione con alcuni dei principali operatori di telecomunicazioni, universit\u00e0, centri di ricerca e societ\u00e0 manifatturiere.\nStoria.\nLa nascita.\n\u00c8 stata fondata da Vittorio Bruni Tedeschi di CEAT e Piero Pirelli di Pirelli il 21 novembre 1921 con il nome di \"Societ\u00e0 Italiana Reti Telefoniche Interurbane\" con sede a Milano.\nNel 1925 fanno l'ingresso nell'azionariato le societ\u00e0 Western Electric, ITT e Siemens, portando Sirti ad essere leader italiano nella installazione di reti per comunicazioni telefoniche.\nIn quegli anni, crea la prima rete telefonica interurbana in Italia, collegando Nord, Centro e Sud della penisola, andando ad operare anche nell'Africa Orientale Italiana.\nIl dopoguerra.\nNel secondo dopoguerra, partecipa alla ricostruzione, fornendo e posando cavi coassiali e ponti radio, insieme a Pirelli e Sielte: nel 1977 completa la messa in posa del COS2, la prima rete urbana in fibra ottica al mondo, di progettazione CSELT e in collaborazione con Pirelli.\nL'ingresso in IRI e l'espansione internazionale.\nEntrata nell'orbita del gruppo IRI-STET (a partire dal 1965), nel 1978 assume l'attuale denominazione, iniziando a lavorare in tutto il mondo, realizzando, ad esempio, una dorsale di comunicazione in cavi coassiali tra Golfo Persico e Mar Rosso, per un totale di .\nNel 1985 si quota in Borsa; detiene l'esclusiva per la manutenzione delle rete telefonica nazionale di SIP ed ASST e tra i clienti annovera Ministero della difesa, Enel, Autostrade ed \u00e8 partner del Consorzio Saturno, incaricato di costruire gli impianti tecnologici sulla rete ferroviaria italiana ad alta velocit\u00e0.\nNel 1997 entra a far parte di Telecom Italia a seguito della trasformazione di STET.\nDall'uscita da Telecom Italia ai giorni nostri.\nNel 2000 viene venduta a Wiretel ed il suo ramo immobiliare, un patrimonio valutato tra 360 e 410 miliardi di lire[5], viene conferito nella nascente IMMSI S.p.A..\nA Genova, nel 2006, nasce il centro di ricerca Sirti finalizzato allo sviluppo di nuove soluzioni tecnologiche nell\u2019ambito della sicurezza ferroviaria. Il titolo Sirti torna a primeggiare in borsa con un incremento di valore da record fino al 2008 (2.65 \u20ac per azione), anno in cui si registra il delisting.\nIl 4 aprile 2008 Veicolo Italiano Investimenti Tecnologici acquisisce il 95% delle azioni Sirti, facendo scattare il diritto per Borsa Italiana di revocare la quotazione di Sirti.\nNel 2013, insieme a Huawei, realizza la rete LTE per Wind, vincendo il bando da 1 miliardo di euro promosso dal gestore telefonico.\nIl 10 agosto 2016 Pillarstone Italy, piattaforma finanziaria fondata da Kkr Credit, rileva il 100% del capitale da HIIT e Banca Imi. Alla fine dello stesso anno, Sirti annuncia il closing dell\u2019acquisizione dell\u2019intero capitale azionario di Foi &amp; Vitali Elettrodotti S.p.A., dando origine a Sirti Energia, societ\u00e0 interamente controllata da Sirti S.p.A., specializzata nella progettazione, costruzione e manutenzione di reti interrate o aeree, di trasporto e di distribuzione di energia.\nNel 2019 Sirti acquisisce Wellcomm Engineering, societ\u00e0 specializzata in ambito \"cyber security\", per rafforzare e sviluppare il posizionamento del gruppo nel settore ICT, gi\u00e0 consolidato grazie alla business unit \"Digital Solutions\".\nIl 9 febbraio 2021\u00a0MERMEC e Sirti comunicano il closing dell\u2019operazione di cessione del 100% delle attivit\u00e0 della Business Unit Trasporti di Sirti, annunciata in data 5 novembre 2020.\nL\u2019operazione \u00e8 avvenuta attraverso la creazione di una NewCo in cui sono confluite le attivit\u00e0 Trasporti di Sirti, che hanno un focus sullo sviluppo e fornitura di sistemi tecnologici per l\u2019infrastruttura ferroviaria.\nCon il closing dell\u2019operazione, il 100% della NewCo passa nelle mani di MERMEC.\nSociet\u00e0 controllate.\nSirti Energia controllata al 100% da Sirti\nSirti Alliance controllata al 90 % da Sirti e al 10 % da Sirti Energia.\nWellcomm Engineering controllata al 75 % da Sirti.\nPrincipali azionisti.\nSirti \u00e8 una societ\u00e0 con Socio unico PS Reti S.p.A.. Il Capitale Sociale ammonta a \u20ac 42.040.523 interamente versato.\nPS Reti S.p.A. (Pillarstone Italy) ha rilevato il 73,16% della societ\u00e0 da HIIT, un veicolo di private equity che raggruppava alcuni fondi di private equity, fondi di debito e alcuni soci industriali, e il restante 26,84% da Banca Imi, banca d\u2019investimento del Gruppo Intesa Sanpaolo."}
{"id": "1375571", "revid": "104458", "url": "https://it.wikipedia.org/wiki?curid=1375571", "title": "Guberniya", "text": ""}
{"id": "1375573", "revid": "547034", "url": "https://it.wikipedia.org/wiki?curid=1375573", "title": "Commissione delle Nazioni Unite per lo sviluppo sostenibile", "text": "La Commissione per lo sviluppo sostenibile delle Nazioni Unite (\"UNCSD, United Nations Commission on Sustainable Development\") \u00e8 una commissione del Consiglio economico e sociale delle Nazioni Unite\n\u00c8 stata istituita con la Risoluzione A/RES/47/191 del 22 dicembre 1992, ed ha il compito di sviluppare la raccomandazione del capitolo 38 dell'Agenda 21, trattato firmato a Rio de Janeiro nella conferenza dal 3 al 14 giugno 1992. La Commissione \u00e8 l'unica istituzione dell'ONU che si occupa nel contempo di questioni legate all'economia, allo sviluppo sociale e all'ambiente.\nLa Commissione \u00e8 composta da 53 Stati membri, secondo una ripartizione geografica. La sessione ordinaria si riunisce ogni anno, con la partecipazione dei 53 ministri di turno e le Organizzazione non governative. In occasione del riesame dell'attuazione dell'Agenda 21, la Commissione ha elaborato il testo del programma per l'ulteriore attuazione dell'Agenda 21, adottato dalla XIX Sessione speciale dell'Assemblea generale delle Nazioni Unite (UNGASS - giugno 1997)."}
{"id": "1375577", "revid": "121698733", "url": "https://it.wikipedia.org/wiki?curid=1375577", "title": "Dolores Ib\u00e1rruri", "text": "Il suo vero nome era Isidora Ib\u00e1rruri G\u00f3mez.\nBiografia.\nNacque in una famiglia di minatori, fu l'ottava di undici figli. Desiderava dedicarsi all'insegnamento, ma la sua famiglia non poteva permettersi di pagarle gli studi. Nel 1916, all'et\u00e0 di vent'anni, spos\u00f2 Juli\u00e1n Ruiz, un minatore e attivista politico. Ebbe sei figli, ma quattro morirono prima dell'et\u00e0 adulta.\nDopo la sua partecipazione allo sciopero generale del 1917, Ruiz venne imprigionato, il che aggrav\u00f2 le condizioni economiche della famiglia. Dolores Ib\u00e1rruri studi\u00f2 gli scritti di Karl Marx e si un\u00ec al Partito Comunista (PCE). Scrisse articoli per \"El Minero Vizca\u00edno\", quotidiano dei minatori, sotto lo pseudonimo di \"Pasionaria\", ossia fiore della passione, che scelse poich\u00e9 il suo primo articolo fu pubblicato durante la settimana di passione.\nAnni venti.\nNel 1920 venne eletta nel Comitato Provinciale del Partito Comunista Basco, mentre nel 1930 fu eletta nel Comitato Centrale del Partito Comunista Spagnolo. Con l'avvento della Seconda repubblica nel 1931, si spost\u00f2 a Madrid, dove divenne editore del quotidiano di sinistra \"Mundo Obrero\" (Mondo Operaio). Lavor\u00f2 per il miglioramento della condizione femminile. In seguito venne promossa all'Ufficio politico del Comitato Centrale del Partito. A causa delle sue attivit\u00e0, venne arrestata e imprigionata diverse volte, a partire dallo stesso anno 1931. La sua abilit\u00e0 oratoria la rese una dei principali rappresentanti del PCE. Fu una delegata dell'Internazionale Comunista (Comintern) a Mosca nel 1933.\nAnni trenta e quaranta.\nVenne eletta alle Cortes (Parlamento) nel 1936, e fece una campagna per il miglioramento delle condizioni lavorative, abitative e sanitarie. Con lo scoppio della Guerra civile spagnola, innalz\u00f2 la sua voce in difesa della Repubblica con il famoso slogan \"\u00a1No pasar\u00e1n!\" (\"Non passeranno\"). I suoi discorsi conquistarono molti, specialmente donne, alla causa antifascista (contro il nascente franchismo di Francisco Franco). Prese parte a diversi comitati, con personalit\u00e0 quali Palmiro Togliatti, per ottenere aiuto per la causa repubblicana.\nCionondimeno, dopo tre sanguinosi anni, nel 1939, con la caduta di Madrid in mano ai franchisti, le forze fasciste prevalsero. Dolores Ib\u00e1rruri and\u00f2 in esilio in Unione Sovietica, dove continu\u00f2 la sua attivit\u00e0 politica. Suo figlio Rub\u00e9n si un\u00ec all'Armata Rossa, e mor\u00ec nella Battaglia di Stalingrado nel 1942. Nel maggio 1944 Dolores divenne Segretario Generale del PCE, una posizione che conserv\u00f2 fino al 1960, quando assunse il titolo di Presidente del PCE, mantenendolo fino alla morte.\nAnni sessanta.\nAgli inizi degli anni sessanta le venne concessa la cittadinanza sovietica. Il suo lavoro politico venne riconosciuto durante quegli anni e ricevette una laurea honoris causa nel 1961 dall'Universit\u00e0 di Mosca. Ricevette il Premio Lenin per la pace (1964) e l'Ordine di Lenin (1965). La sua autobiografia, \"No Pasar\u00e1n\", fu pubblicata nel 1966.\nAnni settanta.\nDopo la morte di Francisco Franco, nel 1975, ritorn\u00f2 nella sua terra natia. Venne eletta come deputata delle Cortes nel giugno 1977, nelle prime elezioni libere dopo la restaurazione della democrazia.\nLa conversione al cattolicesimo e la morte.\nIl noto giornalista e biografo della Ib\u00e1rruri, il gesuita di sinistra, Pedro Miguel Lamet, ha raccontato nei suoi libri e al quotidiano spagnolo El Pa\u00eds come negli ultimi anni della sua vita la Pasionaria abbracci\u00f2 la fede cattolica: \u201cNegli ultimi anni di vita, per la amicizia con Padre Llanos, morto 21 anni fa, la Pasionaria torn\u00f2 alla fede che aveva abbandonato in giovent\u00f9. In una lettera al sacerdote, Dolores gli chiese di ricordarsi di lei durante la comunione.\u201d \nDolores Ib\u00e1rruri mor\u00ec di polmonite a Madrid, all'et\u00e0 di 93 anni."}
{"id": "1375579", "revid": "729019", "url": "https://it.wikipedia.org/wiki?curid=1375579", "title": "IGD SIIQ", "text": "IGD SIIQ S.p.A. (Immobiliare Grande Distribuzione Societ\u00e0 di Investimento Immobiliare Quotata S.p.A.) \u00e8 una delle principali societ\u00e0 italiane del settore immobiliare retail, attiva oltre che in quello italiano, focalizzato sui centri commerciali di medie-grandi dimensioni composti da ipermercato-superstore e galleria commerciale, anche in quello romeno.\nIGD \u00e8 nata attraverso il conferimento di gran parte del patrimonio immobiliare di propriet\u00e0 dell'allora Coop Adriatica (dal 2016 fusasi in Coop Alleanza 3.0) e di Unicoop Tirreno, i due soci di maggioranza che a fine 2017 controllano quasi il 53% del suo capitale\nLa societ\u00e0, quotata dal 2005 all'MTA agli indici FTSE Italia Mid Cap e FTSE Italia STAR della Borsa di Milano, \u00e8 stata nel 2008 la prima in Italia ad entrare nel regime SIIQ.\nStoria.\nLa storia di IGD ha le sue origini nell'attivit\u00e0 che gi\u00e0 nel 1977 la ESP Dettaglianti Associati srl gestiva nell'area di Ravenna, principalmente focalizzata sulla locazione di immobili per la vendita di prodotti non alimentari. Il 1998 vede l'inaugurazione a Ravenna del primo centro commerciale ESP, con l'ipermercato affidato a Coop Adriatica e la galleria gestita da Gescom.\nNel corso del 2000, Coop Adriatica conferisce parte del suo patrimonio immobiliare della grande distribuzione a ESP, che modifica la propria denominazione sociale in IGD - Immobiliare Grande Distribuzione.\nNel corso del 2003 anche Ipercoop Tirreno entra a far parte del capitale di IGD a fronte del conferimento del centro commerciale di Afragola, in Campania; in seguito, Ipercoop Tirreno cede la propria partecipazione in IGD a Unicoop Tirreno.\nNel marzo 2007 nasce RGD - Riqualificazione Grande Distribuzione, joint venture paritetica tra Beni Stabili e IGD, che si pone l'obiettivo di valorizzare centri commerciali gi\u00e0 operativi.\nNel marzo del 2008, IGD acquisisce il 100% della societ\u00e0 Winmarkt Magazine SA, che controlla un portafoglio di 14 centri commerciali in 13 citt\u00e0 romene.\nAd aprile 2008 IGD, prima realt\u00e0 del settore immobiliare in Italia, esercita l'opzione per il trattamento fiscale previsto nel regime delle SIIQ \u2013 Societ\u00e0 di Investimento Immobiliare Quotate, assumendo l'attuale denominazione sociale di IGD SIIQ.\nTra il 2009 e il 2010 IGD realizza le aperture dei nuovi centri commerciali nei pressi di Roma, Gravina di Catania, Faenza, Isola d'Asti, Palermo e Conegliano.\nDal 1\u00ba gennaio 2016 le quote detenute da Coop Adriatica passano nelle mani di Coop Alleanza 3.0, nuova cooperativa nata dalla fusione delle 3 grandi cooperative del Distretto Adriatico (Coop Adriatica, Coop Consumatori Nordest e Coop Estense).\nNel dicembre 2015, IGD compra da UnipolSai il centro commerciale \"Puntadiferro\" di Forl\u00ec.\nAttivit\u00e0.\nIGD svolge un'attivit\u00e0 di gestione immobiliare locativa di centri commerciali (Property Management), ma fornisce anche servizi immobiliari (Facility Management e Agency) sia ai centri di propriet\u00e0 sia a quelli di terzi.\nPortafoglio immobiliare.\nIl portafoglio immobiliare valorizzato al 31 dicembre 2017 (2,23 miliardi di euro) \u00e8 presente per il 92,6% in Italia e per il 7,4% in Romania. In Italia comprende cinquantacinque unit\u00e0 immobiliari: venticinque tra ipermercati e supermercati, ventitr\u00e9 tra gallerie commerciali e retail park, un city center e altre propriet\u00e0, ed in Romania quindici: quattordici centri commerciali ed un ufficio."}
{"id": "1375596", "revid": "21880", "url": "https://it.wikipedia.org/wiki?curid=1375596", "title": "Palpata", "text": "I Palpata sono una sottoclasse dei Polychaeta."}
{"id": "1375600", "revid": "287204", "url": "https://it.wikipedia.org/wiki?curid=1375600", "title": "NGC 4725", "text": "NGC 4725 \u00e8 una galassia a spirale barrata nella costellazione della Chioma di Berenice.\nPosizione.\nSi individua 5 gradi a sud-ovest della stella ; si tratta di una galassia spirale barrata, di notevoli dimensioni reali: sarebbe grande oltre il doppio della nostra Galassia, e sembra superi in grandezza pure la Galassia di Andromeda. Per individuarla in cielo, \u00e8 sufficiente un binocolo 11x80, nel quale si presenta come una chiazza allungata in senso NE-SW; un piccolo telescopio consente di notare, ai lati estremi, due formazioni simili a \"parentesi\", fra le quali si trova il nucleo, molto brillante. Strumenti oltre i 200mm di apertura consentono inoltre di poter notare i suoi bracci esterni. La distanza dalla Via Lattea \u00e8 stimata intorno ai 40 milioni di anni-luce."}
{"id": "1375605", "revid": "21880", "url": "https://it.wikipedia.org/wiki?curid=1375605", "title": "Canalipalpata", "text": "I Canalipalpata sono un ordine dei Polychaeta."}
{"id": "1375608", "revid": "767487", "url": "https://it.wikipedia.org/wiki?curid=1375608", "title": "The Great Raid - Un pugno di eroi", "text": "The Great Raid - Un pugno di eroi (\"The Great Raid\") \u00e8 un film del 2005 diretto da John Dahl. \nSi tratta della trasposizione cinematografica del libro \"Soldati fantasma\" di Hampton Sides. Fornisce uno sfondo storico degli eventi che hanno portato al raid, resoconti dettagliati sulle condizioni del campo, l'eroica volont\u00e0 di sopravvivere dei prigionieri, la pianificazione e la riuscita del salvataggio.\nTrama.\nLa storia si svolge durante la seconda guerra mondiale, alla fine di gennaio 1945. L'azione \u00e8 concentrata sul campo di prigionia di Cabanatuan, Filippine dove l'esercito imperiale giapponese teneva in custodia, da tre anni, 552 prigionieri di guerra \"(POW)\" statunitensi. I prigionieri, sopravvissuti alla marcia della morte di Bataan, avevano vissuto in condizioni deplorevoli, soffrendo la fame, torture, malattie tropicali e abusi da parte dei soldati giapponesi. Un massacro di 139 soldati americani, avvenuto il 14 dicembre 1944 vicino a Puerto Princesa, nella provincia filippina di Palawan, da parte dei soldati imperiali giapponesi, ha allertato i comandanti statunitensi del pericolo imminente di un altro omicidio di massa durante il ritiro dei giapponesi dalle Filippine. Il colonnello Henry Mucci, insieme a 133 giovani volontari del 6\u00b0 U.S. Army Ranger, tra cui il capitano Prince, e con il supporto della resistenza locale (250 - 280 guerriglieri filippini), viene incaricato di intraprendere una pericolosa missione per liberare i prigionieri. Nel frattempo, il comandante giapponese della base aveva ordinato lo sterminio dei prigionieri, senza alcuna piet\u00e0."}
{"id": "1375612", "revid": "838137", "url": "https://it.wikipedia.org/wiki?curid=1375612", "title": "Ethelda Bleibtrey", "text": "Vinse tre medaglie d'oro alle Olimpiadi di Anversa nel 1920.\nCominci\u00f2 a nuotare per recuperare dalla poliomielite che aveva contratto nel 1917.\nNel 1967 \u00e8 stata inserita nell'International Swimming Hall of Fame."}
{"id": "1375615", "revid": "123491076", "url": "https://it.wikipedia.org/wiki?curid=1375615", "title": "Futbol Club Barcelona 2005-2006", "text": "Rosa.\n "}
{"id": "1375625", "revid": "124693312", "url": "https://it.wikipedia.org/wiki?curid=1375625", "title": "Akio Morita", "text": "Biografia.\nProveniente da una famiglia di produttori alimentari, si laure\u00f2 all'Universit\u00e0 di Osaka nel 1944. Arruolatosi nella Marina imperiale giapponese, durante la seconda guerra mondiale, conobbe il futuro socio Ibuka.\nIl 7 maggio 1946 i due fondarono il primo embrione della futura multinazionale Sony Corporation, avendo come principali investitori la famiglia di Morita.\nPubblicazioni.\nHa pubblicato il libro \"Made in Japan : Akio Morita and Sony\", in cui si parla anche della Sony.\nHanno partecipato alla scrittura anche Edwin M. Reingold e Mitsuko Shimomura. Il libro non narra solo la storia della famiglia Morita, ma appunto anche la nascita della Sony, all'indomani della sconfitta del Giappone nella seconda guerra mondiale, ed il seguente e rapido sviluppo economico e sociale del paese del Sol Levante. Ci sono anche informazioni sulla cultura e il punto di vista giapponese, con particolare riferimento alla filosofia ed allo stile. Il comportamento giapponese, \u00e8 spiegato anche inserendolo nel contesto storico, recente e pi\u00f9 antico.\nMorita introduce le origini della propria famiglia, come fondatore della Sony. Ci sono anche capitoli e immagini della guerra, e sviluppi sui mercati internazionali. Il transistor fu inventato in USA nel 1950, e di come Sony abbia sfruttato al meglio questa rivoluzione. L'autobiografia, introduce dettagli originali riguardo ai brevetti, alle conferenze in diversi paesi ed anche ai dettagli su come sia stato sviluppato e prodotto il Walkman.\nIl tono \u00e8 intenso e personale, con uno stile comunicativo molto informale, contrario al comportamento standard giapponese.\nFu originariamente pubblicato in inglese (ISBN 0525244654) nel 1986, e tradotto in 12 lingue."}
{"id": "1375634", "revid": "1494169", "url": "https://it.wikipedia.org/wiki?curid=1375634", "title": "Oggetti non stellari nella costellazione del Cigno", "text": "Principali oggetti non stellari nella costellazione del Cigno."}
{"id": "1375635", "revid": "547034", "url": "https://it.wikipedia.org/wiki?curid=1375635", "title": "Manguebeat", "text": "Il movimento Manguebeat o Mangue Beat fonde la musica tradizionale della regione di Pernambuco come frevo, chachado, maracat\u00f9 e siranda, con i ritmo di rock e hip-hop. \nStoria.\nIl movimento manguebeat ebbe origine a Recife nel 1996. Il nome manguebeat, deriva dal fatto che la citt\u00e0 \u00e8 circondata da due grandi fiumi il Capibaribe e il Beberibe, che incontrano le acque dell'oceano Atlantico del nordest brasiliano proprio nella metropoli di Recife, dando origine al \"mangue\", terreno fangoso ed habitat naturale dei granchi di acqua dolce. Il manguebit quindi, \u00e8 un movimento che da voce ai diversi gruppi musicali emergenti di Pernambuco, per la maggior parte, di rock e pop. \nTra i suoi pionieri va ricordato Chico Science, fondatore del gruppo \"Chico Science a Na\u00e7ao Zumbi\". Il gruppo era composto di chitarrista, bassista, tastiera, cantante (Chico Science) e al posto della classica batteria, c'erano circa una decina di percussionisti. In particolare, utilizzavano i tamburi del Maracatu per riprodurre il rumore del basso della batteria. Il gruppo ebbe molto successo in tutto il Brasile e negli USA. Dopo la morte di chico, hanno continuato a presentarsi sotto il nome di \"Na\u00e7ao Zumbi\".\nIl simbolo del manguebit oltre al \"granchio\" \u00e8 l'antenna parabolica e il motto di Chico \"Dal Recife, al mondo\". Una volta iniziato il movimento, lo stile di musica manguebeat ha influenzato varie altre band emergenti, tra le prime Mundo Livre Sa. I seguaci del movimento indossavano cappelli di paglia e occhiali scuri. Il moto \"Da lama ao caos\", tradotto \"Dal fango al caos\", segnala il destino dei \"Mangueboys\", uomini granchi che escono dal fango del \"mangue\" della citt\u00e0 di Recife per invadere le caotiche citt\u00e0 mondiali con il loro stile musicale. Tale movimento, incita la creazione di musica in questo stile allo scopo di proliferarla nel mondo.\nAll'inizio degli anni 2020, lo stile \u00e8 stato modernizzato dal cantante Reiner, incorporando elementi minimalisti di generi musicali come trip hop e dub. Questo nuovo filone si chiamava Tribeat."}
{"id": "1375636", "revid": "123429917", "url": "https://it.wikipedia.org/wiki?curid=1375636", "title": "Futbol Club Barcelona 2004-2005", "text": ""}
{"id": "1375642", "revid": "21880", "url": "https://it.wikipedia.org/wiki?curid=1375642", "title": "Sabellida", "text": "I Sabellida sono un sottordine dei Polychaeta."}
{"id": "1375645", "revid": "4175", "url": "https://it.wikipedia.org/wiki?curid=1375645", "title": "Exit - Uscita di sicurezza", "text": "Exit - Uscita di sicurezza \u00e8 un programma televisivo italiano di approfondimento giornalistico condotto da Ilaria d'Amico che and\u00f2 in onda su LA7 per sette edizioni.\nIl programma proponeva inchieste, approfondimenti e interviste su temi di attualit\u00e0, politica e cronaca.\n\"Exit - Files\" era una variante del programma, in onda fino a giugno 2010, ed era incentrato su inchieste giornalistiche."}
{"id": "1375647", "revid": "1305772", "url": "https://it.wikipedia.org/wiki?curid=1375647", "title": "Pro Evolution Soccer", "text": "Pro Evolution Soccer (in Giappone e negli USA \"World Soccer Winning Eleven 5\") \u00e8 un videogioco di calcio sviluppato e pubblicato da Konami il 23 novembre 2001.\n\u00c8 il primo capitolo della serie \"Pro Evolution Soccer\".\nI telecronisti della versione italiana sono Gianni Pinoli e Sandro Manini.\nSquadre.\nIl videogioco contiene 85 squadre di cui 53 nazionali e 32 club.\nNazionali.\n \nClub.\nNel videogioco alcuni club hanno dei nomi fittizi. Tra parentesi i nomi reali.\nStadi.\nNel videogioco sono presenti 8 stadi con nomi fittizi:"}
{"id": "1375656", "revid": "2187884", "url": "https://it.wikipedia.org/wiki?curid=1375656", "title": "Vittorio Pusceddu", "text": "Caratteristiche tecniche.\nGiocatore.\nGiocava nel ruolo di terzino.\nCarriera.\nGiocatore.\nFa il suo esordio nel calcio professionistico con il Cagliari nel 1984 in Serie B. Si trasferisce in Serie A col Torino e poi in successione all', all'Udinese e al Genoa.\nNella stagione 1989-1990 Pusceddu passa all'Hellas Verona di Osvaldo Bagnoli, allenatore che lo utilizza da titolare nei ruoli di difensore e di terzino, dimostrandosi all'altezza della fiducia del mister, ma non riuscendo comunque ad evitare la retrocessione. La stagione successiva, allenato da Eugenio Fascetti, lo vede protagonista dell'immediata risalita in Serie A della squadra scaligera.\nDopo una stagione al Napoli (acquistato per 4,5 miliardi di lire), torna nel 1992-1993 al Cagliari nella trattativa che ha portato Daniel Fonseca al Napoli. In Sardegna vive quattro stagioni segnate dalla storica esperienza in Coppa UEFA della stagione 1993-1994, quando la squadra sarda elimina la Juventus e arriva in semifinale, dove viene estromessa dall'Inter. Pusceddu va in rete nella sfida contro il Malines.\nNella stagione con la maglia della Fiorentina partecipa alla conquista della Supercoppa italiana ai danni del Milan.\nNel 1997 disputa met\u00e0 stagione con l'Empoli, prima di trasferirsi al Torino, dove, dopo aver perso lo spareggio valido per la promozione in Serie A contro il Perugia, si ritira dall'attivit\u00e0 agonistica nel 1998.\nNel 1997 partecip\u00f2 alla selezione della Sardegna nella partita contro la Corsica, vinta dai sardi per 1-0.\nAllenatore.\n\u00c8 stato l'allenatore del Tavolara, militante in Serie D, in due occasioni: la prima nella stagione 2007-2008 e la seconda da subentrante la stagione successiva sino all'aprile del 2009 prima di venire esonerato e sostituito da Massimo Mariani.\nIl 3 ottobre 2012 viene nominato allenatore della primavera del Cagliari, in sostituzione di Diego Lopez promosso alla guida della prima squadra. Rimane in carica fino alla stagione 2014-2015.\nIl 25 gennaio 2020 viene nominato commissario tecnico della nazionale della Sardegna, per la quale da giocatore (e con la fascia di capitano) scese in campo nel 1997 in una amichevole contro la Corsica.\nRiconoscimenti.\n\u00c8 inserito nella \"Top 11 Rossobl\u00f9 - I pi\u00f9 forti di sempre\", la formazione votata dai tifosi comprendente i migliori rossobl\u00f9 di sempre."}
{"id": "1375660", "revid": "1718925", "url": "https://it.wikipedia.org/wiki?curid=1375660", "title": "Clima degli Stati Uniti d'America", "text": "Il clima degli Stati Uniti d'America, data la vastit\u00e0 del territorio, presenta una grande variet\u00e0. La zona nordorientale subisce l'afflusso di aria fredda ed \u00e8 caratterizzata da inverni freddi e piogge abbondanti. La zona degli Appalachi ha un clima montano, pi\u00f9 umido sul versante est, ventoso a ovest, in direzione delle Grandi Pianure. Le Montagne Rocciose hanno un clima montano. Le pianure interne sono aride, con temperature estive elevatissime in alcune regioni. Il clima della costa del Pacifico, riscaldata dalla Corrente della California, \u00e8 mite e piovoso a nord, e diventa pi\u00f9 caldo scendendo verso sud, fino al clima semi-desertico al confine con il Messico."}
{"id": "1375667", "revid": "287204", "url": "https://it.wikipedia.org/wiki?curid=1375667", "title": "Tule", "text": ""}
{"id": "1375670", "revid": "287204", "url": "https://it.wikipedia.org/wiki?curid=1375670", "title": "Nescaf\u00e8", "text": ""}
{"id": "1375671", "revid": "348618", "url": "https://it.wikipedia.org/wiki?curid=1375671", "title": "Futbol Club Barcelona 2003-2004", "text": ""}
{"id": "1375675", "revid": "287204", "url": "https://it.wikipedia.org/wiki?curid=1375675", "title": "Gundomado", "text": "Biografia.\nEra fratello di Vadomario e, secondo lo storico romano Ammiano Marcellino, i due fratelli governarono un'area sulla riva destra del Reno vicino all'attuale Breisach in Brisgovia. Per questa ragione, i due fratelli sono identificati come sovrani dei Brisigavi, menzionati brevemente nella \"Notitia Dignitatum\" tra il 395 e il 398.\nAmmiano Marcellino riferisce che Gundomado e suo fratello Vadomario firmarono un trattato di pace nel 354 dopo una battaglia persa contro l'imperatore Costanzo II vicino ad Augst. Nel 357 Gundomado fu ucciso dai suoi stessi seguaci perch\u00e9 non erano d'accordo con la sua politica pacifista nei confronti dei romani. Pertanto, insorsero contro il cesare Giuliano. Secondo Ammiano, questa ribellione fu presumibilmente favorita da Costanzo, che nutriva una notevole avversione per Giuliano. Tuttavia, questa versione potrebbe riflettere una visione di parte prodotta a scopo propagandistico da Ammiano, che era un sostenitore dell'imperatore Giuliano."}
{"id": "1375679", "revid": "287204", "url": "https://it.wikipedia.org/wiki?curid=1375679", "title": "Suomen Cup", "text": "La Suomen Cup (in italiano Coppa di Finlandia) \u00e8 la coppa nazionale di calcio finlandese, assegnata dalla Federazione calcistica finlandese. \u00c8 il secondo torneo del campionato finlandese di calcio per importanza dopo la Veikkausliiga. La squadra pi\u00f9 titolata \u00e8 l'HJK Helsinki, vincitore di 13 edizioni del torneo. Il Reipas Lahti \u00e8 l'unica squadra ad aver vinto cinque edizioni consecutivamente (dal 1972 al 1977)."}
{"id": "1375682", "revid": "1632387", "url": "https://it.wikipedia.org/wiki?curid=1375682", "title": "Comeback Kid (gruppo musicale)", "text": "I Comeback Kid (spesso abbreviato in CBK) sono un gruppo musicale canadese formatosi a Winnipeg nel 2000.\nBiografia.\nLa band si \u00e8 formata alla fine del 2000 da Andrew Neufeld e Jeremy Hiebert, i quali erano entrambi membri dei Figure Four. Si unirono ai loro amici Scott Wade e Kyle Profeta, ma inizialmente il gruppo doveva essere solamente un progetto parallelo. La loro popolarit\u00e0 crebbe grazie al passaparola nell'ambiente Hardcore. La band pubblic\u00f2 \"Turn It Around\" su Facedown Records nel 2003, prima di passare alla Smallman Records per il territorio canadese e la Victory Records per il resto del mondo. Nel 2005 incisero \"Wake The Dead\", attualmente considerato il loro pi\u00f9 grande lavoro ed evoluzione del precedente \"Turn It Around\", il quale fu premiato come miglior album Hardcore del 2005. Grazie a questo successo, la band divenne popolare in tutto il globo.\nNel marzo del 2006 Scott Wade inser\u00ec un messaggio su MySpace dicendo che avrebbe lasciato i Comeback Kid, ringraziando il gruppo e tutti i fan.\nScott suon\u00f2 un ultimo concerto con la band nel luglio del 2006.\nCon l'uscita del cantante Scott Wade nel 2006, vennero apportati dei cambiamenti all'interno della formazione, con il passaggio di Andrew Neufeld dalla chitarra alla voce e a seguire, l'entrata di Casey Hjelmberg al precedente posto di Neufeld come chitarra.\nL'anno successivo 2007 esce \"Broadcasting\", che presenta profonde differenze rispetto ai precedenti lavori della band, la quale descrive quest'ultimo album come un esperimento che coinvolge vari stili oltre al solito Hardcore. Nel 2008 viene pubblicato il DVD \"Trough the Noise\", contenente i live di vari tour e le interviste ai componenti della band.\nDopo tre anni dall'ultimo album, nell'agosto del 2010, esce il nuovo lavoro della band \"Symptoms + Cures\".\nNel gennaio 2012, il chitarrista Casey Hjelmberg comunica ufficialmente la sua uscita dalla band e viene rimpiazzato alla chitarra da Stu Ross dei Misery Signals/Living with Lions."}
{"id": "1375683", "revid": "363629", "url": "https://it.wikipedia.org/wiki?curid=1375683", "title": "Floquet de Neu", "text": "Fiocco di Neve, (in spagnolo Copito de Nieve e in fang Nfumu Ngui; Guinea Equatoriale, probabilmente 1964 - Barcellona, 24 novembre 2003) \u00e8 stato un gorilla albino, famosissimo abitante del giardino zoologico di Barcellona.\nBiografia.\nUnico esemplare di gorilla (pi\u00f9 propriamente un gorilla occidentale di pianura) affetto da albinismo mai osservato, Floquet de Neu venne catturato il 1\u00ba ottobre 1966 nei pressi del Rio Muni, in Guinea Equatoriale (allora provincia spagnola) da un contadino di etnia Fang, Benito Ma\u00f1\u00e9. Questi uccise il resto del branco cui il gorilla apparteneva, e raccolse il curioso cucciolo bianco, allora giovanissimo, dal corpo della madre morta (la stessa, come il resto del branco, possedeva una normale colorazione grigio-scuro). Benito Ma\u00f1\u00e9 tenne il cucciolo per quattro giorni, per poi portarlo a Bata, dove lo vendette al primatologo catalano Jordi Sabater Pi che, interessato all'anomalo colore del giovane gorilla, pag\u00f2 una piccola fortuna (circa 11.500 pesetas) per ottenerlo. Sabater Pi port\u00f2 il cucciolo con s\u00e9 a Barcellona, dove lo affid\u00f2 al locale giardino zoologico. Qui il piccolo, precedentemente chiamato \"Nfumu Ngi\" (in lingua fang \"gorilla bianco\"), venne ribattezzato con il nome catalano Floquet de Neu, che mantenne per il resto della sua vita.\nAllo zoo di Barcellona, dove rimase fino alla morte, Floquet de Neu divenne una vera e propria celebrit\u00e0: la sua fama fece il giro del mondo, ed attir\u00f2 giornalmente turisti e visitatori da ogni parte della Spagna e da ogni paese, diventando una sorta di \"mascotte\" del capoluogo catalano. Venne talvolta detto che possedesse un carattere schivo e scontroso, in quanto era solito ritrarsi di fronte alla folla di curiosi e mostrare un ghigno minaccioso a quanti volevano fotografarlo; tuttavia, come venne spiegato dagli zoologi che lo avevano in cura -e dallo stesso Sabater Pi- questo suo atteggiamento dipendeva non da una forma di aggressivit\u00e0, ma dalla estrema fotofobia di cui soffriva, a causa della mancanza di pigmento negli occhi, che lo portava a evitare le luci dei flash.\nDa adulto, Floquet de Neu raggiunse un peso intorno ai 187\u00a0kg ed una taglia di 1,63 m. Il suo albinismo era del tipo pi\u00f9 frequente anche negli esseri umani, detto albinismo oculo-cutaneo di subtipo 1A. Durante la sua vita si accoppi\u00f2 varie volte con tre femmine diverse, dalle quali ebbe un totale di 22 cuccioli, sei dei quali sopravvissero fino all'et\u00e0 adulta, generando a loro volta dei figli. Nessun membro della sua progenie mostr\u00f2 comunque alcun segno di albinismo. L'ultimo dei suoi figli, Urko, mor\u00ec nell'agosto del 2003.\nAlla fine della sua vita, Floquet aveva un'et\u00e0 compresa tra i 38 ed i 40 anni, notevolmente al di sopra della media della sua specie, che si aggira intorno ai 25 anni. A partire dal 2001 inizi\u00f2 a soffrire di una rara forma di cancro alla pelle, possibilmente correlata al suo albinismo, e nel settembre 2003 i veterinari annunciarono che era prossimo alla fine. Migliaia di persone affollarono lo zoo per vederlo e salutarlo un'ultima volta prima della sua morte, che avvenne il 24 novembre del 2003, tramite eutanasia.\nNella cultura di massa.\nLa fama mondiale di Floquet, unita alla sua particolarit\u00e0 di essere l'unico esemplare albino della sua specie, ispirarono molti artisti delle pi\u00f9 varie forme culturali. Compare quale protagonista del racconto \"Mem\u00f2ries d'en Floquet de Neu\", dello scrittore catalano Toni Sala, e pu\u00f2 vantare una breve apparizione nel romanzo \"Palomar\", di Italo Calvino. Anche il suo scopritore, Jordi Sabater Pi, dedic\u00f2 al gorilla un vero e proprio libro commemorativo, intitolato \"Floquet per sempre\".\nIn ambito musicale, la sua figura venne omaggiata da diversi artisti: i Basement Jaxx gli dedicarono la copertina del loro album \"Rooty\", mentre il gruppo rock italiano Tre Allegri Ragazzi Morti ne fecero il protagonista del loro nono album, \"Il sogno del gorilla bianco\". Inoltre Davide Toffolo, frontman e cantante della band, nonch\u00e9 fumettista, alla morte di Floquet realizz\u00f2 un albo a fumetti a lui dedicato, intitolato \"Il re bianco\".\nNel 1992, il musicista inglese Roger Waters ne fece uno dei protagonisti del video della canzone \"What God Wants\" tratto dal suo album \"Amused to Death\".\nNel 2011 il regista Andr\u00e9s G. Schaer ha realizzato un film \"Le avventure di Fiocco di Neve\", liberamente ispirato alla storia di Floquet de Neu.\nL'asteroide del sistema solare 95962 Copito \u00e8 stato cos\u00ec chiamato in onore del gorilla albino."}
{"id": "1375685", "revid": "400694", "url": "https://it.wikipedia.org/wiki?curid=1375685", "title": "Fiocco di neve (disambigua)", "text": ""}
{"id": "1375686", "revid": "21880", "url": "https://it.wikipedia.org/wiki?curid=1375686", "title": "Sanguisuga", "text": ""}
{"id": "1375688", "revid": "729019", "url": "https://it.wikipedia.org/wiki?curid=1375688", "title": "Futbol Club Barcelona 2002-2003", "text": ""}
{"id": "1375691", "revid": "6923", "url": "https://it.wikipedia.org/wiki?curid=1375691", "title": "Mosrite", "text": "La Mosrite \u00e8 un marchio di chitarre californiano (Mosrite OF California) nata negli anni cinquanta ed utilizzata soprattutto da gruppi surf.\nLa Mosrite divenne famosa perch\u00e9 utilizzata dai The Ventures, band surf strumentale che utilizzava due chitarre ed un basso (anch'esso Mosrite).\nNegli anni seguenti questa chitarra verr\u00e0 usata da Johnny Ramone dei Ramones, Fred \"Sonic\" Smith degli MC5, da Kurt Cobain dei Nirvana e da Nick Royale degli Hellacopters.\n\u00c8 caratterizzata da un suono secco e tagliente (molto in stile fender).\nOra la Mosrite non \u00e8 pi\u00f9 prodotta in California ma in Giappone, dove viene costruita e assemblata in modo totalmente fedele all'originale."}
{"id": "1375692", "revid": "466539", "url": "https://it.wikipedia.org/wiki?curid=1375692", "title": "Charly Mottet", "text": "Professionista dal 1983 al 1994, vinse il Giro di Lombardia nel 1988 e fu medaglia d'argento ai mondiali in linea 1986.\nCarriera.\nCharly Mottet nel corso degli anni ottanta e della prima met\u00e0 degli anni novanta riusc\u00ec ad ottenere vittorie di livello, sia nelle brevi corse a tappe come il Giro di Romandia e il Giro del Delfinato, sia nelle classiche. Suoi furono infatti il Giro di Lombardia del 1988 e il Campionato di Zurigo del 1990.\nGli manc\u00f2 sempre l'acuto in una grande corsa a tappe, anche se vinse la maglia bianca al Giro d'Italia 1984 e centr\u00f2 il podio al Giro d'Italia 1990, quando fu secondo dietro a Gianni Bugno. Vest\u00ec per sei giorni la maglia gialla nel combattutissimo Tour de France 1987, che termin\u00f2 quarto in classifica generale alle spalle di Roche, Delgado e Bernard. Fu di nuovo quarto nel Tour de France 1991, concluso alle spalle di Indurain, Bugno e Chiappucci, dove sigl\u00f2 una spettacolare doppietta centrando l'undicesima e dodicesima tappa.\nMottet ebbe anche modo di cimentarsi pi\u00f9 volte nell'attivit\u00e0 su pista, ottenendo anche alcune vittorie, nelle Sei Giorni di Grenoble e Parigi."}
{"id": "1375700", "revid": "1714743", "url": "https://it.wikipedia.org/wiki?curid=1375700", "title": "Maria d'Ungheria (1257-1323)", "text": "Biografia.\nFu la figlia - forse primogenita - di suo padre e di sua moglie, la regina Elisabetta, . . Suo fratello Ladislao regn\u00f2 sull'Ungheria dal 1272 al 1290.\nDopo le nozze con Carlo II lo Zoppo, acquis\u00ec il titolo di regina consorte di Napoli, dal 1285 al 1309 e ricevette il castello di Melfi come residenza ufficiale nel 1284.\nFece ricostruire il complesso conventuale delle monache clarisse e la chiesa di Santa Maria Donnaregina a Napoli, danneggiati dal terremoto del 1293, dove fu collocato il suo sepolcro, opera di Tino di Camaino, terminato nel 1326.\nMatrimonio e figli.\nNel giugno del 1270, all'et\u00e0 di circa tredici anni, spos\u00f2 a Napoli l'erede al trono Carlo, duca di Calabria, figlio primogenito di Carlo d'Angi\u00f2 e di Beatrice di Provenza.\nDall'unione nacquero quattordici figli:"}
{"id": "1375702", "revid": "287204", "url": "https://it.wikipedia.org/wiki?curid=1375702", "title": "Engin Atsur", "text": ""}
{"id": "1375711", "revid": "33689", "url": "https://it.wikipedia.org/wiki?curid=1375711", "title": "Missing-NO", "text": ""}
{"id": "1375713", "revid": "857138", "url": "https://it.wikipedia.org/wiki?curid=1375713", "title": "Morita", "text": "Morita \u00e8 un cognome giapponese che pu\u00f2 riferirsi a:\nMorita pu\u00f2 anche indicare:"}
{"id": "1375722", "revid": "15756", "url": "https://it.wikipedia.org/wiki?curid=1375722", "title": "Antonino Alberti", "text": "Biografia.\nNato nella famiglia dei marchesi di Pentadattilo, sin da giovane dimostr\u00f2 una spiccata inclinazione al disegno e frequent\u00f2 la scuola di Giovan Simone Comand\u00e8, dove impar\u00f2 i rudimenti della pittura.\nTrasferitosi a Roma, fu accolto nello studio del Domenichino, divenendo in breve tempo il suo allievo migliore. Collabor\u00f2 infatti col maestro in molte opere, come negli affreschi nella Cappella Merenda della chiesa di Santa Maria della Vittoria \"Estasi di san Francesco\" e \"Stimmate di san Francesco\", nella \"Madonna col Bambino, san Giovannino, san Petronio e angelo\", conservata alla Pinacoteca di Brera e nella \"Santa Cecilia\" di palazzo Rospigliosi-Pallavicini.\nNel 1633 il Barbalonga entr\u00f2 nell'Accademia di San Luca e l'anno seguente torn\u00f2 a Messina, dove dipinse il \"San Filippo Neri\" nell'ex Oratorio dei padri filippini 1634, la \"Piet\u00e0\", ora al Museo nazionale, e la \"Conversione di San Paolo\", nella chiesa di San Paolo."}
{"id": "1375731", "revid": "43211", "url": "https://it.wikipedia.org/wiki?curid=1375731", "title": "Sycho Sid", "text": ""}
{"id": "1375733", "revid": "43211", "url": "https://it.wikipedia.org/wiki?curid=1375733", "title": "Sid Justice", "text": ""}
{"id": "1375735", "revid": "2373", "url": "https://it.wikipedia.org/wiki?curid=1375735", "title": "Sebastiano Somma", "text": "Biografia.\nSebastiano Somma nasce a Castellammare di Stabia. A 22 anni si trasferisce a Roma, dove prende parte a diversi corsi di recitazione e dizione. I suoi primi lavori sono nella filodrammatica Napoletana con opere di Scarpetta e Eduardo; recitata insieme ad Aldo Giuffr\u00e9 prima e Rosalia Maggio poi nelle \"Sorelle Materassi\" di Aldo Palazzeschi. Al cinema si affaccia con opere leggere; Dopo anni a lavorare come protagonista di diversi fotoromanzi, in cui apparve inizialmente con il nome d'arte di Chris Olsen per poi passare al suo nome reale, \u2013 e una estemporanea esperienza come conduttore televisivo per il canale privato Odeon TV \u2013 il suo primo film \u00e8 \"Un jeans e una maglietta\" di Mariano Laurenti, cui fanno seguito molti altri film negli anni successivi.\nIl suo primo ruolo televisivo \u00e8 in uno sceneggiato di Silverio Blasi, \"Il boss\", nel quale interpreta un killer assoldato dalla mafia. \nA met\u00e0 anni Novanta lavora anche come \"inviato\" pubblicitario nella trasmissione di Raiuno \"Carramba che sorpresa\".\nLa svolta professionale per Somma avviene qualche anno dopo con una serie televisiva di grande successo: \"Sospetti\" di Luigi Perelli, di cui \u00e8 protagonista per tre edizioni. Per la regia di Fabrizio Costa interpreta due fiction importanti: \"Senza confini\" e \"Madre Teresa\".\nSeguono cinque stagioni di \"Un caso di coscienza\" e \"La bambina dalle mani sporche\" di Martinelli. Ritrova quindi il teatro, prima diretto da Giorgio Albertazzi in \"Sunshine\"; poi rende omaggio ad Eduardo de Filippo in una commedia interpretata a fianco di Tosca D'Aquino: \"Io, Eduardo\", diretta da Bruno Colella. Per quattro anni porta in scena due lavori di Leonardo Sciascia: \"Il giorno della civetta\" e \"A ciascuno il suo\".\nViene diretto da Gigi Proietti nella commedia \"Remember me\", dove mette in luce il suo lato comico/brillante. Segue un'altra commedia, \"Incubi d'amore\", diretta da Augusto Fornari. Al cinema ritorna con un film di Antonio Baiocco nel 2010, \"Il mercante di stoffe\", del quale diventa anche produttore per salvare l'opera dal fallimento del precedente produttore. Dirige e interpreta per la \"Fondazione Luchetta\" di Trieste tre cortometraggi che ricordano il dramma dei bambini vittime della guerra nella ex Jugoslavia; si cimenta nelle vesti di autore scrivendo assieme a Martino de Cesare e Paolo Logli un programma per Rai 1 dal nome \"Quando arriva un'emozione\", che racconta in musica i problemi dell'infanzia.\nTra le sue esperienze professionali, la conduzione di programmi televisivi come \"M'ama, non m'ama\", \"Utile futile\" e \"Miss Italia nel mondo\".\n\u00c8 tra gli interpreti e tra i maggiori sostenitori del docufilm \"Il bacio azzurro\" di Pino Tordiglione, che tratta il delicato problema dell'acqua.\nDopo tanti anni lontano dalla tv, nel 2020 torna su Rai 1 con la miniserie \"Come una madre\".\nNel 1996, durante una vacanza, ha conosciuto la collega Morgana Forcella che ha poi sposato nel 2004. Hanno avuto una figlia nel 2005. Si professa cattolico."}
{"id": "1375740", "revid": "400694", "url": "https://it.wikipedia.org/wiki?curid=1375740", "title": "Quatre Jours de Dunkerque", "text": ""}
{"id": "1375741", "revid": "2231812", "url": "https://it.wikipedia.org/wiki?curid=1375741", "title": "Gateway predefinito", "text": "Un gateway predefinito (in inglese \"default gateway\"), in informatica e telecomunicazioni, \u00e8 l'indirizzo di un router o altro dispositivo di routing che collega una rete locale a Internet.\nDescrizione e funzionamento.\nQuando un host vuole collegarsi a un indirizzo IP esterno alla rete locale, la richiesta viene inoltrata automaticamente a un gateway incaricato, dopo un instradamento diretto nella rete locale. Quando non ne esiste uno appositamente configurato per la richiesta, questa viene trasmessa automaticamente al gateway predefinito. Il parametro \"Default Gateway\" \u00e8 proprio del sistema TCP/IP ed \u00e8 una indicazione importante per la realizzazione del routing, ovvero l'instradamento dei pacchetti di dati nella rete Internet.\nOgni host collegato a Internet abilitato all'invio di dati sulla rete, deve avere un gateway predefinito nelle sue impostazioni.\nNei sistemi operativi.\nNei sistemi Unix/Linux, per avere informazioni sul gateway predefinito basta digitare da shell il comando codice_1.\nInvece, nei sistemi Windows, bisogna digitare dal prompt dei comandi codice_2.\nIn entrambi i casi vengono stampate a schermo le informazioni contenute nella tabella di routing, tra cui il gateway predefinito."}
{"id": "1375751", "revid": "177641", "url": "https://it.wikipedia.org/wiki?curid=1375751", "title": "Laurence Tureaud", "text": ""}
{"id": "1375752", "revid": "991694", "url": "https://it.wikipedia.org/wiki?curid=1375752", "title": "Qustodi del tempo", "text": ""}
{"id": "1375755", "revid": "2730", "url": "https://it.wikipedia.org/wiki?curid=1375755", "title": "Stati generali del 1789", "text": "Gli Stati generali del 1789 furono convocati da Luigi XVI allo scopo di raggiungere un accordo tra le classi sociali idoneo a risolvere la grave crisi politica, economica, sociale e finanziaria che affliggeva da anni la Francia. Inaugurati il 5 maggio 1789, essi furono gli ultimi dell'Ancien R\u00e9gime, crollato a seguito della Rivoluzione. Essi contavano 1139 membri, eletti a suffragio universale maschile censitario, di cui:\nLe premesse: la rivolta aristocratica contro l'assolutismo.\nLa crisi finanziaria dello Stato francese aveva origini lontane. Il debito pubblico, gi\u00e0 rilevante negli ultimi anni del regno di Luigi XIV continu\u00f2 a crescere sotto il regno di Luigi XV, a causa degli sprechi, dei privilegi e delle esenzioni di cui godeva la nobilt\u00e0. In compenso, l'economia francese aveva mantenuto una capacit\u00e0 di sviluppo in grado di compensare in parte gli effetti della cattiva amministrazione dello Stato, apportando vantaggi sia all'aristocrazia che alla borghesia imprenditoriale. Il rallentamento dello sviluppo economico, verificatosi a partire dal 1778 e la successiva recessione prolungatasi per tutto il regno di Luigi XVI, unitamente alle enormi spese militari sostenute in appoggio della Guerra d'indipendenza americana (2 miliardi di lire francesi) port\u00f2 le classi popolari alla miseria e le finanze statali al tracollo.\nNel tentativo di ottenere maggiori entrate e di porre almeno un limite ai privilegi fiscali, il ministro delle finanze Charles Alexandre de Calonne aveva presentato il 20 agosto 1786 un \"Piano di miglioramento delle finanze\" che prevedeva, tra l'altro, l'imposizione di una tassa su tutte le propriet\u00e0 fondiarie, anche nobiliari ed ecclesiastiche, prima escluse, la soppressione delle dogane interne e altre misure a favore della produzione industriale e del commercio. A questa riforma fiscale si associava una riforma amministrativa, l'istituzione di assemblee municipali, con funzione consultiva, elette dai sudditi che godessero di una rendita di almeno 600 lire.\nL'assemblea dei notabili, composta di nobili e prelati, convocata ad approvare la riforma, respinse il progetto che ledeva gli interessi delle classi che essi rappresentavano e di cui facevano parte, cos\u00ec che Luigi XVI, l'8 aprile 1787, licenzi\u00f2 il ministro.\nAnche il suo successore, l'arcivescovo di Tolosa \u00c9tienne-Charles de Lom\u00e9nie de Brienne, dopo essere ricorso a un prestito per evitare il crollo finanziario, ripropose sostanzialmente il progetto di Calonne, che fu ancora respinto dai notabili. Anche il Parlamento di Parigi respinse gli editti reali che prevedevano l'imposizione di alcune nuove imposte, e richiese la convocazione degli Stati generali. Richiesta reiterata il 3 maggio 1788, in una dichiarazione nella quale il Parlamento sosteneva che l'approvazione delle imposte era un diritto della nazione e condannava le lettres de cachet come lesive del diritto naturale alla libert\u00e0 individuale.\nI pronunciamenti liberali del Parlamento si accompagnavano al ribadimento dei privilegi nobiliari ma, nel loro insieme, costituivano un attacco al principio dell'assolutismo reale, cos\u00ec che la reazione monarchica non si fece attendere: arrestati due parlamentari, Duval d'Epremesnil e Goislard de Montsabert, l'8 maggio furono imposti d'autorit\u00e0 gli editti con i quali si riformava la giustizia, secondo il progetto del guardasigilli Lamoignon de Malesherbes: in particolare, il Parlamento perdeva il controllo degli editti reali, prerogativa assegnata a una \"Corte plenaria\" di duchi e di pari legati alla monarchia e vedeva soppresse o ridotte le sue prerogative in materia giudiziaria a favore dei tribunali di baliaggio.\nLa riforma provoc\u00f2 agitazioni in provincia: in giugno si ebbero disordini a Digione, a Tolosa, a Rennes, a Grenoble: in questa citt\u00e0, alle proteste dei nobili si associ\u00f2 il Terzo Stato, provocando per reazione l'esilio dei magistrati del Parlamento. Nobili, ecclesiastici e borghesi votarono una risoluzione che richiedava la reintegrazione dei magistrati e la convocazione degli Stati generali. A Vizille, il 21 luglio, si riun\u00ec un'Assemblea composta da 50 ecclesiastici, 165 nobili e 276 esponenti del Terzo Stato, che richiese la convocazione degli Stati generali \u00abper lottare contro il dispotismo dei ministri e porre termine alle depredazioni finanziarie\u00bb: in particolare, si chiedeva che fossero gli Stati generali a votare le imposte e fossero gli Stati provinciali, costituiti elettivamente, a gestire l'amministrazione locale.\nLa convergenza di aristocrazia e borghesia verificatasi a Vizille non fu imitata nel resto della Francia, perch\u00e9 gli interessi delle due classi, unite nella lotta contro l'assolutismo monarchico, rimanevano per il resto del tutto divergenti. Lo scopo della nobilt\u00e0 francese era indirizzato a conservare i propri privilegi e, rovesciando l'assolutismo, a sostituirvi il proprio potere, senza condivisioni. Il minaccioso messaggio che proveniva dalla provincia fu infatti compreso dal governo, che prefer\u00ec evitare uno scontro aperto con l'aristocrazia: l'8 agosto il re indisse gli Stati generali per il maggio successivo, il ministro Brienne si dimise il 24 agosto e il nuovo ministro Necker cancell\u00f2 la riforma giudiziaria. Il Parlamento di Parigi, restituito alla pienezza dei suoi poteri, deliber\u00f2 il 21 settembre che gli Stati generali, com'era avvenuto nel lontano 1614, fossero convocati secondo i tre ordini separati del Clero, della Nobilt\u00e0 e del Terzo Stato, avendo ciascuno di essi un solo voto a disposizione.\nLe elezioni.\nLa risoluzione del parlamento parigino pose fine alla provvisoria e precaria alleanza tra nobilt\u00e0 e borghesia: quest'ultima si costitu\u00ec nei fatti come \u00abpartito patriota\u00bb, intenzionato a candidarsi come rappresentante degli interessi di tutta la nazione al di l\u00e0 dei particolarismi di classe, rivendicando l'eguaglianza dei sudditi di fronte alla legge e ricevendo l'adesione di taluni esponenti dell'alta aristocrazia, come il marchese de La Fayette e il duca de La Rochefoucauld-Liancourt, e della nobilt\u00e0 di toga, come i parlamentari Lepeletier de Saint-Fargeau e H\u00e9rault de S\u00e9chelles.\nIn vista delle elezioni, il partito patriota invoc\u00f2 il \u00abraddoppio del Terzo\u00bb, ossia il diritto del Terzo Stato \u2013 che formalmente rappresentava il 98% dei francesi (contro il 2% di nobilt\u00e0 e clero) \u2013 ad avere tanti rappresentanti quanti quelli del Clero e della Nobilt\u00e0 insieme: il 5 dicembre anche il Parlamento di Parigi si dichiar\u00f2 favorevole al raddoppio, senza tuttavia pronunciarsi ulteriormente sulla questione fondamentale del sistema di votazione \u2013 voto per ordine o per testa \u2013 da adottare nelle sedute degli Stati generali. Forte della decisione del Parlamento, il ministro Necker appoggi\u00f2, nella riunione del Consiglio reale del 27 dicembre, la richiesta del raddoppio del Terzo Stato, dichiarandosi anche favorevole a lasciare libert\u00e0 di candidarsi a rappresentante di qualunque ordine, indipendentemente dal proprio ordine di appartenenza.\nIl Consiglio del re approv\u00f2 sia il raddoppio del Terzo che la libert\u00e0 di scelta dell'ordine, senza esprimersi sul sistema di votazione e il 24 gennaio 1789 furono rese pubbliche la lettera di convocazione degli Stati generali e il regolamento elettorale, nel quale ancora una volta non veniva affrontato il problema del sistema di voto.\nIn entrambe le lettere il re invitava i sudditi a \u00abconsigliarci e assisterci in tutte le cose che saranno messe sotto i nostri occhi\u00bb, e a \u00abfarci conoscere i desideri e le lamentele del nostro popolo\u00bb, in maniera di conseguire \u00abil pi\u00f9 prontamente possibile un rimedio efficace ai mali dello Stato\u00bb. Accogliendo l'invito, in breve tempo furono pubblicati un profluvio di \"Appels\", \"Avis\", \"Lettres\", \"Essais\", \"Conseils\", \"R\u00e9flexions\", \"Cahiers\" e \"Projets\": tra i pi\u00f9 noti, il \"Qu'est-ce que le Tiers \u00c9tat\" dell'abate Siey\u00e8s, gi\u00e0 noto in Francia per un \"Essai sur les privil\u00e8ges\", l'\"Appel \u00e0 la nation art\u00e9sienne\" dell'avvocato di Arras Maximilien de Robespierre, l'\"Appel \u00e0 la nation proven\u00e7ale\" del nobile Mirabeau, \"La France libre\" del giornalista Camille Desmoulins, l'\"Offrande \u00e0 la patrie\" del medico Jean-Paul Marat e anche i \"Cahiers du Quatri\u00e8me ordre\" di Louis Pierre Dufourny, tra le poche riflessioni sulle condizioni delle classi popolari che solo formalmente potevano essere rappresentate dal Terzo Stato.\nInfatti, il regolamento elettorale previsto per il Terzo Stato riservava il diritto di voto ai francesi di et\u00e0 non inferiore ai 25 anni, appartenenti a quell'ordine e iscritti nel ruolo delle imposte. Nelle citt\u00e0 gli elettori si sarebbero riuniti nelle corporazioni di appartenenza o, se non iscritti, nei quartieri di domicilio, scegliendo due delegati ogni cento votanti. L'assemblea dei delegati avrebbe a sua volta scelto i delegati dell'assemblea di baliaggio del proprio ordine che, infine, eleggeva i deputati agli Stati generali. Nelle province, gli abitanti del Terzo Stato si sarebbero riuniti in assemblea di parrocchia scegliendo due delegati ogni duecento \u00abfocolari\u00bb per l'assemblea di baliaggio che avrebbe proceduto all'elezione dei propri deputati. Non fu eletto alcun deputato che appartenesse ai ceti popolari urbani o alla classe dei \"laboureurs\", i contadini: nelle assemblee, era determinante l'eloquenza e il possesso di una buona istruzione, in particolare il sicuro maneggio della materia economica e giuridica, cos\u00ec che risultarono eletti 578 deputati, avvocati, medici, commercianti, finanzieri, industriali e borghesi proprietari terrieri, oltre a due personalit\u00e0 provenienti dagli altri due ordini, Mirabeau e l'abate Siey\u00e8s.\nPer gli altri due ordini, era sufficiente eleggere in prima istanza i deputati nelle assemblee di bailaggio: erano elettori del primo ordine, il clero, tutti gli ecclesiastici, dai parroci ai vescovi, mentre del secondo ordine erano elettori tutti i nobili in possesso di un feudo.\nIl clero elesse 291 deputati, tra i quali 220 curati, quasi tutti non nobili, spesso critici nei confronti dei privilegi dei vescovi e degli Ordini religiosi, e pertanto vicini alle posizioni del Terzo Stato. La loro congrua era infatti molto modesta - 750 lire francesi annue, che si riduceva a 350 per i vicari - e strideva con le altissime rendite dei 139 vescovi, tutti nobili e quasi tutti residenti a corte anzich\u00e9 nelle loro diocesi: il vescovo di Strasburgo, per esempio, godeva di una rendita di 400.000 lire francesi. Vi erano tuttavia anche vescovi liberali, quali Talleyrand-P\u00e9rigord, vescovo di Autun, o l'arcivescovo di Bordeaux, Champion de Cic\u00e9.\nLa nobilt\u00e0 elesse 270 deputati, in grande maggioranza decisi a conservare le prerogative della loro classe, anche se non mancavano, tra di essi, specialmente tra la pi\u00f9 alta aristocrazia, dei rappresentanti conquistati dalle idee dei \u00abLumi\u00bb e pertanto moderatamente liberali, come il marchese La Fayette, il duca de La Rochefaucauld, il visconte di Noailles o il conte di Clermont-Tonnerre.\nI \u00abcahiers de dol\u00e9ances\u00bb.\nIn ogni assemblea di baliaggio era stato redatto un \"cahier de dol\u00e9ances\", un registro nei quali erano riportate le lamentele circa abusi e inefficienze, di ordine sia locale che generale, riscontrate dalla comunit\u00e0, insieme con le rivendicazioni e le proposte ritenute necessarie. Soltanto le redazioni dei \"cahiers\" del Terzo Stato erano state precedute dalla presentazione di \"cahiers\" elaborati dalle assemblee di parrocchia, di corporazione e di quartiere, dei quali per\u00f2 non si era sempre tenuto conto nell'elaborazione di quelli definitivi di baliaggio.\nNel loro complesso, le rivendicazioni del Terzo Stato consistevano nell'abolizione della decima e dei diritti feudali, con o senza diritto di riscatto. Si reclamava una Costituzione liberale, che stabilisse l'eguaglianza di tutti i sudditi, garantisse la libert\u00e0 individuale e di stampa, che prevesse la limitazione dei poteri reali, l'elezione di un Parlamento nazionale con potere legislativo e che pertanto determinasse anche la misura dell'imposizione fiscale e infine che stabilisse la formazione di organi elettivi a cui affidare le amministrazioni locali.\nAnche i \"cahiers\" del Clero e della Nobilt\u00e0 si mostravano favorevoli all'abolizione dell'assolutismo e a molte richieste del Terzo Stato. Il Clero intendeva per\u00f2 mantenere i propri privilegi e negare la concessione della libert\u00e0 di coscienza, cos\u00ec come la Nobilt\u00e0 non intendeva cedere sulle proprie prerogative, pur accettando il principio dell'eguaglianza fiscale.\nRestava da dirimere il problema del sistema di voto: votare per ordine avrebbe significato mantenere in vita i privilegi del clero e della nobilt\u00e0, incompatibili con un autentico rinnovamento della istituzioni. Tuttavia i deputati del Terzo Stato potevano presentarsi uniti all'inaugurazione degli Stati generali: non cos\u00ec i rappresentanti degli altri due ordini. D'altra parte, l'unanimit\u00e0 manifestata da tutti gli ordini nella richiesta di mettere fine all'assolutismo avrebbe posto la monarchia in grave imbarazzo.\nI lavori degli Stati Generali.\nIl 5 maggio 1789 i deputati degli Stati generali furono presentati al re: secondo un'antica usanza, Luigi XVI ricevette nella sua stanza di lavoro con entrambi i battenti aperti i rappresentanti del clero poi, con un solo battente aperto, i deputati della nobilt\u00e0. Il re si trasfer\u00ec infine nella sua camera da letto, per assistere alla sfilata dei deputati del Terzo Stato: questa curiosa etichetta ricordava ai rappresentanti della nazione che le divisioni sociali - espressione della medievale distinzione di \"clero\", \"guerrieri\" e \"lavoratori\" - avevano un carattere trascendente e poi erano istituzione di Stato, e pertanto non potevano essere nemmeno messe in discussione. Il 4 maggio si tenne una processione per le strade di Versailles e fu celebrata una messa nella chiesa di San Luigi, nel corso della quale il vescovo di Nancy de La Fare pronunci\u00f2 il sermone.\nLa seduta inaugurale ebbe luogo il 5 maggio, in una sala dell'H\u00f4tel des Menus-Plaisirs, a Versailles, ribattezzata per la circostanza \"Sala dei tre Ordini\". Alla presenza di Luigi XVI e di Maria Antonietta, i deputati presero posto: il clero sedette alla destra del trono, la nobilt\u00e0 alla sinistra e i deputati del Terzo Stato, entrati nel palazzo da una porta laterale e dopo aver atteso in un corridoio, entrarono a uno a uno nella sala, prendendo posto di fronte ai reali. Quando il re si mise il cappello, clero e nobili fecero altrettanto, secondo regola: anche i deputati del Terzo si coprirono il capo, violando cos\u00ec l'antica consuetudine che li voleva a capo scoperto.\nLa seduta si apr\u00ec con il discorso di re Luigi il quale, dopo aver lamentato l'eccessiva inquietudine che percorreva il Paese, auspic\u00f2 il riordino delle finanze, invitando i deputati a fare proposte che egli avrebbe attentamente esaminato; segu\u00ec il discorso del guardasigilli Barentin il quale, fatto l'elogio del re, fece comprendere ai deputati di essere contrario a ogni novit\u00e0.\nIl ministro delle finanze Necker pronunci\u00f2 infine un discorso di tre ore, nel quale tratt\u00f2 della grave situazione finanziaria del Paese, mostrandosi tuttavia fiducioso sulla possibilit\u00e0 di porvi rimedio: sostenne infatti che il disavanzo del bilancio statale ammontava a 56 milioni di lire francesi, anzich\u00e9 ai reali 105 milioni. Dal re e dal governo non fu trattato alcun problema politico, non si accenn\u00f2 alla necessit\u00e0 di introdurre riforme, si evit\u00f2 ancora il problema del voto, se per testa, come voleva il Terzo Stato, o per ordine, come era nella tradizione.\nIl 6 maggio fu posta la questione del voto: i deputati del Terzo Stato furono unanimi nella scelta del voto per testa e si proclamarono \u00abdeputati dei Comuni\u00bb, intendendo con ci\u00f2 rifiutare il titolo di rappresentanti di un ordine per assumere quello di deputati della nazione. Si trattava gi\u00e0 di un atto rivoluzionario: ad esso, la nobilt\u00e0, con 141 deputati contro 47, rispose dichiarandosi favorevole al voto per ordine, imitata dal clero, ma con una maggioranza risicata di 133 rappresentanti contro 114 voti contrari espressi soprattutto dal basso clero, guidato dall'abate Gr\u00e9goire.\nLa costituzione dell'Assemblea nazionale.\nDopo una \"impasse\" di un mese, il 10 giugno, giorno fissato per l'appello di tutti i deputati, i rappresentanti dei Comuni invitarono i delegati degli altri due ordini a procedere alla verifica in un'assemblea comune. L'invito, respinto dalla nobilt\u00e0, fu raccolto soltanto nei giorni successivi da un numero crescente di deputati del basso clero finch\u00e9, il 15 giugno, su iniziativa dell'abate Si\u00e8yes, i deputati dell'ex-Terzo Stato decisero di dare inizio ai lavori: occorreva per\u00f2 dare un nuovo nome a quell'Assemblea, non essendo pi\u00f9 proponibile la denominazione di \u00abStati generali\u00bb. Il 17 giugno, in una turbolenta riunione del Terzo Stato fu scelta e approvata, su mozione di Siey\u00e8s, la proposta del deputato Legrand di definirsi \u00abAssemblea nazionale\u00bb.\nFu il \u00absereno e dignitoso\u00bb Jean Sylvain Bailly, astronomo e accademico, decano del Terzo Stato, a pilotare i deputati durante la turbolenta sessione nella quale decisero di costituirsi in Assemblea nazionale. La crisi fu raggiunta nella notte del 16 giugno. Adolphe Thiers nel suo libro \"Histoire de la r\u00e9volution fran\u00e7aise\" descrive il presidente Bailly come in piedi in disparte su di un podio, con le braccia conserte, mentre davanti a lui si scatena la bolgia. Quella notte Bailly aspett\u00f2 pi\u00f9 di un'ora nella speranza che si tutto si risolvesse in un clima pi\u00f9 tranquillo, e ammise nelle sue \"M\u00e9moires\" che alcuni degli spiriti pi\u00f9 impetuosi nella stanza chiesero a gran voce addirittura la sua rimozione. Il clima comunque si ristabil\u00ec, e l'Assemblea decise di rinviare la decisione al giorno successivo. Bailly nelle sue \"M\u00e9moires\" racconta un resoconto della sessione del 17 giugno con un'ostentazione melodrammatica: \u00abQuesto giorno sar\u00e0 per sempre indimenticabile. Questo fu il giorno in cui si costitu\u00ec l'Assemblea, quando l'Assemblea annunci\u00f2 i diritti della nazione...\u00bb Dopo che il decreto di costituzione, su mozione di Siey\u00e8s, fu approvato, la neo-battezzata \"Assemblea nazionale\" elesse Bailly come suo primo presidente. I deputati, poi, attesero la reazione della monarchia al fatto compiuto. Inoltre, fu subito approvato un decreto che stabiliva la legittimit\u00e0 della riscossione delle imposte approvate dalla nazione.\nTutti gli atti dell'Assemblea avevano una natura rivoluzionaria: sia il rifiuto degli \u00abordini\u00bb, gi\u00e0 anticipato nella deliberazione del 6 maggio precedente, che il decreto sulle imposte suonavano come una minaccia. Non esistevano pi\u00f9 le vecchie divisioni feudali e solo la Nazione, non il re o il governo, diretta emanazione reale, poteva emanare decreti e il decreto sulla fiscalit\u00e0, in particolare, ricordava implicitamente che, senza l'approvazione dell'Assemblea nazionale, il popolo poteva rifiutarsi di pagare le tasse.\nIl 19 giugno il clero, con 149 voti contro 137, decise di unirsi all'Assemblea, mentre la nobilt\u00e0 resistette, indirizzando al re una protesta nella quale ricordava che con la soppressione degli ordini non erano soltanto in gioco i diritti e il destino della nobilt\u00e0, ma quelli della stessa monarchia. Avveniva cos\u00ec che la nobilt\u00e0, che pure era stata la prima a volere la convocazione degli Stati generali sperando di dare con essi un colpo all'assolutismo monarchico, di fronte all'accelerazione degli eventi, ritornava a sottomettersi all'iniziativa reale, quale garante non solo dei suoi privilegi, ma della sua stessa sopravvivenza.\nLuigi XVI accolse immediatamente l'invito alla resistenza proveniente dalla nobilt\u00e0: lo stesso giorn\u00f2 annunci\u00f2 di non riconoscere i decreti di quell'Assemblea, promise di intervenire alla seduta del prossimo 23 giugno e fece intanto chiudere la sala delle riunioni.\nIl conflitto tra il re e la neonata Assemblea fu inaugurato dal Giuramento della Pallacorda il 20 giugno; per quella data infatti il re aveva ordinato la chiusura della sala dove si riuniva abitualmente l'Assemblea (una sala dell'H\u00f4tel des Menus-Plaisirs a Versailles) col pretesto di eseguirvi dei lavori di manutenzione, cercando in tal modo di impedire qualunque tipo di riunione. I deputati del Terzo Stato divennero furenti, gridarono al dispotismo e si sparsero per le vie di Versailles cercando di spargere i propri timori a tutti gli abitanti. Su proposta del deputato Joseph-Ignace Guillotin tutti si spostarono in una vicina sala adibita al gioco della pallacorda; lo stesso Bailly si premun\u00ec di avvisare i colleghi di spostarsi:\nNella palestra della pallacorda tutti i deputati giurarono solennemente \u00abdi non separarsi mai e di riunirsi ovunque le circostanze l'avrebbero richiesto, fino a che non fosse stata stabilita e affermata su solide fondamenta una Costituzione per il regno francese\u00bb. Una volta entrati dentro, fu offerta una sedia a Bailly il quale, invece di accettarla, si pose sopra ad un tavolo, rifiutando di sedersi mentre l'Assemblea si stava riunendo. Fu proprio Bailly, da presidente dell'Assemblea, a proporre il famoso giuramento - scritto da Jean-Baptiste-Pierre Bevi\u00e8re - e fu anche lui il primo a pronunciarlo e a sottoscriverlo: tutti lo imitarono, firmando il documento, eccezion fatta per Joseph Martin-Dauch, deputato di Castelnaudary, che si oppose apponendo la scritta \"avversario\" accanto alla sua firma. Bailly tent\u00f2 di ottenere da Martin-Dauch una ritrattazione, ma senza successo.\nFu una settimana piena di eventi drammatici che vide, anche, l'ascesa definitiva dei primi eroi della Rivoluzione. Considerandosi loro stessi dei rappresentanti di una rinascente Nazione francese, i leader dell'Assemblea nazionale \u2014 Mirabeau, Si\u00e9y\u00e8s, Target e Bailly \u2014 accettarono la sfida contro l\"'ancien r\u00e9gime\".\nL'indomani, il 21 giugno, quando i deputati del Terzo Stato trovarono ancora una volta chiusa la sala riunioni degli Stati generali, decisero di recarsi nella chiesa di Saint-Paul-Saint-Louis. Ben 149 deputati del clero, sensibili ai problemi dei contadini, si unirono a loro nell'esaltazione generale: avevano cos\u00ec assestato un nuovo colpo all'assolutismo.\nNella seduta del 23 giugno tenuta nuovamente nella sala des Menus-Plaisirs il re dichiar\u00f2 illegittime le sedute comuni, non riconobbe i decreti votati, si dichiar\u00f2 tuttavia favorevole a garantire le libert\u00e0 individuali e di stampa e all'eguaglianza fiscale, pur sostenendo di voler mantenere le decime e le rendite feudali e, per ultimo, impose che ciascun ordine si riunisse in sale separate, seguendo la tradizione degli Stati generali. All'ordine, ufficialmente comunicato dal maestro delle cerimonie al deputato decano Bailly, obbedirono la nobilt\u00e0 e una parte del clero: il resto dell'Assemblea decise di continuare i lavori, dichiarando validi i decreti approvati e inviolabili le persone dei deputati. E quando il Gran Cerimoniere del re, Henri-\u00c9vrard de Dreux-Br\u00e9z\u00e9, ribad\u00ec l'ordine, Bailly, in aperto dissenso all'imposizione reale di cessare la seduta, si alz\u00f2 dal suo seggio e gli rispose: \u00abNon posso separare l'Assemblea finch\u00e9 essa non ha deliberato\u00bb. \u00ab\u00c8 questa la sua risposta, vuole che la comunichi al re?\u00bb chiese il Gran Cerimoniere a Bailly, il quale replic\u00f2 con un secco: \u00abS\u00ec, signore\u00bb e, indirizzandosi immediatamente ai deputati che lo circondavano, continu\u00f2: \u00abMi pare che l'Assemblea nazionale non possa ricevere ordini\u00bb. Famosa fu anche la dichiarazione battagliera di Mirabeau a de Dreux-Br\u00e9z\u00e9: \u00abAndate a dire a quelli che vi mandano che noi siamo qui per la volont\u00e0 del popolo e che ci strapper\u00e0 da qui solo la potenza delle baionette\u00bb.\nDreux-Br\u00e9z\u00e9 annunci\u00f2 ci\u00f2 che era successo a Luigi XVI che, si dice, gli avrebbe risposto risentito: \u00abAh... me ne fotto! Che restino!\u00bb. L'assemblea, presieduta da Bailly, pot\u00e9 quindi procedere a lavorare indisturbata e ratific\u00f2 nella stessa seduta tre decreti fondamentali:\nNei tre giorni successivi l'Assemblea, forte dei deputati del Terzo Stato e della maggioranza dei rappresentanti del clero, vide ancora aumentare i propri ranghi: il 25 giugno si unirono 47 nobili, tra i quali il duca d'Orl\u00e9ans. Luigi XVI ammise implicitamente il fallimento della sua iniziativa e il 27 giugno invit\u00f2 ufficialmente nobili e clero a unirsi nell'Assemblea nazionale.\nCon l'unificazione dei tre ordini, gli Stati generali cessarono per sempre di esistere, e l'Assemblea poteva cominciare l'opera di smantellamento del vecchio regime: il 7 luglio fu eletto un comitato per l'elaborazione della Costituzione e il 9 l'Assemblea nazionale si proclam\u00f2 \u00abAssemblea nazionale costituente\u00bb. L'\"Ancien R\u00e8gime\" era stato giuridicamente distrutto senza colpo ferire ma il re e l'aristocrazia non avevano nessuna intenzione di accettare il fatto compiuto. La Rivoluzione appena intrapresa doveva ancora drammaticamente continuare."}
{"id": "1375757", "revid": "123468707", "url": "https://it.wikipedia.org/wiki?curid=1375757", "title": "America (Kafka)", "text": "America \u00e8 un romanzo giovanile di Franz Kafka scritto tra il 1911 e il 1914, rimasto incompiuto e pubblicato postumo in Germania nel 1927. Il titolo originario dell'opera era \"Il disperso\" (\"Der Verschollene\"), ma Max Brod, amico ed esecutore testamentario di Kafka, che ne cur\u00f2 la pubblicazione, lo cambi\u00f2 in \"America\".\nIl primo capitolo fu pubblicato come racconto autonomo col titolo \"Il fochista\"; da l\u00ec prende le mosse il resto del romanzo, rimasto incompiuto, che narra la storia delle quanto mai bizzarre peregrinazioni di un emigrante europeo di sedici anni nel Nuovo Mondo.\nTrama.\nCapitolo I: Il fochista.\nIl capitolo racconta la storia di Karl Rossmann, un sedicenne praghese che viene costretto dai suoi genitori ad emigrare in America per sfuggire allo scandalo provocato dal fatto che era stato sedotto da una donna pi\u00f9 grande - la cameriera di casa - la quale era successivamente rimasta incinta. Il giovane Karl s'imbarca cos\u00ec sulla prima nave diretta a New York; appena giunto a destinazione, costretto a rientrare sulla nave per aver dimenticato l'ombrello, incontra un fuochista di bordo. Dopo l'iniziale perplessit\u00e0, solidarizza con costui e lo accompagna per sostenere la sua giusta causa al cospetto delle autorit\u00e0 della nave contro un diretto superiore di cui aveva subito le angherie. Nella cabina del capitano Karl incontra il signor Jakob, lo zio senatore che il ragazzo non aveva mai visto, che lo stava cercando. Riconosciutolo, il signor Jakob lo porta via con s\u00e9, costringendolo ad abbandonare il fochista.\nCapitolo II: Lo zio.\nInizialmente accolto in casa dal ricco ed influente parente, Karl ha l'occasione di apprendere la lingua inglese, di riprendere lo studio del pianoforte e anche di stringere amicizie con giovani del luogo grazie alla frequentazione del maneggio, dove si dedica all'equitazione. Conduce una vita agiata e, dopo qualche tempo, lo zio gli consente di visitare la sua grande azienda, una ditta di commissioni e spedizioni. L\u00ec conosce tra gli altri il signor Green e il signor Pollunder, suoi colleghi in affari. Nonostante l'opposizione dello zio, Pollunder invita Karl a una gita nella sua villa fuori New York per presentargli la figlia Klara.\nCapitolo III: Una villa nei pressi di New York.\nLa visita al signor Pollunder si rivela catastrofica. Karl dapprincipio sembra stringere amicizia con Klara, quando sopraggiunge Green per trattare affari con Pollunder. Karl e Klara restano dunque soli nelle stanze dell'immensa villa e giungono rapidamente a un alterco che convince Karl a cercare ogni modo possibile per lasciare la villa e tornare dallo zio, che sapeva di avere offeso con la sua decisione di recarsi l\u00e0 contro la sua volont\u00e0. A causa dell'ora tarda e del fatto che si perde pi\u00f9 volte nel labirinto di stanze, non riesce nel suo intento; anzi ha modo di scoprire che Klara \u00e8 fidanzata con uno degli amici conosciuti al maneggio. Quando finalmente riesce a raggiungere i signori Pollunder e Green, scoccata la mezzanotte, Green gli consegna un messaggio dello zio. Richiamandosi ai valori morali ai quali ha improntato la sua vita, lo zio stigmatizza il comportamento del nipote e gli comunica che non potr\u00e0 fare ritorno nella sua casa.\nCapitolo IV: La marcia verso Ramses.\nRitrovatosi nuovamente abbandonato, il ragazzo comincia a vagare senza meta fino a che non incontra due vagabondi, il francese Delamarche e l'irlandese Robinson, e per qualche tempo viaggia insieme a loro. I due promettono di aiutarlo a trovare un'occupazione che gli possa permettere di sopravvivere e mantenersi da solo, ma intanto vendono senza permesso il suo vestito buono e mangiano a sbafo il suo cibo. Lungo il percorso i due lo costringono ad andare ad acquistare delle vivande per cena al vicino Hotel Occidental. In quest'occasione Karl fa conoscenza con la capocuoca e quest'ultima, prendendolo in simpatia, riesce a convincerlo a fermarsi l\u00ec e a liquidare in qualche modo i due loschi individui, che tuttavia non si dimenticheranno di lui.\nCapitolo V: All'Hotel Occidental.\nGrazie all'interessamento della capocuoca, Karl riesce a essere assunto come ragazzo dell'ascensore; conosce l\u00ec, tra gli altri, la dattilografa Therese, ragazza diciottenne proveniente dalla Pomerania, con la quale stringe subito amicizia. Karl \u00e8 intenzionato a svolgere il lavoro con diligenza e ad evitare di mettersi nei guai; per questo inizia a studiare durante le ore libere e sopporta la difficolt\u00e0 della convivenza con gli altri ragazzi nel dormitorio comune.\nCapitolo VI: Il caso Robinson.\nDopo un periodo di tranquillit\u00e0, una sera si presenta nell'albergo uno dei due vagabondi, Robinson: \u00e8 ubriaco e vuole denaro. Dopo avere cercato di respingerlo, Karl si assenta per poco dal lavoro per dargli soccorso, ma per questo deve scontrarsi con l'apparato dell'albergo (il capocameriere e, soprattutto, il capoportiere). Nonostante le buone parole della capocuoca e di Therese, Karl \u00e8 licenziato in tronco, e, successivamente, viene malmenato dal capoportiere stesso. Per sfuggire alla sua stretta \u00e8 costretto a lasciargli la giacca che contiene denaro e documenti. \nCapitoli VII-VIII.\nKarl e Robinson raggiungono l'appartamento dove Delamarche ha trovato asilo presso una cantante d'opera grassa e capricciosa, Brunelda, che ha accolto Delamarche come amante e Robinson come loro servitore. L'appartamento \u00e8 nel caos pi\u00f9 assoluto, e servire la coppia nel modo migliore \u00e8 quasi impossibile. Karl vorrebbe fuggire, ma non gli \u00e8 consentito; inoltre, senza documenti, troverebbe comunque difficolt\u00e0 all'esterno. Si assoggetta pertanto a questo genere di servit\u00f9. Dopo qualche tempo, sul terrazzino della stanza fa conoscenza con uno studente che abita l\u00ec a fianco, e questi gli consiglia di rimanere in quanto gli sarebbe molto difficile trovare un altro posto altrove. Il ragazzo riconosce la saggezza di quel suggerimento e decide di restare. Dimostrando una buona capacit\u00e0 di adattamento, giunge perfino a fare contenti Brunelda e Delamarche con alcuni stratagemmi che assicurano loro un'ottima colazione fuori orario.\nFrammenti.\n1. L'uscita di Brunelda.\nKarl conduce Brunelda fuori casa su una carrozzella per malati, coprendola con un panno perch\u00e9 nessuno possa vederla.\n2. [senza titolo].\nKarl vede un manifesto con la pubblicit\u00e0 del teatro di Oklahoma, che \u00e8 alla ricerca di collaboratori e promette di assumere chiunque si presenti. Karl si presenta ed \u00e8 assunto come operaio tecnico e mandato in treno da New York a Oklahoma.\n3. [senza titolo].\nProseguendo il frammento precedente, descrive una parte del viaggio verso Oklahoma.\nIncertezze sul titolo e sul finale.\nSecondo il biografo ufficiale di Kafka, Max Brod, lo scrittore avrebbe voluto riservare al lettore la sorpresa di una conclusione ottimistica, col ritorno in patria e la riappacificazione con i genitori.\nTemi trattati.\nLa descrizione che Kafka fa dell'America \u00e8 simile a quella degli emigranti al cospetto dei loro parenti rimasti in patria. Da un lato evidenzia una meccanizzazione estrema, una sproporzione nelle dimensioni e dall'altra risalta le disparit\u00e0 sociali, le difficili condizioni di lavoro e i ritmi disumani.\nAdattamenti.\nNel 1966, James Ferman ha diretto \"Amerika\" per la serie \"Theatre 625\" trasmessa dalla BBC.\nZbyn\u011bk Brynych ha diretto nel 1969 il film \"Amerika oder der Verschollene\" per la TV tedesca ZDF.\nIl romanzo \u00e8 stato adattato per il grande schermo col film \"Klassenverh\u00e4ltnisse\" (\"Rapporti di classe\") di Jean-Marie Straub e Dani\u00e8le Huillet nel 1983.\nTutta l\"'Intervista\" di Federico Fellini ruota attorno alle riprese immaginarie per un adattamento cinematografico di questo romanzo.\nDal romanzo \u00e8 stato adattato un film intitolato \"Amerika\" del 1994 per la regia di Vladim\u00edr Mich\u00e1lek.\nL'artista tedesco Martin Kippenberger ha tentato di concludere la storia nel suo \"The Happy Ending of Franz Kafka's \"Amerika\"\".\nNel 2012, la compagnia d'opera T\u00eate \u00e0 T\u00eate ha eseguito l'adattamento teatrale in un'opera da camera intitolata \"Amerika\" a cura di Samuel Bordoli."}
{"id": "1375758", "revid": "11959", "url": "https://it.wikipedia.org/wiki?curid=1375758", "title": "Abd Allah", "text": ""}
{"id": "1375759", "revid": "486946", "url": "https://it.wikipedia.org/wiki?curid=1375759", "title": "Stadio di Wembley (vecchio)", "text": ""}
{"id": "1375762", "revid": "33751", "url": "https://it.wikipedia.org/wiki?curid=1375762", "title": "Maghi di Wembley", "text": ""}
{"id": "1375763", "revid": "121041036", "url": "https://it.wikipedia.org/wiki?curid=1375763", "title": "Fiat 8V", "text": "La Fiat 8V, anche nota come \"Ottov\u00f9\", \u00e8 una berlinetta sportiva prodotta dalla casa torinese, in pochi esemplari, dal 1952 al 1954.\nIl contesto.\nNel 1947, il presidente della Fiat Vittorio Valletta convoc\u00f2 Dante Giacosa per incaricarlo di realizzare un'automobile adatta al mercato statunitense; un'iniziativa commerciale-politica concordata con il Presidente del Consiglio De Gasperi, quale simbolico ringraziamento per il promesso Piano Marshall. Ipotizzando una berlina con motore di sei cilindri a V, Valletta specific\u00f2 che la nuova vettura doveva \"piacere agli americani\". La risposta di Giacosa - \"Forse dovremmo costruirla in America\" - nacque dalla consapevolezza di doversi impegnare nella costruzione di una vettura con caratteristiche tecnologiche diverse da quelle europee, quando le strutture produttive, gravemente colpite dai bombardamenti della seconda guerra mondiale, a malapena riuscivano a sfornare limitate serie di modelli progettati vent'anni prima. Per cercare di ridurre lo sforzo tecnologico, propose quindi di aumentare il numero dei cilindri a otto, in modo da evitare le ben note difficolt\u00e0 di equilibratura di un motore a sei cilindri. Inoltre, un tale frazionamento avrebbe consentito di riutilizzare o sperimentare componenti dei modelli di grande produzione. Nacquero cos\u00ec il motore tipo 104 e il telaio a traliccio tipo 106 che avranno per\u00f2 breve durata: il prototipo realizzato dalla Pininfarina non piacque e, scemata la \"necessit\u00e0 politica\", il progetto della berlina verr\u00e0 abbandonato, dirottando le esperienze tecniche acquisite in favore della pi\u00f9 razionale \"1400\" e lasciando \"orfano\" il motore \"8V\" ormai ultimato.\nStoria del modello.\nNel 1950, la direzione commerciale della Fiat decise di produrre una berlinetta allo scopo di rilanciare l'immagine sportiva del marchio e nonostante Giacosa considerasse inopportuno distrarre le poche forze tecniche, gi\u00e0 impegnate su progetti di vetture per la grande serie, al fine di realizzare un modello del quale era facile prevedere la modesta produzione di esemplari, anche in caso di successo. La soluzione adottata fu quella di affidare la realizzazione del prototipo alla SIATA e di rispolverare il motore \"8V\" modificandone l'albero a camme. Per ottenere le sospensioni a quattro ruote indipendenti vennero montate quelle della 1100 anche al retrotreno, riutilizzando un precedente studio per un modello fuoristrada.\nLa carrozzeria venne disegnata dall'ingegnere Luigi Fabio Rapi, gi\u00e0 autore della Isotta Fraschini 8C Monterosa, e la vettura venne presentata al Salone dell'Automobile di Parigi del 1952 e, per non intralciare la produzione di serie, venne costruita nella Sezione Carrozzerie Speciali della Fiat. Come previsto da Giacosa, la vettura ebbe scarso successo, anche per l'elevato costo che, alla ristretta clientela abbiente, faceva preferire vetture ben pi\u00f9 blasonate. Molti gruppi telaio-motore vennero venduti a svariati carrozzieri.\nNel 1954 venne realizzata una seconda serie, rinnovata nel telaio, con carrozzeria in vetroresina del peso di soli 48 kg e con il motore potenziato a 125 CV, ma dopo pochi mesi la direzione Fiat decise di interromperne definitivamente la produzione.\nI carrozzieri.\nLa maggior parte degli autotelai \"8V\" vennero ceduti a carrozzerie come Balbo, Bertone, Ghia, Pinin Farina, Stabilimenti Farina, Vignale e Zagato, molto attive all'epoca, che ne fecero dream car per esposizioni o modelli esclusivi di piccolissima serie, in versione aperta o chiusa, dato che la rigidit\u00e0 del telaio portante consentiva qualunque tipo di trasformazione. Tra le molte realizzazioni si ricordano la SIATA 208 Sport di Bertone, le 8V \"Supersonic\" di Ghia, disegnata da Savonuzzi e frutto della moda \"Jet Age\", o l'unica \"Demon Rouge\" di Vignale disegnata da Michelotti.\nLa 8V Elaborata Zagato.\nDiscorso a parte meritano le 8V di Zagato. In seguito all'improvvisa chiusura della produzione, Zagato si offr\u00ec di rilevare le 25 vetture rimaste invendute, che gli furono concesse a prezzo di liquidazione. Con poche modifiche alla carrozzeria e qualche accorgimento per aumentare la potenza del motore, venne realizzata la \"8V Elaborata Zagato\", una vettura che ebbe grande fortuna nelle competizioni sportive europee e americane, mietendo una numerosa serie di allori, tra i quali cinque campionati nazionali di velocit\u00e0 consecutivi (1954-1958) per vetture 2000 GT. Memorabile fu la vittoria conseguita all'AVUS, nel Gran Premio di Berlino del 1955, dove la \"8V\" pilotata da Elio Zagato, riusc\u00ec nell'insperata impresa di battere la Porsche sulla pista di casa, stabilendo anche il miglior giro della gara a oltre 173 km/h di media. Rendendosi conto del ritorno per l'immagine sportiva aziendale, la Fiat si offr\u00ec di provvedere al mantenimento in efficienza delle vetture attraverso il proprio reparto corse. \u00c8 forse l'unico caso di modello sportivo che inizi\u00f2 a vincere nelle competizioni dopo essere uscito di produzione.\nLe 8V speciali.\nFra le caratteristiche meccaniche rilevanti le sospensioni a quattro ruote indipendenti, una prerogativa per l\u2019epoca e per la prima volta montate su una Fiat, mentre sono pi\u00f9 convenzionali il cambio a quattro marce, con prima non sincronizzata, e i freni a tamburo. \nLa cilindrata del motore di 1.996 centimetri cubici, di dimensione ridotta considerando il frazionamento davvero insolito per una italiana, consente, con la presenza di due carburatori doppio corpo Weber, una potenza di 105 cavalli che con le evoluzioni successive arriver\u00e0 a 115 e a 127 cavalli. \nQualit\u00e0 dinamiche complessive, queste, (la velocit\u00e0 massima raggiunge i 190 chilometri orari) che mettono in concorrenza diretta la 8V con rivali blasonate come l\u2019Alfa Romeo 1900 Sprint e la Lancia Aurelia B20 che in quel momento monopolizzano la ristretta clientela privilegiata della categoria in grado di spendere cifre intorno ai tre milioni di lire."}
{"id": "1375769", "revid": "177641", "url": "https://it.wikipedia.org/wiki?curid=1375769", "title": "Sara Rebecca Abeles", "text": ""}
{"id": "1375770", "revid": "647919", "url": "https://it.wikipedia.org/wiki?curid=1375770", "title": "Camel case", "text": ""}
{"id": "1375775", "revid": "177641", "url": "https://it.wikipedia.org/wiki?curid=1375775", "title": "Lillo Brancato Jr", "text": ""}
{"id": "1375779", "revid": "177641", "url": "https://it.wikipedia.org/wiki?curid=1375779", "title": "Earnest Lee Hudson", "text": ""}
{"id": "1375780", "revid": "1982", "url": "https://it.wikipedia.org/wiki?curid=1375780", "title": "Gustavo De Marco", "text": "Pu\u00f2 essere considerato come il comico pi\u00f9 famoso della scena napoletana del periodo, anche grazie al fenomeno delle periodiche, con una comicit\u00e0 legata ad una particolare mimica del corpo, all'arte dei doppi sensi e ad alcune macchiette (come \"il bel Ciccillo\") poi rese famosissime nei decenni a venire dai suoi epigoni, su tutti Tot\u00f2 e Nino Taranto. Ricordiamo anche l'invenzione dell'\"uomo-marionetta\" (all'epoca detto \"comico-zumpo\"), anche questa poi riproposta con grande successo da Tot\u00f2.\nIn particolare Tot\u00f2 esord\u00ec proprio imitando, ancora giovanissimo, il repertorio di De Marco che si esibiva, all'epoca, al Teatro Jovinelli di Roma, per poi ampliarne ulteriormente la carica comica negli anni a venire. In ci\u00f2 risiede se vogliamo la fortuna e la sfortuna di De Marco: se da un lato Tot\u00f2 ha consegnato le sue invenzioni all'immaginario collettivo, d'altra parte ne ha offuscato la memoria, rendendolo di fatto oggi quasi dimenticato. Allo stesso Tot\u00f2 dobbiamo una testimonianza sull'arte di De Marco:"}
{"id": "1375782", "revid": "945903", "url": "https://it.wikipedia.org/wiki?curid=1375782", "title": "Love Chronicles", "text": "Love Chronicles \u00e8 il secondo album di Al Stewart, pubblicato nel febbraio del 1969.\nNegli Stati Uniti l'album fu pubblicato (dalla Epic Records, BN 26564)) nel giugno del 1970 .\nDisco.\n\"Love Chronicles\" fu votato miglior album folk dell'anno dal \"Melody Maker\".\n\"In Brooklyn\" \u00e8 dedicata al celebre \"borough\" di New York visitato da Stewart su invito dell'amico Paul Simon.\nL'Old Compton Street di \"Old Compton Street Blues\" \u00e8 una via di Londra non lontana dal \"Les Cousins\", uno dei club londinesi dove il cantautore scozzese si esibiva abitualmente.\n\"Love Chronicles\" \u00e8 una ballata di 18 minuti diventata famosa per la presenza, nel testo, della parola \"fottere\" (riportata anche sui testi all'interno della copertina).\nSotto lo pseudonimo di Marvyn Prestwick, Simon Breckenridge e Martyn Francis si nascondono rispettivamente Richard Thompson, Simon Nicol e Martin Lamble, tutti membri \u2013 insieme al bassista Ashley Hutchings \u2013 dei Fairport Convention, band che spesso lo accompagnava nei concerti.\nLa ragazza fotografata nel retro di copertina insieme a Stewart \u00e8 Mandi, sua girlfriend di allora.\nIn questo disco suona anche Jimmy Page.\nNel 2007 \u00e8 uscito un CD del disco con alcune \"bonus tracks\"."}
{"id": "1375783", "revid": "177641", "url": "https://it.wikipedia.org/wiki?curid=1375783", "title": "Jeffrey Alan Combs", "text": ""}
{"id": "1375789", "revid": "1543377", "url": "https://it.wikipedia.org/wiki?curid=1375789", "title": "Serie C 1953-1954 (pallacanestro maschile)", "text": "Il campionato di Serie C di pallacanestro maschile 1953-1954 \u00e8 stato il sesto organizzato nel secondo dopoguerra in Italia.\nSi tratta di un torneo a carattere interregionale, composto da 16 gironi. Le prime classificate di ogni girone parteciperanno a quattro concentramenti interzona di 4 squadre ciascuna, le prime due societ\u00e0 classificate nei concentramenti saranno promosse e disputeranno la Serie B, le ultime due classificate di ogni girone retrocederanno in Prima Divisione. Al termine della stagione la Libertas Biella vincer\u00e0 il titolo nazionale di Serie C\nStagione regolare.\nGirone A.\nSquadre partecipanti: Libertas Biella; Fulgor Bra; Libertas Asti; Michelin Sport Torino; Cestistica San Remo; Imperia; Ospedaletti; U.S. Maurina Imperia\nGirone B.\nSquadre partecipanti: Soc. L. Guerra Mantova; Montarese; Onda Pavia; Borletti Milano B; Alpe Bergamo; Olimpia Cestistica Piacenza; Pietro Micca Biella; Libertas Vercelli.\nGirone C.\nSquadre partecipanti: DL Ferrov. Bolzano; Lancia Bolzano; Olimpia Trento; Merano Basket; CRAL Marzotto; Polis. Fulgor Thiene; Atle. Lanerossi Schio; Libertas Vicenza.\nGirone D.\nSquadre partecipanti: Viscosa Padova; Petrarca Padova; Italo Sport Die N'Ai Venezia; Reyer Venezia B; PG Frassati Bondeno; Libertas Ferrara; Bertolo S.Martino; Enal Belluno.\nGirone E.\nSquadre partecipanti: Acegat Trieste; Straccis Gorizia; CRDA Monfalcone; Don Bosco Trieste; U.S. Muggesana; Cral Meneghel Pordenone; CRAL Arsenale Triestino; Udinese\nGirone F.\nSquadre partecipanti: Cestistica Savonese; CUS Genova; N. Tommaso Genoa; Libertas La Spezia; G.Landini Lerici; Shell La Spezia; Sampierdarenese; S.Margherita Ligure.\nGirone G.\nSquadre partecipanti: Libertas Forl\u00ec; Renato Serra Cesena; Libertas Ravenna; ASSI Massalombarda; Virtus Minganti Bologna B; CUS Modena; Pall. Latterie Riunite Reggio Emilia; CUS Parma.\nGirone H.\nSquadre partecipanti: Libertas Livorno Liberitalia Pisa, CUS Pisa, Amatori Carrara, Falchi Rossi Viareggio, S. Carlo Solvay, Virtus Apuana Sport. Carrara, U.S. Piombino\nGirone I.\nSquadre partecipanti: Mens Sana Siena, Montecatini, UISP Castelfiorentino, Affrico Firenze, Ponterosso Firenze, Vigor Campi Bisenzio, Virtus Cascina, Libertas Pistoia B\nGirone L.\nSquadre partecipanti: Libertas Rimini; Victoria Benelli Pesaro, Culturale Edera Macerata; Fiamma Ascoli Piceno; Sangiorgese; Pol. Rosetana; Aterno Sportiva Pescara; Chieti Basket\nGirone M.\nSquadre partecipanti: CUS Perugia; Libertas Perugia; CSI Foligno; Narnese; Spoleto; Robur Spoleto; Aquila Rugby; Libertas Ancona; A.S. Jesi.\nGirone N.\nSquadre partecipanti: Orvietana; Sebastiani Rieti; Comando III ZAT Roma; Ex Alunni Massimo Roma; GS PTT Roma; CUS Roma; Taurus Roma; CRAL BPD Colleferro.\nGirone O.\nSquadre partecipanti: Ginnastica Latina; Libertas Formia; Libertas Scauri; CUS Napoli; Silvio Pellico Scafati; Pallacanestro Scafatese; Polis. Folgore Nocera; Fiamma Salerno.\nGirone P.\nSquadre partecipanti: Cestistica Foggia; Libertas Benevento; Juve Caserta; Libertas Maddaloni; Scandone Avellino; CCC Napoli; Juventus Napoli; Ass. Polis. Puteolana.\nFonti.\nIl Corriere dello Sport edizione 1953-54\nper il girone R calabro-siciliano la Gazzetta del Sud edizione 1953-54\nper il girone I \"Basket a Campi Bisenzio\" di R. Bernardi 2014"}
{"id": "1375790", "revid": "125815601", "url": "https://it.wikipedia.org/wiki?curid=1375790", "title": "Societ\u00e0 Sportiva Lazio 1975-1976", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1975-1976.\nStagione.\nUna stagione deludente quella laziale, iniziata con propositi di restare nelle alte sfere della classifica e chiusa con una rocambolesca salvezza, ottenuta grazie alla differenza reti di -5 rispetto al -15 dell'Ascoli, entrambe dopo aver ottenuto in campionato 23 punti. Una stagione iniziata con Giulio Corsini sulla panchina nemmeno male, vincendo il 4\u00ba girone di Coppa Italia e qualificandosi al girone finale, ma poi in campionato la situazione precipita, ai primi di dicembre dopo la sconfitta (2-1) di Ascoli viene richiamato il nocchiero Tommaso Maestrelli, momentaneamente ristabilitosi da una grave malattia, ma la musica non cambia, nel delicato finale del torneo viene a mancare Giorgio Chinaglia tornato in America ai Cosmos di New York, si punta sul giovane Bruno Giordano due sue reti si riveleranno decisive nelle ultime due giornate, una in casa con il Milan e l'altra a Como in uno scontro diretto, dando concretezza alla salvezza. Il campionato \u00e8 stato vinto dal Torino con 45 punti, seconda la Juventus con 43 punti, scendono in Serie B l'Ascoli con 23 punti, il Como con 21 punti ed il Cagliari con 19 punti.\nCome accennato l'onore laziale in questa tribolata stagione, viene salvato da una discreta Coppa Italia, dopo aver vinto il girone di settembre, nel girone finale disputato da fine maggio a giugno 1976, i biancoazzurri sfiorano la finale di questo trofeo nazionale, arrivando ad un solo punto dal Verona, che nell'ultimo atto verr\u00e0 sconfitto in finale (4-0) dal Napoli.\nNella Coppa Uefa la squadra laziale supera nel doppio confronto del primo turno i sovietici del \u010cernomorec, ma nei sedicesimi del torneo contro il Barcellona la Lazio viene squalificata per avere rinunciato a giocare la gara di andata a Roma contro il Barcellona, per protesta contro il regime franchista; perder\u00e0 successivamente (4-0) il match di ritorno in Spagna.\nOrganigramma societario.\nArea direttiva\nArea tecnica"}
{"id": "1375799", "revid": "529641", "url": "https://it.wikipedia.org/wiki?curid=1375799", "title": "Senatus consultum Claudianum", "text": "Il Senatus consultum Claudianum (52 d.C.) \u00e8 un senatoconsulto romano.\nEsso stabiliva che qualora una donna che intrattenesse relazioni carnali con uno schiavo non cessasse tale relazione dopo tre diffide del \"dominus\", questa diventava schiava del padrone.\nScopo della disposizione non era la moralit\u00e0 della donna, come si potrebbe erroneamente pensare, ma la necessit\u00e0 di tutelare un interesse patrimoniale del \"dominus\". L'attivit\u00e0 sessuale dello schiavo, infatti, diminuiva non solo il suo rendimento produttivo, ma anche quello riproduttivo.\nPoich\u00e9 nel diritto romano i figli illegittimi assumevano la condizione della madre al momento della loro nascita, se la donna con la quale lo schiavo intratteneva rapporti non era una schiava, i figli nati da tale relazione non diventavano schiavi e, dunque, non entravano a far parte del patrimonio del \"dominus\", cosa che invece poteva accadere qualora lo schiavo avesse dei figli da un'altra schiava."}
{"id": "1375806", "revid": "508036", "url": "https://it.wikipedia.org/wiki?curid=1375806", "title": "Verme", "text": "Con il termine verme si indicano comunemente animali appartenenti a diversi phyla, invertebrati, generalmente di piccole dimensioni e dal corpo allungato e molle, senza arti sviluppati, per esempio i lombrichi. \nPropriet\u00e0.\nIn particolare si chiamano cos\u00ec animali appartenenti ai seguenti gruppi:\nIl termine \u00e8 anche usato in riferimento a molte specie esclusivamente marine, come ad esempio:\nLe teredini, per quanto vermiformi, sono classificate come molluschi.\nI vermi patogeni causano una parassitosi definita elmintiasi.\nIl termine verme si ritrova spesso nelle mitologie e nei poemi epici del nord Europa in riferimento ai draghi spesso raffigurati come dei mostruosi serpenti. Ne sono esempi classici il verme di Lambton e il lindworm, letteralmente serpente verme. Analogamente, nei Paesi alpini di lingua tedesca \u00e8 presente la figura del \"Tatzelwurm\" (\"verme con le zampe\"), una sorta di draghetto serpentiforme con due piccole zampe o anche, secondo le versioni, un paio di piccole ali.\nGi\u00e0 chiamati da Aristotele gli \u00abintestini del suolo\u00bb, i vermi sono stati oggetto di uno studio da parte del naturalista Charles Darwin (\"Muffa vegetale e vermi della terra\", 1881) il quale ne sottolineva l'importanza per la vitalit\u00e0 di un terreno, sostenendo che essi sono capaci di ingerire la terra, scavandola in profondit\u00e0, e di restituirla in una forma che consente la fertilit\u00e0 e la crescita della vegetazione.\nAltri significati.\nIl verme cerebellare, spesso chiamato semplicemente verme, \u00e8 una parte del cervelletto."}
{"id": "1375810", "revid": "1086846", "url": "https://it.wikipedia.org/wiki?curid=1375810", "title": "Societ\u00e0 Sportiva Lazio 1976-1977", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1976-1977.\nStagione.\nI biancocelesti per questa stagione affidati al brasiliano Lu\u00eds Vin\u00edcio sono sospinti dall'esuberanza di tre ragazzi cresciuti nelle giovanili laziali Bruno Giordano, Lionello Manfredonia e Andrea Agostinelli, e puntano a disputare un campionato tranquillo. Con 31 punti raccolti in classifica, si piazzano in quinta posizione.\nIl campionato \u00e8 stato dominato dalle due torinesi, ed \u00e8 stato proprio un pareggio torinista a Roma con la Lazio (0-0) ottenuto il 1\u00ba maggio all'Olimpico, che si riveler\u00e0 decisivo, nell'assegnare lo scudetto alla Juventus con 51 punti, per un solo punto sul Torino. Staccatissime le altre, di 15 punti la Fiorentina terza, quarto l'Inter e quinta la Lazio, sono retrocesse in Serie B la Sampdoria, il Catanzaro ed il Cesena.\nIn questa stagione la Lazio \u00e8 stata al centro di due tragici eventi. Il 2 dicembre 1976 si spegne Tommaso Maestrelli dopo una lunga malattia, nel 1973-1974 \u00e8 stato il condottiero del primo scudetto laziale. Il 18 gennaio 1977 la squadra viene colpita dalla assurda tragedia che ha avuto quale protagonista il suo centrocampista Luciano Re Cecconi.\nNella Coppa Italia nel Primo Girone di qualificazione, disputato prima del campionato, la Lazio si piazza al terzo posto nel raggruppamento che qualifica il Milan, che poi nel seguito del torneo vincer\u00e0 la manifestazione.\nOrganigramma societario.\nArea direttiva\nArea tecnica"}
{"id": "1375813", "revid": "767487", "url": "https://it.wikipedia.org/wiki?curid=1375813", "title": "Aciculata", "text": "Gli Aciculata sono un ordine dei Polychaeta."}
{"id": "1375815", "revid": "767487", "url": "https://it.wikipedia.org/wiki?curid=1375815", "title": "Charles Louis Fran\u00e7ois de Paule de Barentin", "text": "Sotto l'A\"ncien r\u00e9gime\".\nMembro di una celebre famiglia di nobili, consigliere, poi avvocato generale al Parlamento di Parigi (dal 1757 al 1775), presidente della Cour des Aides (dal 1775 al 1788). Nel 1787, Charles Louis Fran\u00e7ois de Paule de Barentin ssostiene Charles Alexandre de Calonne nei suoi progetti concernenti la restaurazione delle finanze dall'Assembl\u00e9e des notables. Egli mostra ostentatamente il suo malcontento concernente la convocazione degli stati generali, opta piuttosto per un accordo con i parlamenti. Apprezza molto poco Jacques Necker, si oppone a quest'ultimo sulla questione del raddoppiamento del Terzo stato agli Stati generali, ci\u00f2 gli valse di divenire il cibo dei partigiani del cambiamento politico in Francia. Egli diviene il 14 settembre 1788, guardasigilli al posto di Chr\u00e9tien Fran\u00e7ois de Lamoignon de Basville. Nella stessa data, egli ristabilisce ai parlamenti i loro antichi poteri, cosa che fece dire a Ren\u00e9 Nicolas de Maupeou parlando di Luigi XVI \u00abEgli \u00e8 fregato\u00bb. In questo posto egli fece rispettare la libert\u00e0 di voto e si oppose al fatto che certi alti personaggi siano deputati di diritto. Prudente e preveggente, egli avrebbe desiderato che la riunione degli stati generali avesse luogo a Soissons, poich\u00e9 Luigi XVI di Francia alloggiava a Compi\u00e8gne.\nSotto la Rivoluzione.\nDall'apertura degli stati generali, il 5 maggio 1789, dopo che il re ebbe finito il suo discorso, Charles Louis Fran\u00e7ois de Paule de Barentin spinge i deputati a rifiutare \u00able innovazioni pericolose che i nemici del bene pubblico vorrebbero confondere con i cambiamenti felici necessari che devono portare alla rigenerazione, come prima vista di Sua Maest\u00e0\u00bb. Giudicato a torto come fosse il principale responsabile della cacciata di Jacques Necker, egli viene rimosso dalla sua carica dal re il 15 luglio 1789. Nel mese di novembre 1789, \u00e8 accusato di crimine di lesa-nazione, che significa, di avere ordito un complotto contro la capitale, ma il tribunale di Ch\u00e2telet lo scagione, ci\u00f2 fa dire ai Parigini che questa giurisdizione \u00e8 \u00abla bacinella della regina\u00bb. Emigra poco dopo in Italia dove Charles Louis Fran\u00e7ois de Paule de Barentin attende Luigi XVI a Montm\u00e9dy, ma il re non passa Varennes. Pass\u00f2 la maggior parte della sua emigrazione in Inghilterra.\nSotto la Restaurazione.\nAl ritorno di Luigi XVIII di Francia, egli segu\u00ec il sovrano che lo fece cancelliere onorario."}
{"id": "1375828", "revid": "88740", "url": "https://it.wikipedia.org/wiki?curid=1375828", "title": "Rafael M\u00e9ndez", "text": "Biografia.\nMusicista sin dalla tenera et\u00e0, Mendez fu cornettista per Pancho Villa. Mendez entr\u00f2 nella leggenda per il suo timbro, la sua estensione e la sua tecnica. Il suo pezzo pi\u00f9 famoso \u00e8 il \"Moto Perpetuo\", scritto da Paganini per violino. Nella sua versione, M\u00e9ndez usa la tecnica del doppio colpo di lingua e la respirazione circolare per dare l'illusione di non prendere il respiro per pi\u00f9 di quattro minuti.\nIl suo repertorio fu un misto di musica classica, popolare, messicana e jazz. M\u00e9ndez contribu\u00ec con numerosi arrangiamenti e composizioni originali al repertorio per tromba. Il suo \"Scherzo in Re Minore\" si sente spesso nei recitals ed \u00e8 stato registrato da David Hickman.\nQuando fu vicino al ritiro, M\u00e9ndez chiese ad un suo collega trombettista, Tom Hernandez (che aveva studiato sotto M\u00e9ndez e Maurice Andr\u00e9) di occuparsi dei suoi spettacoli solisti, ma Tom rifiut\u00f2 per continuare ad occuparsi delle proprie opere.\nNel 1967 usc\u00ec l'album \"...Together, Rafael Mendez And Laurindo Almeida\" per la Decca."}
{"id": "1375833", "revid": "767487", "url": "https://it.wikipedia.org/wiki?curid=1375833", "title": "Terebellida", "text": "I Terebellidi (Terebellida) sono un sottordine dei Policheti. Insieme ai Sabellidi e qualche altro gruppo, costituiscono l'ordine dei Canalipalpati.\nSono - come i policheti in genere - vermi marini che vivono sul fondo, entro tubi di fango o detriti o a volte in buchi scavati nella sabbia.\nTra i Terebellidi si annovera \"Alvinella pompejana\", che \u00e8 uno dei campioni di resistenza alle alte temperature nel regno animale, trovando il suo habitat ideale accanto alle sorgenti idrotermali dei fondali oceanici.\nFamiglie.\nRiportiamo l'elenco delle famiglie di questo sottordine, avvertendo che quest'elenco \u00e8 soggetto a variazioni secondo gli autori:"}
{"id": "1375835", "revid": "20931", "url": "https://it.wikipedia.org/wiki?curid=1375835", "title": "Robert J. Aumann", "text": ""}
{"id": "1375836", "revid": "767487", "url": "https://it.wikipedia.org/wiki?curid=1375836", "title": "Spionida", "text": "Gli Spionida sono un sottordine dei Polychaeta.\nComprende le seguenti famiglie:"}
{"id": "1375837", "revid": "1305772", "url": "https://it.wikipedia.org/wiki?curid=1375837", "title": "CONSAP", "text": ""}
{"id": "1375838", "revid": "124821318", "url": "https://it.wikipedia.org/wiki?curid=1375838", "title": "Gaio Ottavio", "text": "Biografia.\nDiscendeva da un antico e ricco ramo equestre della \"gens Octavia\", della quale fu il primo a divenire senatore della repubblica.\nIl suo trisavolo combatt\u00e9 come ufficiale di medio livello durante la seconda guerra punica in Sicilia sotto il comando di Emilio Papo. Suo padre fu un magistrato municipale sino ad un'et\u00e0 avanzata. Nel 63 a.C. gli nacque dall'unione con Azia maggiore, Ottaviano Augusto, che poi sarebbe diventato il primo imperatore romano. Svetonio racconta che in questa circostanza, sogn\u00f2 che dal ventre di Azia sarebbe nato un raggio di sole. Il giorno in cui Ottaviano nacque, in Senato si stavano deliberando importanti decisioni riguardo alla congiura di Catilina, ma Ottavio vi giunse in ritardo a causa del parto. Quando P. Nigidio venne informato del motivo del ritardo, proclam\u00f2 che era nato un padrone dell'intero universo.\nDopo la sua pretura del 61 a.C. divenne di conseguenza governatore della provincia della Macedonia. Il senato gli diede l'ordine, mentre si recava a prender possesso della provincia, di soffocare una ribellione servile nei pressi di Turi, che in passato aveva avuto conseguenze catastrofiche con Spartaco e Catilina. Si dimostr\u00f2 un capace amministratore, governando \"con energia, e non minore giustizia\"; le sue gesta includono la vittoria in una battaglia contro la trib\u00f9 tracica dei Bessi. Cicerone consigliava a suo fratello Quinto, a quel tempo proconsole non molto apprezzato nella provincia d'Asia, di prendere come esempio il suo vicino Ottavio per farsi apprezzare dagli alleati.\nAncora Svetonio racconta che quando era al comando dell'armata romana che attraversava la Tracia, consult\u00f2 gli oracoli barbari in un bosco consacrato a Bacco. I sacerdoti dopo aver osservato il vino sparso sugli altari, il quale aveva fatto crepitare la fiamma cos\u00ec in alto che, dopo aver superato in altezza il tempio, era salita al cielo, prodigio che gli stessi indicarono essersi verificato solo per Alessandro Magno, quando erano stati fatti identici sacrifici sugli stessi altari.\nOttavio mor\u00ec a Nola, sulla strada del ritorno dalla Macedonia, mentre era in procinto di candidarsi al consolato a Roma nel 59 a.C., nella stessa camera da letto in cui mor\u00ec parecchio tempo dopo il figlio Augusto. Dalla sua prima moglie, Ancaria, ebbe Ottavia maggiore; dalla seconda, Azia maggiore, ebbe Ottavia minore ed Augusto.\nNella cultura di massa.\nIl suo personaggio compare nella serie di film \"Una notte al museo\"."}
{"id": "1375845", "revid": "287204", "url": "https://it.wikipedia.org/wiki?curid=1375845", "title": "Il romanzo di Excalibur", "text": "Il romanzo di Excalibur (titolo originale \"The Warlord Chronicles\") \u00e8 una serie di romanzi storici scritti da Bernard Cornwell. La serie \u00e8 una ri-narrazione del ciclo arturiano che presenta il mito di re Art\u00f9 in una versione storicamente plausibile: la vicenda si svolge nell'et\u00e0 oscura della Britannia, durante le guerre fra Celti e Sassoni e la diffusione del cattolicesimo a scapito del druidismo, espungendo gli elementi favolosi e anacronistici delle leggende medievali.\nNell'edizione originale il ciclo si compone di tre romanzi, ma nell'edizione in lingua italiana il secondo e terzo volume sono stati scissi in due parti, risultando in una pentalogia.\nTrama.\nDerfel crebbe insieme a Merlino nella sua comunit\u00e0 nella Torre dell'Isola di Cristallo (Glastonbury) dove divenne amico di Nimue, un'altra bambina con il favore degli dei. Egli fu presente alla rocca di Cadarn per la nascita di Mordred e partecip\u00f2 all'incontro di Glevum dove furono scelti i protettori di Mordred. Dopo la morte di Uther Pendragon l'Isola di Cristallo fu attaccata da Gundleus, e Derfel scapp\u00f2 con Nimue, prendendo con s\u00e9 la spada del suo defunto maestro Hywelbane. Sulla strada per la Rocca di Cadarn Derfel uccise il suo primo nemico che aveva assaltato il convoglio e in seguito proprio davanti alla Rocca fece il suo primo incontro con Art\u00f9.\nDerfel fece le sue prime esperienze militari tra i soldati di Owain e partecip\u00f2 ad un raid nel Kernow durante il quale, per ottenere ricchezze personali, Owain ordina la strage di un villaggio di innocenti e per questo verr\u00e0 sifdato a duello e ucciso da Art\u00f9. Derfel divenne un uomo di Art\u00f9 e dopo qualche anno uno dei signori della guerra di Art\u00f9 acquisendo il soprannome di Cadarn che significa \"possente\". Derfel port\u00f2 i suoi soldati in Bretagna su richiesta di Art\u00f9 per aiutare re Ban a difendere la rocca di Trebes contro i Franchi. Qui incontr\u00f2 Lancillotto e Galahad, e ritrov\u00f2 Merlino. Quando la citt\u00e0 fu presa dai Franchi torn\u00f2 in Dumnonia insieme a Galahad con la barca di Merlino.\nIl romanzo comincia nel punto in cui era terminato \"Il re d'inverno\":\nAl ritorno in Dumnonia, Derfel va in cerca di Nimue che, impazzita, si trovava sull'isola dei morti, luogo dove i pazzi sono esiliati. Dopo il ritrovamento di Nimue partecip\u00f2 alla disperata battaglia della valle di Lugg che frappose i pochi guerrieri di Art\u00f9 contro il regno del Powys. Dopo la vittoria in una memorabile battaglia, la principessa Ceinwyn del Powys che era stata promessa in sposa a Lancillotto, con una decisione a sorpresa scelse, invece, Derfel come suo compagno, fuggendo con lui. Merlino li condusse alla ricerca del magico calderone e dei mitici tredici tesori della Britannia.\nAl loro ritorno in Britannia, Merlino e i suoi accompagnatori apprendono che la torre del mago \u00e8 stata distrutta, e i Tesori della Britannia sono andati perduti. Nel frattempo Art\u00f9 ha sconfitto Aelle e ha accettato la pace concordata da Lancillotto con l'altro sovrano sassone Cerdic. Pu\u00f2 quindi dedicarsi per vari anni allo sviluppo pacifico della Britannia, fino all'avvento al trono del giovane Mordred. Invitando i cavalieri a giurarsi fratellanza intorno alla tavola rotonda, Art\u00f9 vuole consolidare pace e prosperit\u00e0 tra i Britanni. Ma tra loro Lancillotto trama nell'ombra per assicurarsi un illecito diritto al trono. Il momento sembra propizio, perch\u00e9 il giovane sovrano Mordred ha affidato la reggenza ad Art\u00f9, che \u00e8 invece impegnato in un grave caso diplomatico: il principe Tristano, figlio dell'alleato re Mark, \u00e8 fuggito con la sua matrigna quindicenne Isotta, e chiede asilo in Britannia, trascinandosi dietro un destino di amore e di morte. Ma il primo atto di Mordred, che nel frattempo si \u00e8 ripreso la reggenza del regno, \u00e8 quello di preparare un'imboscata a Derfel ed Art\u00f9, che giunti nel regno di Powys vengono assaliti da un gruppo di cristiani e a fatica riescono ad averne ragione. Durante il viaggio di ritorno, Derfel apprende dalla vecchia madre di essere figlio di Aelle e che, secondo un'antica profezia, sar\u00e0 lui a uccidere suo padre. Durante l'assenza di Art\u00f9 e Derfel dalla Dumnonia, si sparge la voce che Mordred sia stato assassinato, e Lancillotto abbia approfittato del momento per impadronirsi del trono. Avvertito dalla sorella di Art\u00f9, la sacerdotessa Morgana, Derfel riesce a portare in salvo Ceinwyn e Merlino, ma non a impedire la morte di sua figlia Dian\u2026\nIl tradimento contiene la parte finale di \"Enemy of God\" e la parte iniziale di \"Excalibur\". Si scopre che in realt\u00e0 Mordred non \u00e8 morto e che \u00e8 stato artefice di loschi complotti. I capi di Britannia decidono quindi di togliergli il governo del paese affidandolo ad Art\u00f9. Costui manda Derfel a liberare Ginevra, ritenuta ostaggio di Lancillotto, ma la donna si \u00e8 in realt\u00e0 alleata all'usurpatore, al quale pensa di portare aiuto grazie ai poteri dei Tesori della Britannia, dei quali si \u00e8 impadronita. Art\u00f9 si sente un uomo finito e, anche se trova la forza di ripudiare la moglie in nome dell'onore e di imprigionarla nell'Isola di Cristallo, non \u00e8 in grado di fermare l'imminente offensiva dei sassoni. Perci\u00f2 Merlino, tornato in possesso dei Tesori, prepara un rito propiziatorio nel corso del quale Nimue tenta di sacrificare agli dei i figli di Mordred e Art\u00f9. I due riescono a impedirlo, guadagnandosi l'odio eterno della sacerdotessa.Art\u00f9, ripudiata Ginevra, sposa la principessa irlandese Argante. Intanto sono riprese le ostilit\u00e0 con i sassoni. Derfel, in viaggio con le truppe e con Ginevra, viene accerchiato dai nemici in un'antica fortezza, il Monte Baddon\u2026\nLa spada perduta contiene la parte centrale e finale di \"Excalibur\". Su una spiaggia battuta dal vento Art\u00f9 assiste incredulo al crollo di tutto ci\u00f2 che in tanti anni di valorose imprese ha faticosamente realizzato: ancora una volta i sassoni e i cristiani, guidati dal perfido vescovo Samsun, sono pronti a combattere. E questa volta il re non potr\u00e0 chiedere aiuto agli dei con gli incantesimi, perch\u00e9 Merlino giace prigioniero in una grotta, vittima della scellerata sacerdotessa Nimue, che lo ha accecato condannandolo a morire. Per Art\u00f9 sembra proprio arrivato il momento di ritirarsi a vita privata, lontano dai nemici e vicino a Ginevra, suo ritrovato amore. Insieme aspetteranno che il loro amato figlio Gwydre succeda al giovane e arrogante Mordred, incapace di regnare. Ma il destino chieder\u00e0 ancora sacrifici al valoroso cavaliere, per salvare ancora una volta la Britannia e per non cedere il potere della sua spada magica.\nPersonaggi principali.\nCaratterizzazione.\nLa caratterizzazione dei personaggi si discosta di molto dalla consueta visione degli eroi arturiani.\nNello stesso Art\u00f9 convivono l'irruenza del guerriero con la semplicit\u00e0 di un uomo mite che desidera solo pace e tranquillit\u00e0.\nPer gli amanti della serie \u00e8 particolarmente memorabile il ritratto di Merlino, reso da Cornwell come un druido invasato, malizioso, libidinoso e irriverente, alla perenne e folle ricerca di antichi cimeli dalle presunte propriet\u00e0 magiche.\nDa non trascurare anche la nuova luce sotto la quale viene a trovarsi l'eroe arturiano pi\u00f9 famoso: Lancillotto. \u00c8 un principe in fuga dal Benoic, un personaggio vanesio, manovratore e decisamente negativo, un codardo e un traditore. Cornwell spiega la fama del cavaliere come il risultato della corruzione di poeti e menestrelli da parte dello stesso Lancillotto.\nTra i suoi fan \"The Warlord Chronicles\" \u00e8 spesso considerato tra le opere migliori di Cornwell, apprezzato sia per le qualit\u00e0 narrative e per l'accuratezza nel ritrarre la vita dell'epoca. Cornwell stesso ha detto \"Devo confessare che di tutti i libri che ho scritto questi tre sono i miei preferiti\".\nAnche Isis Audio Books ha pubblicato registrazioni integrali di tutti e tre i romanzi, letti da Edmund Dehn.\nAmbientazione.\nCome altre derivazioni \"storiche\" dalle leggende arturiane, il ciclo parte dall'assunto che in Britannia con la fine del dominio romano inizi\u00f2 un periodo difficile per i nativi, minacciati dalle invasioni degli anglosassoni a est e a ovest dalle incursioni irlandesi. Contemporaneamente i Britanni patirono una serie di lotte interne di potere tra i diversi regni e un conflitto tra l'antica religione druidica e il pi\u00f9 recente cristianesimo.\nLa Britannia di Cornwell \u00e8 quindi fragile, lacerata da gravi divisioni interne, apparentemente sul punto di crollare da un momento all'altro, circondata da nemici pericolosi che premono su tutti i confini, come il re sassone Aelle, che ha gi\u00e0 preso il controllo di quasi tutta la parte Est dell'isola.\nSullo sfondo di questa civilt\u00e0 in frantumi abilmente disegnati e sempre presenti i resti della grandezza romana, a memoria dei tempi in cui gli uomini non erano costretti a temere ogni giorno per la loro vita.\nTematiche.\nI temi fondamentali della saga sono quelli tipici dei romanzi d'avventura, il coraggio, l'amore, l'amicizia.\nSoprattutto quest'ultima pu\u00f2 esser considerata il grande filo conduttore, che spinge uomini e compagni d'arme a affrontare innumerevoli ostacoli e battaglie.\nCome in tutti i romanzi di Cornwell anche l'aspetto spirituale ricopre un ruolo fondamentale: la tensione fra la nuova religione cristiana (di cui l'autore offre un ritratto spietato e cinico che faticheremmo a riconoscere) e la vecchia scuola druidica \u00e8 un tema fondamentale che si snoda attraverso tutti e cinque i romanzi.\nInteressante risulta anche la sua soluzione al problema di integrare la magia dei miti arturiani nel contesto della narrativa storica: il lettore \u00e8 libero di considerare la magia rappresentata nel racconto come un dato di fatto o di interpretarla come un misto di coincidenza, psicologia e tecnologia primitiva."}
{"id": "1375868", "revid": "1573940", "url": "https://it.wikipedia.org/wiki?curid=1375868", "title": "Chiesa di Santo Stefano a Calcinaia", "text": "La chiesa di Santo Stefano si trova in localit\u00e0 Calcinaia, nel comune di Lastra a Signa.\nStoria e descrizione.\n\u00c8 documentata gi\u00e0 agli inizi del XIII secolo.\nAll'interno, ad unica grande aula, si distingue un bell'arco di accesso alla tribuna, in pietra serena, realizzato alla fine del Quattrocento, come conferma lo stile decorativo dei capitelli. Risalgono invece al Settecento i due altari laterali, in uno dei quali \u00e8 conservato un interessante \"Crocifisso\" ligneo cinquecentesco. In un locale poco distante dalla chiesa, inoltre, \u00e8 possibile ammirare un affresco dell'ambiente di Bicci di Lorenzo, raffigurante la \"Madonna con il Bambino in trono e San Giovanni Battista\".\nVicino alla chiesa \u00e8 l'edificio dell'antica Compagnia della Visitazione, dove in passato era conservato un dipinto di Matteo Rosselli."}
{"id": "1375870", "revid": "287204", "url": "https://it.wikipedia.org/wiki?curid=1375870", "title": "Derfel Cadarn", "text": "Derfel Cadarn \u00e8 un personaggio letterario protagonista della saga de \"Il romanzo di Excalibur\", serie di cinque romanzi scritti da Bernard Cornwell. Nei romanzi, Derfel \u00e8 un guerriero amico di re Art\u00f9.\nPersonaggio.\nNato da una donna sassone e dal re dei sassoni, Aelle, Derfel e sua madre vennero catturati dai Britannici e fatti schiavi. Il re della Siluria, Gundleus, e il suo druido, Tanaburs, decisero per\u00f2 che Derfel doveva essere sacrificato agli dei come ringraziamento per le loro vittorie. Cos\u00ec fu gettato nel \"pozzo della morte\" ma inaspettatamente sopravvisse e preso sotto il favore di Merlino che lo consider\u00f2 protetto dagli dei.\nDerfel crebbe con Merlino nella sua comunit\u00e0 nella Torre dell'Isola di Cristallo (Glastonbury) dove divenne amico di Nimue, un'altra bambina con il favore degli dei. Egli fu presente alla rocca di Cardan per la nascita di Mordred e partecip\u00f2 all'incontro di Glevum dove furono scelti i protettori di Mordred. Dopo la morte di Uther Pendragon l'Isola di Cristallo fu attaccata da Gundleus, e Derfel scapp\u00f2 con Nimue, prendendo con s\u00e9 la spada del suo defunto maestro Hywelbane. Sulla strada per la Rocca di Cardan Derfel uccise il suo primo nemico che aveva assaltato il convoglio e in seguito proprio davanti alla Rocca fece il suo primo incontro con Art\u00f9.\nDerfel, pur chiedendo ad Art\u00f9 di diventare uno dei suoi cavalieri, su consiglio dello stesso Art\u00f9 fece le sue prime esperienze militari tra i soldati di Owain, guerriero che si rivel\u00f2 essere senza troppi scrupoli quando, dietro compenso, partecip\u00f2 insieme ai suoi uomini ad un raid nel Kernow allo scopo di far scoppiare tumulti. Quando il signore del Kernow venne a reclamare giustizia, Owain fu sfidato a duello e ucciso da Art\u00f9. Derfel, che dietro insistenza di Art\u00f9 aveva confermato l'agguato pur senza tradire i compagni, divenne quindi un uomo di Art\u00f9 e dopo qualche anno uno dei suoi signori della guerra, acquisendo il soprannome di Cadarn che significa \"possente\". Derfel port\u00f2 i suoi soldati in Bretagna su richiesta di Art\u00f9 per aiutare re Ban a difendere la rocca di Trebes contro i Franchi. Qui incontr\u00f2 Lancillotto e Galahad, e ritrov\u00f2 Merlino. Quando la citt\u00e0 fu presa dai Franchi torn\u00f2 in Dumnonia insieme a Galahad con la barca di Merlino.\nAl ritorno in Dumnonia, Derfel va in cerca di Nimue che, impazzita, si trovava sull'isola dei morti, luogo dove i pazzi sono esiliati. Dopo il ritrovamento di Nimue partecip\u00f2 alla disperata battaglia della valle di Lugg che frappose i pochi guerrieri di Art\u00f9 contro il regno del Powys. Dopo la vittoria in una memorabile battaglia, la principessa Ceinwyn del Powys che era stata promessa in sposa a Lancillotto, con una decisione a sorpresa scelse, invece, Derfel come suo compagno (non lo sposer\u00e0 perch\u00e9 una profezia le aveva rilevato che colui che l'avrebbe sposata si sarebbe trovato una moglie tra i morti), fuggendo con lui. Merlino li condusse alla ricerca del magico calderone e dei mitici tredici tesori della Britannia.\nSubito dopo l'avvento al trono, il giovane Mordred (nipote di Art\u00f9) preparare un'imboscata a Derfel ed Art\u00f9, che giunti nel regno di Powys vengono assaliti da un gruppo di cristiani e a fatica riescono ad averne ragione. Durante il viaggio di ritorno, Derfel apprende dalla vecchia madre di essere figlio di Aelle e che, secondo un'antica profezia, sar\u00e0 lui a uccidere suo padre. Durante l'assenza di Art\u00f9 e Derfel dalla Dumnonia, si sparge la voce che Mordred sia stato assassinato, e Lancillotto abbia approfittato del momento per impadronirsi del trono. Avvertito dalla sorella di Art\u00f9, la sacerdotessa Morgana, Derfel riesce a portare in salvo Ceinwyn e Merlino, ma non a impedire la morte di sua figlia Dian.\nQuando si scopre che Mordred \u00e8 stato artefice di loschi complotti, i capi di Britannia decidono quindi di togliergli il governo del paese affidandolo ad Art\u00f9. Costui manda Derfel a liberare Ginevra, ritenuta ostaggio di Lancillotto, ma la donna si \u00e8 in realt\u00e0 alleata all'usurpatore. Derfel, in viaggio con le truppe e con Ginevra, viene accerchiato dai nemici in un'antica fortezza, il Monte Baddon. Al termine della battaglia, Derfel riesce a far riunire Art\u00f9 e Ginevra.\nSu una spiaggia battuta dal vento Art\u00f9 assiste incredulo al crollo di tutto ci\u00f2 che in tanti anni di valorose imprese ha faticosamente realizzato: ancora una volta i sassoni e i cristiani, guidati dal perfido vescovo Samsun, sono pronti a combattere. Qui Derfel, per salvare l'amato Art\u00f9, sceglie di usare l'ultima magia di Merlino (nel frattempo preso prigioniero e ucciso da Nimue) per portare in salvo la sua famiglia e il suo Re. Finir\u00e0 i suoi giorni come monaco del vescovo Samsun al solo scopo di poter scrivere la storia di Art\u00f9 per tramandarla ai posteri."}
{"id": "1375872", "revid": "275619", "url": "https://it.wikipedia.org/wiki?curid=1375872", "title": "Paese del Fuoco", "text": ""}
{"id": "1375875", "revid": "830939", "url": "https://it.wikipedia.org/wiki?curid=1375875", "title": "Alberto Vincenzo Vaccari", "text": "Biografia.\nConsulente di enti, musei, tribunali, mostre d\u2019antiquariato, associazioni.\nRestauratore accreditato alla soprintendenza ai Beni Storici e Artistici del Veneto.\nDocente di storia degli stili e metodologie del restauro del mobile all\u2019Istituto Andrea Palladio di Verona. Conferenziere in numerose citt\u00e0 italiane, da Roma a Milano, Torino, Venezia, ecc.\nProfessore in Corsi di Formazione Europei.\nAutore del libro \u201cDentro il Mobile\u201d, considerato un \u201cclassico della storia del mobile italiano\u201d, pubblicato in prima edizione da Neri Pozza nel 1992, successivamente distribuito a fascicoli dalla rivista \u201cCose Antiche\u201d e \u201cBrava Casa\u201d, \u00e8 stato nel 2005 ripubblicato dalla casa editrice Zanichelli in una \u201cseconda edizione\u201d, riveduta, ampliata ed aggiornata. Assieme al fratello prof. Renzo Vaccari, gi\u00e0 collaboratore di \u201cDentro il Mobile\u201d, \u00e8 autore del libro \u201cIl Mobile Classico della Pianura Veronese\u201d, edito nel 2001 da \u201cIl Prato\u201d di Padova. Inoltre ha scritto un saggio su \u201cChi slegher\u00e0 Maddalena\u201d.\nRelatore al convegno internazionale di studio \u201cInterni Medievali\u201d, organizzato dall\u2019Universit\u00e0 di Udine nel 1995. \nRelatore nel 2004 alla \u201cIV settimana del restauro e della cultura\u201d, organizzata con il patrocinio dell\u2019Universit\u00e0 La Sapienza e del Museo della Scienza e dell\u2019informazione scientifica di Roma.\nEsperto d\u2019arte in trasmissioni televisive: \u201c Mi manda Lubrano del 16 ottobre 1996\u201d RAI 3; \nogni marted\u00ec da novembre 1997 a marzo 1998 come esperto d\u2019arte nella trasmissione Candido condotta da Antonio Lubrano su TMC. \nNel settembre 2002 collabora con la trasmissione \u201cRAI 1 mattina sabato e domenica\u201d, inviato come esperto al mercatino dell\u2019antiquariato di Lucca; \nda ottobre 2005 all\u2019aprile 2006 esce come esperto d\u2019antiquariato nella trasmissione di RAI 2 Mattina in famiglia condotta da Timperi, Azzariti, Lubrano, Volpe;\nNel 2007, Domenica 17 giugno, il Giornale gli dedica un\u2019intera pagina \u201cTIPI ITALIANI\u201d.\nNel 2020 Domenica 20 settembre, esce sul giornale l\u2019Arena di Verona e su Italia Oggi un articolo dalla prima pagina e poi a tutta pagina sull\u2019interno dal titolo \u201cAddio al Mobile ora mi occupo di Leonardo e.. Dante\u201d \nOggi \u00e8 l\u2019ideatore e Art Director del progetto \u201cCelebrando Leonardo 2019 500 anni dalla morte e Celebrando Dante 2021 700 anni dalla morte\u201d, con Vanna Maria Annichini e l\u2019ASSOCIAZIONE CULTURALE MANI D\u2019ORO \nHa scritto le parole dell'Inno a Leonardo, musicato dai Sonohora vincitori festival giovani di S. Remo, cantato da Beatrice Pezzini 2\u00b0 a The Voice RAI, con video su Youtube dedicato a Leonardo da Vinci con balletto Oki Dance de Paris. "}
{"id": "1375877", "revid": "124722062", "url": "https://it.wikipedia.org/wiki?curid=1375877", "title": "Napoli prima e dopo", "text": "Napoli prima e dopo, sottotitolato \"La canzone napoletana in concerto\", \u00e8 stato un festival musicale dedicato alla storia della musica napoletana, trasmesso dal 1983 al 2016 su Rai 1. \nStoria del programma.\nLa manifestazione ha avuto in tutte le sue edizioni la direzione artistica di Pino Moris, marito della cantante Gloriana. Quest'ultima, presente ogni anno nelle vesti di cantante e co-conduttrice, ha deciso in seguito alla morte del marito, avvenuta nel 2017, di non realizzare pi\u00f9 la manifestazione. Quello stesso anno venne realizzato uno speciale con il meglio delle ultime edizioni. Per molti anni la serata \u00e8 andata in onda dai giardini de Il Grand Hotel La Sonrisa a S.Antonio Abate (NA), in seguito diventato popolare set delle trasmissioni Il boss delle cerimonie e Il castello delle cerimonie. Dal 1983 al 1986 tra gli autori del programma vi \u00e8 stato Enzo Giannelli."}
{"id": "1375879", "revid": "1543377", "url": "https://it.wikipedia.org/wiki?curid=1375879", "title": "Chiesa di San Martino a Carcheri", "text": "La chiesa di San Martino si trova a Carcheri, una localit\u00e0 situata nel comune di Lastra a Signa in provincia di Firenze.\nEra posta su un antico percorso medievale che collegava la Badia e la Pieve di Settimo alla Valdelsa e di conseguenza alla via Francigena.\nStoria.\nLa prima testimonianza relativa a questa chiesa risale al 17 luglio 1260, quando il suo rettore Andrea Jacobi, si impegna a versare 6 staia di grano per il mantenimento dell'esercito fiorentino. A quel tempo era una suffraganea della pieve dei Santi Ippolito e Cassiano. Dopo la battaglia di Montaperti il territorio della parrocchia venne distrutto e saccheggiato dai ghibellini ma nonostante ci\u00f2 alla fine del XIII secolo la chiesa era in grado di pagare 6 lire annue per la decima. La buona situazione economica del XIV secolo \u00e8 confermata dall'esistenza, a Ginestra Fiorentina, dello spedale di Santa Maria, una diretta dipendenza della chiesa di Carcheri.\nNel XVI secolo la chiesa venne completamente restaurata per volta del rettore Michele di Filippo Baldovini e alla fine dello stesso secolo venne fondata la cappella della Compagnia della Santissima Annunziata; i lavori di costruzione terminarono nel 1611. Tra il 1757 e il 1758 la chiesa venne arricchita da un nuovo organo collocato nella cantoria appositamente realizzata.\nIl 3 giugno 1789 il popolo di San Martino a Carcheri pass\u00f2 al piviere di San Vincenzo a Torri; nel 1834 il patronato era della famiglia Roti-Michelozzi che fece ricostruire l'edificio della Compagnia. Restaurata ancora nel 1976, nel 1996 ha subito un ennesimo pesante restauro.\nDescrizione.\nLa chiesa attuale \u00e8 il risultato di numerosi interventi restauro effettuati nel corso dei secoli.\nI resti pi\u00f9 antichi si trovano nella facciata, oggi preceduta da un portico, dove sono visibili i resti di un portale con arco a tutto sesto in pietra arenaria; tale portale \u00e8 stato in seguito tamponato e sostituito dal portale rinascimentale realizzato in pietra serena.\nL'interno \u00e8 coperto a grandi capriate lignee ed \u00e8 stato ridefinito in stile gotico. Nella zona presbiterale si trovano due piccoli portali architravati con mensole concave.\nConserva un pregevole trittico degli inizi del Quattrocento, attribuito all'anonimo Maestro del 1399, raffigurante \"San Martino e il povero tra santi\"."}
{"id": "1375884", "revid": "599013", "url": "https://it.wikipedia.org/wiki?curid=1375884", "title": "Sindrome di Angelman", "text": "La sindrome di Angelman \u00e8 una malattia genetica dovuta a un difetto nella duplicazione cromosomica da imprinting genetico.\nStoria.\nLa malattia \u00e8 stata riscontrata per la prima volta dal pediatra britannico Harry Angelman nel 1965 in tre bambini.\nPatologie correlate.\nTale condizione patologica \u00e8, nella maggior parte dei casi, dovuta a una delezione in 15q11-q13, nel cromosoma materno, ovvero ove risiedono i geni non imprintati coinvolti nella Angelman (discorso valido anche per la Sindrome di Prader-Willi, che condivide con questa patologia la medesima delezione, ma sul cromosoma di origine paterno).\nIn una percentuale inferiore di pazienti (circa il 30%) si riscontra disomia uniparentale del cromosoma 15, ovvero quel fenomeno per il quale la coppia di cromosomi (in questo caso la 15) presente nella prole non \u00e8 composta da un omologo paterno e uno materno, bens\u00ec da due copie provenienti dallo stesso genitore (in questo caso il padre).\nDiversamente dalla pi\u00f9 comune delezione 15q11-q13, nella sindrome di Prader-Willi riscontriamo una disomia uniparentale materna del cromosoma 15, e solo nel 3-5% dei pazienti. \nPertanto mentre nella sindrome di Prader-Willi \u00e8 il cromosoma 15 materno a essere presente in duplice copia, nella sindrome di Angelman abbiamo una duplice copia del cromosoma paterno, venendo a mancare il contributo genetico materno.\nSintomatologia.\nSi riscontrano:\nEziologia.\nL'imprinting viene riprogrammato a ogni generazione a seconda del sesso del soggetto, durante la gametogenesi; quindi se il soggetto \u00e8 maschio, e il gene che prendiamo in considerazione segue un \"imprinting materno\" (la copia materna \u00e8 inattiva), entrambi i geni che trasmetter\u00e0 alla progenie NON saranno imprinted (entrambe le copie funzionanti); viceversa se il soggetto \u00e8 femmina saranno imprinted entrambe le copie (NON funzionanti). Questo evento \u00e8 stato scoperto grazie allo studio fatto su due sindromi: sindrome di Angelman e sindrome di Prader-Willi le quali sono causate dalla mutazione dello stesso gene, ma gli effetti sono differenti a seconda che questo sia stato ereditato dal padre o dalla madre.\nTrattamento.\nNell'et\u00e0 pediatrica c'\u00e8 un interessamento atassico dei bambini che deve essere affrontato simultaneamente da una riabilitazione fisioterapica (per il potenziamento dei muscoli posturali) e psicomotoria (in modo da migliorare la prestazione cognitiva per supportare un eventuale miglioramento a livello motorio). Il trattamento logopedico e psicomotorio insieme possono avviare un discorso di \"comunicazione aumentativa (CAA)\" laddove sussista un buon livello cognitivo e una buona competenza simbolica."}
{"id": "1375885", "revid": "767487", "url": "https://it.wikipedia.org/wiki?curid=1375885", "title": "Io non sono come te", "text": "Io non sono come te \u00e8 un EP del cantautore italiano Moltheni, pubblicato nel 2007 da La Tempesta e distribuito da Venus. Le musiche ed i testi originali sono di Moltheni."}
{"id": "1375888", "revid": "1573940", "url": "https://it.wikipedia.org/wiki?curid=1375888", "title": "Chiesa di Santa Maria a Castagnolo", "text": "La chiesa di Santa Maria a Castagnolo si trova nel comune di Lastra a Signa.\nStoria e descrizione.\nUno stemma sulla facciata ricorda l'antico patronato degli Albizi, probabili committenti del trittico, oggi conservato nel Museo d'arte sacra di San Martino a Gangalandi, raffigurante la \"\"Madonna Assunta che d\u00e0 la cintola a San Tommaso tra santi\", opera di Bicci di Lorenzo intorno al 1430.\nNella vicina Via Madonna della Tosse, si trova un tabernacolo settecentesco costruito intorno ad un affresco della fine del Trecento, raffigurante la \"Madonna con il Bambino e santi\"\".\nLa cappella fu spostata qui negli anni trenta del XX secolo, ma in origine si trovava al Ponte di Stagno."}
{"id": "1375889", "revid": "123840043", "url": "https://it.wikipedia.org/wiki?curid=1375889", "title": "Gens Octavia", "text": "La Gens Octavia, o pi\u00f9 semplicemente Octavii, furono una \"gens\" plebea che fu elevata al rango patrizio da Cesare durante il I secolo a.C. Il primo membro della \"gens\" a raggiungere la notoriet\u00e0 fu Gneo Ottavio Rufo, questore intorno al 230 a.C. Nel corso dei due secoli successivi gli \"Octavii\" detennero molte delle pi\u00f9 alte cariche dello Stato, ma il pi\u00f9 celebre della famiglia fu il primo imperatore romano, Ottaviano, pronipote di Cesare e suo figlio adottivo, che fu proclamato \"Augustus\" dal senato nel 27 a.C.\nL'origine della \"gens\".\nGli \"Octavii\" provenivano dall'antica citt\u00e0 volsca (o forse latina) di Velitrae, sui colli Albani. Non si sa molto delle loro origini, ma siccome verso la fine della repubblica era divenuta consuetudine per le famiglie nobili ricondurre le loro origini agli dei e agli eroi dei tempi antichi, sembr\u00f2 naturale che una famiglia legata alla \"gens Iulia\" e dalla quale discendeva l'imperatore Augusto fosse di nobili e antiche origini. Lo storico Svetonio scrisse a proposito della famiglia nel suo \"De vita Caesarum\":\nSecondo Svetonio dunque agli \"Octavii\" venne concessa la cittadinanza romana da Tarquinio Prisco e l'appartenenza al patriziato dal suo successore, Servio Tullio, ma col passare del tempo era tornata plebea, finch\u00e9 Cesare non le riassegn\u00f2 il rango patrizio.\nLa narrazione di Svetonio non ha nulla di inverosimile, tuttavia, siccome n\u00e9 Livio n\u00e9 Dionigi menzionano gli \"Octavii\" quando parlano di Velitrae, \u00e8 evidente che non la considerino attendibile. D'altra parte, siccome la famiglia non viene nemmeno menzionata prima del III secolo a.C., l'ipotesi di una sua origine antica pu\u00f2 essere ragionevolmente scartata.\nIl \"nomen\" Octavius era assai diffuso nel Latium fin dagli inizi della Repubblica, come ad es. con Ottavio Mamilio, che spos\u00f2 la figlia di Tarquinio il Superbo. Tale \"nomen\" \u00e8 evidentemente derivato dal \"praenomen\" Octavus, allo stesso modo con cui Quinctius, Sextius e Septimius sono derivati da Quintus, Sextus e Septimus.\nI principali \"praenomina\" utilizzati dagli Octavii furono Gnaeus, Gaius, Marcus e Lucius. Durante il periodo imperiale sono attestati anche Publius e Servius.\nRami e \"cognomina\" della \"gens\".\nGneo Ottavio Rufo, che ebbe due figli, Gneo e Gaio, pu\u00f2 essere considerato il fondatore della \"gens\". Alcuni discendenti del ramo di Gneo ricoprirono importanti magistrature, mentre i discendenti del ramo di Gaio, trisnonno di Augusto, non si distinsero allo stesso modo, e rimasero nell'ordine degli \"equites\". Suo figlio fu \"tribunus militum\" nel 216 a.C. durante la seconda guerra punica e sopravvisse alla battaglia di Canne, ma Marco Antonio, allo scopo di gettare discredito sulla figura di Augusto, lo defin\u00ec un liberto impiegato nell'attivit\u00e0 di \"restio\" (ovvero un funaio). Il primo di questo ramo ad accedere al rango senatorio fu Gaio Ottavio, il padre di Augusto.\nDurante la Repubblica l'unico \"cognomen\" portato dagli Octavii fu Rufus, e anche questo viene ricordato raramente. Vi sono altri personaggi appartenenti alla famiglia degli Octavii, la cui discendenza non \u00e8 tuttavia nota. I loro \"cognomina\" furono Balbus (derivato da balbuzie), Naso (indicante probabilmente un naso pronunciato), Ligur e Marsus (indicanti rispettivamente gli antichi popoli Liguri e dei Marsi)."}
{"id": "1375892", "revid": "287204", "url": "https://it.wikipedia.org/wiki?curid=1375892", "title": "John Sladek", "text": "Nacque e visse nel Minnesota, si trasfer\u00ec in Inghilterra nel 1960 dove partecip\u00f2 alla New Wave. Il suo primo romanzo, \"Il sistema riproduttivo\", fu pubblicato a Londra dalla Gollancz. Tornato nel Minnesota nel 1986, mor\u00ec per fibrosi polmonare nel 2000. Us\u00f2 anche numerosissimi pseudonimi, tra i quali Cassandra Knye e Thom Demijohn (entrambi insieme a Thomas Disch)."}
{"id": "1375893", "revid": "33888", "url": "https://it.wikipedia.org/wiki?curid=1375893", "title": "L'asino (Machiavelli)", "text": "L'asino (impropriamente conosciuto anche come L'asino d'oro) \u00e8 un poema satirico scritto da Niccol\u00f2 Machiavelli nel 1517 e rimasto incompiuto. Fu pubblicato la prima volta postumo nel 1549 da Giunti.\nIl poema consta di otto capitoli, scritti in terzine dantesche, e pu\u00f2 essere considerato una versione moderna del famoso \"Asino d'oro\" di Apuleio, di cui riprende il tema della metamorfosi.\nL'opera \u00e8 permeata di episodi grotteschi ed allegorici, cui fanno riscontro riferimenti autobiografici e accenni velati alla vita politica del tempo."}
{"id": "1375904", "revid": "2130303", "url": "https://it.wikipedia.org/wiki?curid=1375904", "title": "Chiesa di Santa Maria della Misericordia (Lastra a Signa)", "text": "La chiesa di Santa Maria della Misericordia si trova a Lastra a Signa.\nStoria e descrizione.\nCon la costruzione delle mura, tra il 1404 e il 1426, fu distrutta l'antica chiesa di Santa Maria, risalente al 1342, che fu ricostruita pi\u00f9 all'interno del castello: presso di essa nel 1595 fu fondata la Confraternita della Misericordia, tuttora esistente.\nLa chiesa, il cui aspetto attuale \u00e8 dovuto ai rifacimenti dei secoli XVII-XIX, conserva un'antica e pregevolissima tavola raffigurante la \"Madonna con il Bambino\", databile intorno al 1280, opera di un anonimo pittore fiorentino influenzato da Cimabue.\nAgli altari laterali, realizzati nel Settecento, sono due dipinti, uno raffigurante \"San Rocco in gloria\" di Francesco Conti (1733), l'altro i \"Santi Tobia e Sebastiano\", patroni della Confraternita, di Giuseppe Collignon (inizi dell'Ottocento).\nL'annesso Palazzo della Misericordia \u00e8 ancora sede della Arciconfraternita della Misericordia di Lastra a Signa."}
{"id": "1375906", "revid": "106356", "url": "https://it.wikipedia.org/wiki?curid=1375906", "title": "La Casa 2", "text": ""}
{"id": "1375908", "revid": "439868", "url": "https://it.wikipedia.org/wiki?curid=1375908", "title": "Irwin Rose", "text": "Insieme a Aaron Ciechanover e Avram Hershko, gli \u00e8 stato conferito il premio Nobel per la chimica 2004 per \"la scoperta della degradazione delle proteine ubiquitina dipendente\".\nCarriera.\nRose frequent\u00f2 l'Universit\u00e0 statale di Washington per un anno prima di prestare servizio in Marina durante la seconda guerra mondiale. Di ritorno dalla guerra prese il Bachelor scientifico nel 1948 e il dottorato in biochimica nel 1952, entrambi all'Universit\u00e0 di Chicago. Quando vinse il premio Nobel nel 2004, Rose era professore con attivit\u00e0 di tutoraggio al Dipartimento di Fisiologia e Biofisica del College di Medicina all'Universit\u00e0 della California, a Irvine.\nRose ha preparato molti postdottorandi mentre era al Fox Chase Cancer Center a Filadelfia, in cui svolse le sue innovative ricerche sull'ubiquitina. Questi studenti sono: Art Haas, il primo a riconoscere le catene di ubiquitina, Keith Wilkinson, colui che identific\u00f2 per prima l'APF-1 come ubiquitina, e Cecile Pickart, un'enzimologa che studi\u00f2 molte parti del sistema dell'ubiquitina.\nRose spesso faceva un giro nei laboratori con un'armonica, quando Hershko e Ciechanover erano l\u00ec a lavorare in estate con Wilkinson e Haas."}
{"id": "1375909", "revid": "4252", "url": "https://it.wikipedia.org/wiki?curid=1375909", "title": "Patriarca di Costantinopoli", "text": ""}
{"id": "1375911", "revid": "113071109", "url": "https://it.wikipedia.org/wiki?curid=1375911", "title": "Assembl\u00e9e des notables", "text": "L'Assembl\u00e9e des notables \u00e8, in Francia, un'assemblea consultata dal re per il soggetto concernente il reame e di cui i membri sono designati dal re stesso. Essa ha portato molti nomi e l'espressione \u00ab notables \u00bb apparve con l'assemblea riunita a Rouen nel 1596.\nDescrizione.\nEssa differisce dagli Stati generali per il modo di designare i deputati: i personaggi eminenti che la composero, membri del clero, della nobilt\u00e0, dei corps de ville, non sono eletti, ma \"designati dal re\". In pi\u00f9 essi sono invitati a emettere un avviso e non a redigere dei quaderni di lamentanze (salvo quelle del 1596 che ne ebbero il diritto). \nSe le Assembl\u00e9es des notables rilevano, come gli Stati generali, dei metodi di governo per \u00ab Gran consiglio \u00bb, esse rappresentano una forma consultativa parziale, pi\u00f9 fedele al sovrano poich\u00e9 nominata da lui. Egli la consulta per legittimare ed approvare le riforme di nuove imposte.\nNessuna ne \u00e8 convocata dal 1627 al 1787 (160 anni).\nLe due ultime assemblee convocate sono le pi\u00f9 conosciute. Esse ebbero luogo, la prima dal 22 febbraio 1787 al 25 maggio dello stesso anno; l'altra, dal 6 novembre 1788 al 12 dicembre seguente:"}
{"id": "1375913", "revid": "339392", "url": "https://it.wikipedia.org/wiki?curid=1375913", "title": "Arca del Gusto", "text": ""}
{"id": "1375914", "revid": "56620", "url": "https://it.wikipedia.org/wiki?curid=1375914", "title": "Vermeer e il codice segreto", "text": "Vermeer e il codice segreto (\"Chasing Vermeer\") \u00e8 un romanzo per ragazzi della scrittrice statunitense Blue Balliett.\nLa copertina dell'edizione italiana lo definisce \"Il codice da Vinci per ragazzi\", al cui successo si riallaccia il titolo italiano (la parola \"codice\" non \u00e8 infatti presente nel titolo originale).\nTrama.\nPetra Andalee, ragazza curiosa, enigmatica e timida, e Calder Pillay, tipo strano e misterioso, frequentano la 1\u00aa media. Diventando amici, scoprono assurde situazioni e strane coincidenze, come ad esempio il libro \"\"Guarda!\" di Charles Fort, che parla di un quadro di Jan Vermeer, \"La donna che scrive\"\" e dei suoi strani misteri. Quando il quadro viene rubato da un ladro, apparentemente folle, che invia lettere anonime ai giornali di tutto il mondo, Petra e Calder decidono di approfondire. Cos\u00ec il libro si snoda in una serie di avventure e di misteri.\nSuccesso e premi.\nIl romanzo ha avuto molto successo: \u00e8 stato tradotto in numerose lingue, ha poi vinto il \"Chicago Tribune Prize\" e altri premi letterari. Sull'onda del successo, la Warner Bros. ha acquistato i diritti per l'adattamento cinematografico.\nDel romanzo esiste un sequel, intitolato \"Il codice Wright\"."}
{"id": "1375920", "revid": "121422", "url": "https://it.wikipedia.org/wiki?curid=1375920", "title": "Pedro Diniz", "text": ""}
{"id": "1375922", "revid": "767487", "url": "https://it.wikipedia.org/wiki?curid=1375922", "title": "BMW 315", "text": "La 315 \u00e8 un'autovettura di fascia medio-alta prodotta dal 1934 al 1937 dalla Casa automobilistica tedesca BMW.\nStoria e profilo.\nDebutto.\nLa BMW 303, primo modello della BMW dotato di motore a 6 cilindri, raggiunse un successo parziale, limitato principalmente dal prezzo troppo alto in rapporto alla cilindrata troppo bassa, neppure 1.2 litri, e quindi in rapporto alle prestazioni troppo modeste. Gi\u00e0 durante la presentazione della \"303\", avvenuta nel 1933, la BMW pens\u00f2 anche di derivare da quest'ultima altre varianti pi\u00f9 potenti, cosciente delle modeste prestazioni della stessa \"303\" e quindi anche dell'eventuale tiepida accoglienza da parte del mercato. Part\u00ec quindi un progetto che avrebbe conosciuto il suo epilogo nel lancio di un nuovo modello dalle maggiori prestazioni. Per questo nuovo modello venne presa come base proprio una \"303\", il cui motore venne rialesato e dotato di un nuovo albero a gomiti dalle manovelle pi\u00f9 lunghe, in modo da ottenere cilindrate maggiori. Il modello definitivo fu commercializzato con la denominazione \"315\", che venne lanciata sul mercato nel marzo del 1934.\nCaratteristiche.\nLa \"315\" (da non confondere con la ben pi\u00f9 economica 3/15), differiva dalla \"303\" essenzialmente per il motore da 1490 cm\u00b3, alimentato da due carburatori Solex ed era in grado di erogare 34 CV a 3500 giri/min. Per il resto, la meccanica era quasi del tutto identica alla \"303\", ne differiva ancora solo per la diversa rapportatura del cambio, che in ogni caso rimase sempre del tipo manuale a 4 marce con terza e quarta marcia sincronizzate. Si ritrovavano quindi anche in questo caso l'avantreno a ruote indipendenti e il retrotreno ad assale rigido, l'impianto frenante a quattro tamburi e lo sterzo a cremagliera.\nLa \"315\" venne inizialmente proposta in cinque varianti di carrozzeria: accanto alla berlina vennero previste una versione trasformabile, una cabriolet a quattro posti, una cabriolet biposto ed una torpedo. Venne comunque prevista anche la possibilit\u00e0 di avere il solo telaio nudo da allestire secondo le esigenze del cliente, per esempio come furgonetta.\nCarriera commerciale.\nNell'estate del 1934 venne presentata un'inedita variante roadster denominata 315/1, che meccanicamente differiva dalle altre \"315\" per il motore pi\u00f9 spinto grazie all'adozione di un terzo carburatore Solex, cosicch\u00e9 la potenza massima pot\u00e9 salire fino a 40 CV a 4000 giri/min. Le prestazioni velocistiche erano buone solo su quest'ultima variante, in quanto riusciva a raggiungere i 120\u00a0km/h di velocit\u00e0 massima, mentre le altre versioni superavano di poco i 100\u00a0km/h. Tuttavia, la produzione venne avviata solo a fine anno e le prime consegne si ebbero solo all'inizio del 1935, in contemporanea con una variante roadster pi\u00f9 potente perch\u00e9 equipaggiata con un nuovo motore da 1,9 litri derivato dal motore della \"315\" e che dar\u00e0 origine ad una gamma di modelli parallela alla \"315\" stessa.\nIn realt\u00e0, per descrivere la carriera commerciale della BMW \"315\" bisogna fare una grande distinzione: se infatti viene comunemente detto che la vettura fu prodotta fra il 1934 ed il 1937, ci\u00f2 non \u00e8 in realt\u00e0 del tutto vero: infatti, la produzione destinata ai clienti privati cess\u00f2 di fatto a met\u00e0 del 1936 e da quel momento fino al 1937 la produzione della \"315\" fu destinata solo alla Wehrmacht. A tale proposito vale la pena ricordare che una piccola parte di questa produzione fu con carrozzeria di tipo k\u00fcbelwagen. Quando la carriera commerciale della \"315\" termin\u00f2 definitivamente, la produzione ammont\u00f2 a 9.763 esemplari.\nAttivit\u00e0 sportiva.\nLa 315 dovette il suo successo anche alla sua intensa attivit\u00e0 sportiva: degne di nota sono state le vittorie del terzetto tedesco Brenner-Kandt-Von Delius con le loro 315/1 alla \"International Trial\" e in occasione di una gara di 2000\u00a0km attraverso la Germania.\nNel 1936, Ralph Roese si afferm\u00f2 al volante di una 315/1 in occasione di una gara nella citt\u00e0 di Colonia; tre anni dopo, quando la 315 era gi\u00e0 fuori produzione, lo stesso pilota, condusse la 315/1 di vittoria in vittoria.\nTra le altre gare in cui la 315 si batt\u00e9 valorosamente, vi furono le edizioni 1934, 1935 e 1936 della \"Eifel Race\" al N\u00fcrburgring. Queste ed altre numerose affermazioni in campo sportivo fecero conoscere per la prima volta il marchio BMW anche all'estero, tanto che l'inglese Frazer-Nash concluse un accordo con la casa dell'Elica per produrre su licenza la \"315\" e la \"315/1\" anche in Regno Unito.\nTabella dati tecnici.\n "}
{"id": "1375923", "revid": "1373765", "url": "https://it.wikipedia.org/wiki?curid=1375923", "title": "Pieve di San Martino a Gangalandi", "text": "La pieve di San Martino a Gangalandi si trova nella frazione di Ponte a Signa, presso l'omonima localit\u00e0, nel comune di Lastra a Signa.\nStoria.\nLa chiesa sorge sul poggio di Gangalandi, la cui denominazione deriva dall'omonima famiglia, legata ai conti Cadolingi, che qui ebbero possedimenti e un castello. L'importanza della chiesa, insigne monumento ricco di opere d'arte, \u00e8 legata alla sua posizione strategica sul territorio, all'incrocio fra l'antichissimo ponte sull'Arno che collegava la Toscana meridionale con il Nord, tramite le vie che valicavano l'Appennino, e la via Pisana che univa Firenze al mare. Nella chiesa probabilmente si riuniva la Lega costituita dai quattro popoli che godevano di speciali statuti e che poi divenne il Comune di Gangalandi e quindi di Lastra a Signa.\nLa prima citazione documentaria risale al 1108: in essa il nobile Bernardo Adimari donava al proposto di San Martino un terreno le cui entrate consentivano il mantenimento della chiesa, gi\u00e0 sede di un collegio di canonici. Ci\u00f2 fa supporre che la chiesa sia pi\u00f9 antica e risalga ai secoli precedenti, forse ad epoca carolingia, come testimoniano l'intitolazione a San Martino, vescovo di Tours, e il patronato della famiglia Adimari, di origine franca.\nLa chiesa faceva parte del plebato di Signa, con il quale sorsero spesso contrasti, costituendo un punto di riferimento per i popoli d'oltrarno, finch\u00e9 nel 1278, a causa del crollo del ponte che rendeva difficile la comunicazione con la pieve di Signa, le venne concesso il privilegio del fonte battesimale.\nTra il gennaio e il marzo del 2010 la chiesa \u00e8 rimasta chiusa per il restauro di una delle capriate del tetto. La chiesa \u00e8 stata riaperta il 14 marzo 2010.\nDescrizione.\nDell'impianto romanico della chiesa non rimangono che poche tracce nelle strutture murarie in prossimit\u00e0 del campanile. Risale gi\u00e0 alla met\u00e0 del secolo XIV l'ampio portico esterno che precede la facciata dove si trovava un grande affresco di gusto popolareggiante rappresentante \"San Cristoforo\", trasferito dopo lo stacco all'interno della chiesa, il cui altare maggiore fu fatto eseguire da Simone di Ghino nel 1366. Trecentesco \u00e8 anche l'interno a semplice aula absidata, che presenta tracce dell'antica decorazione in alcuni brani di affreschi rappresentanti \"Storie della vita di San Donnino\".\nAl Quattrocento risalgono le opere che caratterizzano maggiormente la chiesa. Il tempietto del Battistero presenta nella volta \"Evangelisti e dottori della Chiesa\" e nell'attico \"Cristo in gloria tra angeli musicanti\", l'\"Elemosina di san Martino\" e l'\"Annunciazione\". Gli affreschi, scoperti nel 1891, furono eseguiti da Bicci di Lorenzo in collaborazione con la bottega: per tale lavoro nel 1433 Bicci ricevette in compenso \"tre pezzi di terra in piano di Gangalandi\".\nL'ottagonale fonte battesimale in marmo bianco con formelle decorate \u00e8 opera di derivazione ghibertiana datata 1423: sul fondo, al di sopra di esso, un dipinto su tavola rappresentante \"San Giovanni Battista\", attribuito a Bernardo Daddi, datato 1336; si tratta di un deposito della Soprintendenza proveniente dall'Arte di Calimala.\nPunto focale di massimo interesse della chiesa \u00e8 l'abside, chiusa in alto da un arco a tutto sesto con decorazione a motivi di candelabro e con lesene in pietra serena sorreggenti un architrave che reca un'iscrizione a lettere capitali dorate, ornata alle due estremit\u00e0 dalle armi degli Alberti. L'abside \u00e8 ricordata \"incepta et quasi perfecta\" nel testamento di Leon Battista Alberti, che fu rettore di San Martino dal 1432 al 1472. Terminata dopo la sua morte, tra il 1472 e il 1478, \u00e8 l'unica opera della quale l'Alberti fu progettista e committente.\nL'interno della chiesa \u00e8 scandito da altari in pietra serena, eretti da famiglie e confraternite locali dal XVI al XVIII secolo, e decorati da importanti dipinti. Gli altari attuali sostituiscono quelli pi\u00f9 antichi, andati distrutti nell'assedio di Lastra del 1530. Sulla parete destra le \"Cinque sante\" di Pietro Salvestrini, di Castello; la \"Madonna col Bambino tra san Lorenzo e l'Angelo custode\", attribuito ad Antonio del Ceraiolo, e infine, accanto al cinquecentesco pulpito in pietra serena, la \"Vergine Assunta tra i santi Carlo Borromeo, Bartolomeo, Francesco e Martino\", opera firmata da Matteo Rosselli e datata 1615.\nSulla parete sinistra, dopo la cantoria in pietra serena e l'affresco raffigurante \"San Cristoforo\", sull'altare eretto da Flora Mechini si trovano brani di affreschi trecenteschi rappresentanti \"Storie di san Donnino\". Sull'altare dei Gangalandi \u00e8 attualmente collocata l'\"Annunciazione\" attribuita a Domenico Passignano, proveniente dall'oratorio della Santissima Annunziata, e sulla stessa parete si trova la lastra tombale di Agnolo Pandolfini, fatta eseguire nel 1421. In controfacciata, Leonardo Cappiardi nel 1734 fece erigere l'altare di San Giuseppe, dove si venera la tela di Francesco Conti rappresentante la \"Morte di san Giuseppe\".\nIl campanile.\nAddossato al muro settentrionale della chiesa \u00e8 il campanile, che nel poderoso basamento a conci in pietra conserva la traccia pi\u00f9 evidente dell'originaria costruzione romanica. La torre \u00e8 pendente verso nord, con aggetto di circa 57\u00a0cm: l'inclinazione \u00e8 probabilmente da attribuire ad un cedimento fondale della torre, preesistente alla chiesa romanica e probabilmente parte del castello preesistente. All'epoca della costruzione della chiesa romanica (1108-1111) tale cedimento doveva essere gi\u00e0 stabilizzato, dato che il muro nord della chiesa, tuttora in opera, fu volutamente allineato alla parete sud del campanile. L'inclinazione originaria della torre \u00e8 quindi alla base dell'inclinazione della parete sinistra della chiesa. Tale divergenza dal basso verso l'alto \u00e8 cos\u00ec evidente, entrando in chiesa dall'ingresso principale, che anche le strutture quattrocentesche dell'abside albertiana furono probabilmente adattate, nel tentativo di attutire l'impatto visivo dell'asimmetria della chiesa.\nDurante i consolidamenti eseguiti sul campanile verso la fine del Novecento, fu determinato che durante il suono delle campane la torre oscilla di circa 4\u00a0cm.\nIl museo.\nAttiguo alla chiesa, in un immobile formato da diverse stanze, \u00e8 allestito un piccolo Museo di arte sacra che conserva arredi sacri, dipinti, paramenti e suppellettili a corredo di San Martino e di alcune chiese della zona. L'oggetto di maggiore rilevanza \u00e8 una tavola di Lorenzo Monaco, rappresentante la \"Madonna dell'Umilt\u00e0\", originariamente nella Chiesa di San Romolo a Settimo.\nVi sono inoltre conservate opere di Bicci di Lorenzo (\"Trittico\"), Jacopo del Sellaio, Vincenzo Meucci, paramenti, reliquiari e oggetti liturgici.\nIl museo \u00e8 il pi\u00f9 antico museo vicariale dell'Arcidiocesi di Firenze.\nLa parrocchia.\nLa parrocchia comprende parte della citt\u00e0 e le frazioni di San Martino a Gangalandi e Ponte a Signa. \nLe strutture principali sono la pieve di San Martino a Gangalandi con alcuni terreni coltivati intorno alla chiesa, la chiesa di Sant'Anna, l'Oratorio della Compagnia dellaSantissima Annunziata, la cappella della Madonna dei Dini, la \"Caritas Parrocchiale\" ed il circolo MCL Aurora."}
{"id": "1375925", "revid": "12876325", "url": "https://it.wikipedia.org/wiki?curid=1375925", "title": "La Casa", "text": ""}
{"id": "1375930", "revid": "1573940", "url": "https://it.wikipedia.org/wiki?curid=1375930", "title": "Chiesa di Santa Maria delle Selve", "text": "La chiesa di Santa Maria delle Selve si trova nel comune di Lastra a Signa.\nStoria.\nIl convento carmelitano fu fondato, su una preesistente villa donata all'ordine dai Del Pace, nel 1343, nel luogo dove la leggenda vuole che Sant'Andrea Corsini abbia avuto la visione della Madonna.\nNel 1425 dal convento delle Selve prese le mosse la riforma osservante dell'ordine carmelitano.\nVi hanno detenuto il patronato importanti famiglie fiorentine, come i Soderini, gli Strozzi, i Corsini.\nDescrizione.\nL'aspetto attuale, che mantiene, unico esempio sul territorio, una cripta, \u00e8 frutto di una ristrutturazione settecentesca.\nTra le tele che decorano gli altari, due sono di Giovanni Camillo Sagrestani. Nel convento sono conservati il chiostro cinquecentesco e la sala del capitolo."}
{"id": "1375934", "revid": "1305772", "url": "https://it.wikipedia.org/wiki?curid=1375934", "title": "Celtic League 2007-2008", "text": "La Celtic League 2007-08, per esigenze di sponsorizzazione Magners League, fu la 7\u00aa edizione della Celtic League, campionato transnazionale di rugby a 15 tra i club delle federazioni gallese, irlandese e scozzese.\nA causa dello scioglimento dei , franchigia scozzese, le squadre che presero parte a tale edizione furono solo 10.\nIl calendario non segu\u00ec un ordine preciso di andata e ritorno, quindi non risulta suddiviso in giornate; la tabella sottostante \u00e8 quindi solo di comodo, al fine di dare una lettura pi\u00f9 razionale dei risultati.\nIl torneo fu vinto, per la seconda volta, dal , che gi\u00e0 si era aggiudicato l'edizione inaugurale della competizione.\nCon l'abbandono della terza franchigia scozzese, tale federazione di fatto usc\u00ec dall'European Challenge Cup, in quanto le sue due franchigie superstiti rimasero destinate all'Heineken Cup."}
{"id": "1375941", "revid": "198277", "url": "https://it.wikipedia.org/wiki?curid=1375941", "title": "Associazioni Calcio Riunite Messina (1947-1998)", "text": "La Associazioni Calcio Riunite Messina, abbreviato in A.C.R. Messina o pi\u00f9 semplicemente Messina, \u00e8 stata una societ\u00e0 calcistica italiana con sede nella citt\u00e0 di Messina, attiva dal 1947 al 1998. Disput\u00f2 la Serie A nella stagione 1963-1964 venendo retrocessa in Serie B dopo due stagioni. Dopo l'esclusione dal campionato di Serie C1 avvenuta nel 1993 la tradizione calcistica del Messina venne continuata prima dall'Associazione Sportiva Messina e poi dal FC Messina che raggiunse la serie A negli anni 2000.\nStoria.\nFusione AC Messina e Giostra.\nNel 1947 l'opinione pubblica messinese spinse per la creazione di un'unica realt\u00e0 calcistica cittadina ad alto livello; spinti da progetti ambiziosi, i dirigenti del Unione Sportiva Giostra e dell'Associazione Calcio Messina avviarono le trattative per mettere in atto una fusione. Dopo una lunga serie di discussioni sulle modalit\u00e0 di fusione e sulla denominazione da adottare, si giunse alla definitiva determinazione: Associazioni Calcio Riunite Messina. Il nome intendeva ricordare le societ\u00e0 che erano confluite negli anni nel nuovo sodalizio: l'Associazione Calcio Messina infatti era stata fondata nel 1946 con la fusione tra Associazione Calcio Gazzi e Associazione Sportiva Messina, quest'ultima a sua volta risultato della fusione, nel 1945 tra Unione Sportiva Peloro, Unione Sportiva Arsenale e Unione Sportiva Tenente Mario Passamonte.\nNella prima stagione disputata (1947-1948) l'A.C.R. Messina chiuse al settimo posto con 37 punti nel girone T della serie C, venendo per\u00f2 ripescata grazie al \"Caso Napoli\". L'anno successivo, sotto la presidenza del Marchese Carlo Stagno d'Alcontres, si classific\u00f2 quarta con 40 punti nel girone D della nuova Serie C. Nel 1949-1950 arriv\u00f2 la promozione in Serie B, dopo uno spareggio con il Cosenza. Il Messina, dopo la fine del torneo, fu accusato di aver pagato il Cosenza per perdere lo spareggio. La Lega Nazionale intervenne in maniera draconiana, decretando il 31 agosto la squalifica e la retrocessione dei siciliani. L'esito di questa vicenda fu poi per\u00f2 diverso, in quanto la CAF cass\u00f2 la sentenza per insufficienza di prove.\nL'A.C.R. Messina mantenne la Serie B consecutivamente dalla stagione 1950-1951 alla stagione 1962-1963, al termine della quale centr\u00f2 la prima storica promozione in Serie A.\nSerie A.\nIl Messina esord\u00ec in Serie A con una sconfitta per 3-1 contro la . La prima rete in Serie A venne segnata da Paolo Morelli. L'esordio casalingo avvenne il 25 settembre 1963, e fu subito vittorioso: il Messina sconfisse 2-0 il Lanerossi Vicenza grazie a una doppietta di Marcelo Pagani. Tuttavia al termine del girone d'andata la squadra figurava all'ultimo posto in classifica, con otto punti. Nel mercato di novembre, per far fronte al brutto inizio di campionato, il Messina prese in prestito dal il peruviano V\u00edctor Ben\u00edtez. In rosa figuravano giocatori di spessore come Egidio Morbello, Gianvito Geotti, Paolo Morelli, Roberto Derlin. Grazie ad un eccellente girone di ritorno in cui conquist\u00f2 20 punti (frutto di 7 vittorie, 6 pareggi e 4 sconfitte), il Messina centr\u00f2 la salvezza all'ultima giornata grazie al pareggio per 0-0 contro il .\nLa seconda stagione in serie A culmin\u00f2 con la retrocessione, frutto del penultimo posto in classifica. Da allora il Messina ebbe una parabola discendente, che vide la squadra retrocedere in Serie C dopo soli tre anni di cadetteria e, dopo la Serie C 1972-1973, in Serie D.\nDagli anni bui all'era Massimino.\nLa prima esperienza in Serie D del Messina termin\u00f2 con la risalita in Serie C, grazie anche ai 22 gol del bomber Lando Bertagna. Tuttavia saranno solo tre i campionati di Serie C disputati dal Messina, prima di ripiombare ancora in Serie D.\nNella Serie D 1977-1978 i messinesi chiusero al 6\u00ba posto nel girone I, venendo ammessi alla nuova Serie C2. La squadra rimarr\u00e0 in C2 per 5 stagioni, rischiando anche la retrocessione nella stagione 1980-1981. La promozione arriv\u00f2 al termine della stagione 1982-1983, quando i giallorossi guidati da Alfredo Ballar\u00f2 conclusero il campionato con un punto di vantaggio sull'Akragas. Nella stagione 1983-1984 i giallorossi, con Michelangelo Alfano presidente, ottennero la salvezza, mettendo le basi per le future vittorie sotto la propriet\u00e0 della famiglia Massimino.\nSalvatore Massimino divenne infatti presidente dell'A.C.R. Messina nel 1984-1985. La squadra era allenata da Franco Scoglio e in rosa figuravano calciatori come Schillaci, Caccia, Napoli e Catalano. La promozione arriv\u00f2 al termine della stagione 1985-1986, dopo 18 anni dall'ultima apparizione in serie B.\nAlla vigilia della stagione 1986-1987, l'ambiente giallorosso fu scosso in ritiro dalla notizia della squalifica per cinque anni, di uno dei suoi uomini pi\u00f9 rappresentativi: Franco Caccia, coinvolto nello scandalo del calcio italiano del 1986. La stagione fu comunque positiva per il Messina: la squadra, che per tutto il campionato era sempre stata in zona promozione, conquist\u00f2 soltanto due pareggi nelle ultime cinque giornate, arrivando settima a tre punti dalla zona promozione. La stagione seguente vide il Messina piazzarsi a met\u00e0 classifica (12\u00ba posto) e a fine anno Franco Scoglio lasci\u00f2 la panchina, venendo sostituito da Zden\u011bk Zeman.\nZeman guid\u00f2 la squadra all'ottava posizione finale, nel campionato che vide l'esplosione di Schillaci (capocannoniere della serie B con 23 reti) che a fine stagione venne ceduto alla . Nella stagione successiva, sotto la guida prima di Francesco Scorsa e poi di Adriano Buffoni, il Messina si classific\u00f2 al 16\u00ba posto, raggiungendo la salvezza dopo lo spareggio vinto contro il il 7 giugno 1990 giocato allo stadio Adriatico di Pescara.\nNel 1990-1991 il Messina, guidato da Beppe Materazzi, chiuse uno splendido girone di andata in piena zona promozione. In seguito ad alcuni problemi dirigenziali, 1\u00ba marzo 1991 Maria Leone, moglie del presidente Salvatore Massimino, estromise ufficialmente il proprio marito dalla carica, divenendo la prima donna a ricoprire la carica di presidente della societ\u00e0 messinese. Questo cambio dirigenziale coincise con un netto crollo della squadra che si salv\u00f2 soltanto all'ultima giornata, chiudendo al nono posto.\nNella stagione 1991-1992, nonostante i propositi della vigilia alimentati da una campagna acquisti importante, il Messina retrocesse a causa di un pessimo avvio e di un altrettanto negativo finale di stagione (3 pareggi e 4 sconfitte nelle ultime 7 partite). Nel 1992-1993 concluse la Serie C1 al 12\u00ba posto.\nAl vertice societario figuravano ancora la signora Maria Leone ed il figlio Giovanni Massimino. Nel 1993 l'ingente mole di debiti accumulati, e le inadempienze societarie nei confronti di COVISOC e Lega, portarono alla definitiva estromissione dell'A.C.R. Messina dai campionati professionistici: la squadra fu retrocessa in Eccellenza, e nel 1998 fall\u00ec definitivamente.\nIl giorno 8 agosto 2013 la societ\u00e0 , su iniziativa del suo settore marketing, \u00e8 riuscita ad acquisire il vecchio titolo dell'Associazioni Calcio Riunite Messina tuttavia nonostante anche alla camera di commercio la societ\u00e0 figura con la denominazione Associazioni Calcio Riunite Messina, la squadra disputer\u00e0 il campionato di Lega Pro Seconda Divisione 2013-2014 con la denominazione Associazione Calcio Rinascita Messina, in quanto per la federazione il nome potr\u00e0 essere cambiato solo a partire dalla stagione 2014-2015, poich\u00e9 il cambio di denominazione avrebbe dovuto essere fatto entro maggio, mentre lo staff dirigenziale non \u00e8 riuscito entro quella data ad acquisire il titolo.\nColori sociali.\nI colori del Messina sono tradizionalmente il giallo ed il rosso; essi si rifanno allo stemma della citt\u00e0, rappresentato da una croce d'oro su campo rosso. Nel corso degli anni verranno adottate diverse tenute di gioco, che tuttavia manterranno sempre in evidenza i colori sociali giallo e rosso (come, ad esempio, nella maglia a strisce verticali giallo-rosse, adottata nel corso degli anni ottanta).\nPalmar\u00e8s.\nDerby.\nDerby = citt\u00e0 di Messina\nCoppa Italia.\nIl Messina ha disputato per la prima volta la Coppa Italia nella stagione 1935-1936. L'allora A.C. Messina disput\u00f2 la competizione per cinque edizioni consecutive, sino al 1939-1940; fu l'A.C.R. Messina a disputare nuovamente la competizione, partecipando consecutivamente dal 1958-1959 al 1967-1968. La stessa A.C.R. Messina disput\u00f2 la Coppa Italia Semiprofessionisti (poi denominata Coppa Italia di Serie C) in 12 occasioni, ed altre 8 volte la Coppa Italia a cavallo tra anni ottanta e novanta.\nTifoseria.\nIl primo gruppo organizzato di tifosi messinesi nacque nel 1973 con la fondazione dei Fedelissimi; altri gruppi ultras sono e/o sono stati: Giovent\u00f9 Giallorossa 1980, Nocs 1983, Uragano CEP, Testi Fracidi, Fighters, Bordello, Ultras 90, Corazzata Giallorossa, Assidui, Giants, Rebels e Mods."}
{"id": "1375942", "revid": "116016001", "url": "https://it.wikipedia.org/wiki?curid=1375942", "title": "Seraf\u00edn Avenda\u00f1o Mart\u00ednez", "text": "Biografia.\nAncora molto giovane si trasfer\u00ec con la famiglia da Vigo a Madrid, dove ricevette le prime lezioni di arte alla Real Academia de Bellas Artes de San Fernando da Antonio Maria Esquivel e Jenaro P\u00e9rez Villaamil. \nNel 1858 vinse la medaglia d'argento alla \"Esposizione galiziana\" per il l'acquarello dal titolo \"A mi\u00f1a tristura\" (\"La mia tristezza\"). \nNonostante sia stato inizialmente influenzato dallo stile del pittore paesaggista italo-belga Carlos de Haes, in seguito si spost\u00f2 verso una gamma di colori pi\u00f9 brillanti.\nSi rec\u00f2 poi a Ginevra dal Calame e qui acquis\u00ec una tecnica paesaggista di notevole qualit\u00e0. Nel 1866 si trasfer\u00ec a Genova, dove rimase per circa trent'anni. Fece parte della Scuola di Rivara ed ebbe contatti con la Scuola dei Grigi. \nNel 1896 torn\u00f2 nella sua terra d'origine."}
{"id": "1375943", "revid": "339392", "url": "https://it.wikipedia.org/wiki?curid=1375943", "title": "Patriarca ortodosso di Costantinopoli", "text": ""}
{"id": "1375944", "revid": "1573940", "url": "https://it.wikipedia.org/wiki?curid=1375944", "title": "Chiesa dei Santi Jacopo e Filippo a Lecceto", "text": "La chiesa dei Santi Jacopo e Filippo \u00e8 un luogo di culto cattolico che si trova a nord del centro abitato di Malmantile, nel comune di Lastra a Signa, in provincia di Firenze, all'interno del complesso dell'eremo di Lecceto.\nStoria e descrizione.\nIl convento domenicano fu fondato nel 1473 con il sostegno di Filippo Strozzi, come luogo di riposo e meditazione per i domenicani di San Marco di Firenze; attualmente il complesso \u00e8 sede della casa di spiritualit\u00e0 \"Cardinal Elia Dalla Costa\", gestita dai padri sacramentini.\nLa chiesa \u00e8 un perfetto esempio di architettura tardo quattrocentesca, con un'armoniosa tribuna alla quale si accede da un arco in pietra serena. Le soppressioni hanno comportato la spoliazione dei dipinti che decoravano gli altari; perdute anche le panche del coro finemente intarsiate.\nRimane il paliotto affrescato con \"Cristo in piet\u00e0\" di Bernardo di Stefano Rosselli.\nSull'altare si trova una tavola con la \"Madonna col Bambino\" dipinta da Neri di Bicci su una preesistente opera trecentesca, affiancata da laterali raffiguranti \"Santi\" del quattrocentesco Maestro di Marradi.\nSulla cantoria in controfacciata si trova l'organo a canne, costruito dalla ditta Michelotto nel 1996; a trasmissione elettrica, dispone di 25 registri su due manuali e pedale, dei quali 15 reali per un totale di circa 1450 canne."}
{"id": "1375949", "revid": "106356", "url": "https://it.wikipedia.org/wiki?curid=1375949", "title": "Robert Gerard Tapert", "text": ""}
{"id": "1375951", "revid": "729019", "url": "https://it.wikipedia.org/wiki?curid=1375951", "title": "11th Armoured Division", "text": "L'11th Armoured Division (11\u00aa Divisione corazzata) fu una divisione corazzata dell'esercito britannico durante la seconda guerra mondiale per poi essere convertita in divisione fanteria durante gli anni cinquanta.\nStoria.\nEra una delle pi\u00f9 famose divisioni corazzate inglesi della guerra, conosciuta principalmente per il lavoro svolto nel nord-ovest dell'Europa tra il periodo 1944-1945. \u00c8 stata soprannominata The Black Bull dopo la comparsa della sua insegna, un toro nero con corna rosse dentro un rettangolo giallo.\nNel mese di luglio del 1944 poco dopo lo sbarco in Normandia la divisione si \u00e8 portata fuori dalle spiagge della Normandia verso l'interno della Francia, prima di andare verso il Belgio prese parte alle operazioni Goodwood e Epson in Normandia. Il 4 settembre 1944 l'11\u00aa Divisione Corazzata prese la citt\u00e0 di Anversa e partecip\u00f2 nella battaglia delle Ardenne. Da quel momento in poi la divisione si spinse all'interno della regione occupata dei Paesi Bassi e nel marzo del 1945 attravers\u00f2 il fiume Reno, e per la fine della guerra si era portata nel nord-est e catturato la citt\u00e0 tedesca Lubecca il 2 maggio 1945.\nNel suo camino in Germania l'11\u00aa Divisione incontr\u00f2 e liber\u00f2 il campo di concentramento di Bergen-Belsen il 15 aprile del 1945. All'interno del campo la divisione aveva trovato 60.000 prigionieri malati e bisognosi di urgenti cure mediche e pi\u00f9 di 13.000 corpi di prigionieri morti.\nLa divisione fu riattivata nell'autunno del 1950, ma trasformata nella 4\u00aa Divisione di fanteria nel 1956."}
{"id": "1375952", "revid": "123995479", "url": "https://it.wikipedia.org/wiki?curid=1375952", "title": "Chiesa di Santa Maria a Lamole", "text": "La chiesa di Santa Maria a Lamole si trova nel comune di Lastra a Signa (in provincia di Firenze), nei pressi della frazione Brucianesi.\nStoria.\nAttualmente in stato di abbandono, risale al XII-XIII secolo.\nDescrizione.\nLe opere d'arte che vi erano conservate (oggi in parte custodite nella nuova chiesa parrocchiale costruita nel 1954 in Brucianesi) dimostrano che in passato, soprattutto nel Quattrocento, la chiesa ebbe notevole importanza.\nTra quarto e sesto decennio del XV secolo furono eseguiti gli affreschi che decoravano le nicchie dei due altari laterali, raffiguranti \"San Nicola di Bari tra santi\" e \"San Zanobi tra le sante Lucia e Verdiana\", della bottega di Bicci di Lorenzo. Tali affreschi sono stati rimossi dalla chiesa, in attesa di una sistemazione museale adeguata.\nTra il 1470 e il 1480 furono realizzate le tavole di Bernardo di Stefano Rosselli (\"Deposizione tra santi\") e del Maestro di San Miniato (\"Madonna col Bambino tra angeli\", parte centrale di un dipinto di pi\u00f9 grandi dimensioni).\nSempre all' interno anche due pregevoli altari in pietra serena del 1640 circa fatti edificare dai fratelli Angelo e Lorenzo Del Turco, uno con due stemmi antichi Del Turco con tre delfini, l'altro con due stemmi pi\u00f9 moderni Del Turco raffiguranti un leone.\nInfatti la famiglia Del Turco (ora Rosselli Del Turco) nel XIV secolo dimorava nel territorio di questa Parrocchia."}
{"id": "1375958", "revid": "122754480", "url": "https://it.wikipedia.org/wiki?curid=1375958", "title": "Spoletta (armamento)", "text": "La spoletta, nel campo delle armi \u00e8 il congegno destinato ad attivare l'accensione della carica interna esplosiva nei proiettili cavi d'artiglieria (palle scoppianti o granate, a seconda delle epoche storiche, in gergo militare detti proietti per distinguerli da quelli d'arma individuale leggera), nelle bombe (d'aereo, di profondit\u00e0, ecc.) e nei missili balistici provocandone la detonazione e il conseguente effetto bellico, sia esso distruttivo/letale, sia esso prevalentemente interdittivo fumogeno (es. cortine nebbiogene).\nStoria.\nVarie ditte hanno, agli inizi del XX secolo, costruito spolette a movimento d'orologeria o a tempo meccanico. Nell'aeronautica furono introdotte spolette a funzionamento istantaneo, brevemente ritardato o a lungo ritardo.\nQuelle dotate di breve ritardo provocano lo scoppio della bomba quando questa \u00e8 gi\u00e0 penetrata: la profondit\u00e0 della penetrazione dipende dalla natura e dalle dimensioni della bomba, dalle condizioni sotto cui si verifica l'urto, dalla natura del mezzo urtato, dall'entit\u00e0 del ritardo. Tale penetrazione, utile quando si debbano ricercare effetti di sconvolgimento ed azioni di mina, riesce invece dannosa quando si debba agire contro truppe, contro mezzi moventi o semoventi, contro batterie piazzate allo scoperto; in generale contro bersagli animati alla superficie del suolo.\nPer l'arma aerea, come per l'artiglieria, bisogna in tal caso ricorrere alle spolette istantanee, in cui la grande leggerezza dell'organo urtato permette un funzionamento rapidissimo, tale da assicurare lo scoppio prima che la bomba possa interrarsi. Sono state studiate spolette per bombe a lungo ritardo, anche di alcune ore, in certi casi richieste dalle esigenze tattiche.\nEsse furono usate per l'attacco di banchine, dighe di ritenuta, moli, canali e simili bersagli e nelle citt\u00e0 o impianti industriali per ingenerare panico e uccidere il personale che provvedeva al loro disinnesco. Gettando un certo numero di ordigni di questo tipo, provvisti di ritardi diversi, frammisti alle bombe con funzionamento istantaneo si sono potuti produrre gravi danni alle opere attaccate, non solo, ma anche impedire una efficace opera di riparazione.\nLa ricerca di spolette in grado di esplodere in vicinanza del bersaglio era diventata impellente per contrastare lo sviluppo dell'arma aerea. Nei primi anni trenta del XX secolo gli studi negli Stati Uniti d'America ed in Gran Bretagna si focalizzarono su un dispositivo elettronico in grado di sopportare lo stress del lancio del proiettile.La prima spoletta di prossimit\u00e0 realmente efficiente fu basata sul principio del radar, in grado di emettere un segnale radio e riceverne l'eco, sviluppata dall'agosto del 1940 dal \"National Defense Research Committee\" statunitense in collaborazione con i ricercatori britannici, fu introdotta nel settembre 1941.\nDurante la seconda guerra mondiale, i laboratori Bell produssero un fototubo in grado di essere installato nell'ogiva di un proiettile d'artiglieria che fu utilizzato con alcuni successi nelle prime fasi dei bombardamenti diurni durante la battaglia d'Inghilterra.Si basava sulla differenza di luminosit\u00e0 percepita dal fototubo quando incontrava l'ombra dell'aeroplano. Chiaramente era inutilizzabile di notte e con tempo molto nuvoloso.\nTipologie storiche.\nNe furono create nel corso della storia vari tipi:\nClassificazione delle moderne spolette.\nA loro volta le spolette si dividono in:\nSicurezza.\nLa sicurezza nelle spolette \u00e8, come ognuno capisce, di fondamentale importanza.\nS'intende che durante il loro immagazzinamento, trasporto, montaggio sulla granata o bomba esse non devono intervenire neanche se sottoposte a urti o scossoni.\nSapendo che l'ignizione parte sempre da un composto chimico che viene appunto acceso per urto/compressione si comprende l'importanza dei congegni che garantiscono la sicurezza.\nIn sostanza la spoletta \u00e8 attivata solo dopo un certo tempo che \u00e8 uscita dalla bocca da fuoco.\nSono stati attuati a questo scopo vari congegni di natura meccanica.\nPer esempio masse metalliche che per effetto della rotazione del proietto si spostano verso la periferia e aprono i condotti per il passaggio della fiamma; anelli metallici che per effetto d'inerzia alla uscita del proietto arretrano e permettono il libero movimento della massa battente che all'impatto con il terreno accender\u00e0 la carica."}
{"id": "1375962", "revid": "322321", "url": "https://it.wikipedia.org/wiki?curid=1375962", "title": "Delitzsch", "text": "Delitzsch \u00e8 una citt\u00e0 del \"Land\" della Sassonia, in Germania.\n\u00c8 il centro maggiore, ma non il capoluogo, del circondario della Sassonia settentrionale.\nDelitzsch si fregia del titolo di \"Grande citt\u00e0 circondariale\" (\"Gro\u00dfe Kreisstadt\")."}
{"id": "1375963", "revid": "1573940", "url": "https://it.wikipedia.org/wiki?curid=1375963", "title": "Chiesa di San Pietro in Selva", "text": "La chiesa di San Pietro in Selva si trova nei pressi di Malmantile, nel comune di Lastra a Signa.\nStoria e descrizione.\nLa chiesa di San Pietro in Selva (\"Sancti Petri in Silva prope Castrum Malmantilis\") \u00e8 documentata fin dal 1286 e si trova all'estremit\u00e0 sud-ovest del paese, lungo la strada per Pisa. Venne ricostruita quasi integralmente nel 1955-1956. Chiamata in passato anche \"San Piero a Selva\", ne furono a lungo patroni i Luci di Firenze, fino alla prima met\u00e0 del XIX secolo.\nSulla facciata della chiesa sono conservati affreschi molto deteriorati della fine del Trecento, riferibili alla cerchia di Lorenzo di Bicci e raffiguranti \"San Cristoforo\", \"Due santi vescovi\" e le \"Stimmate di san Francesco\". Nella lunetta del portale \u00e8 una sinopia raffigurante \"San Pietro in cattedra tra i santi Paolo e Andrea\".\nAll'interno si trova un \"Crocifisso\" ligneo dipinto trecentesco, dell'ambito di Jacopo di Cione, e una \"Madonna con il Bambino\" di pittore fiorentino, databile intorno al 1470, attribuita al Maestro della Nativit\u00e0 Johnson."}
{"id": "1375976", "revid": "287204", "url": "https://it.wikipedia.org/wiki?curid=1375976", "title": "Chiesa di Santa Lucia a Monteorlando", "text": "La chiesa di Santa Lucia ed il convento dei Santi Michele e Lucia si trova in localit\u00e0 di Santa Lucia a Monteorlando, nella frazione di San Martino a Gangalandi, nel comune di Lastra a Signa.\nStoria e descrizione.\nNel 1638 i Francescani osservanti si stabilirono nel conventino costruito dal letterato fiorentino Giovanni Maria Cecchi, pi\u00f9 di cinquanta anni prima, presso l'antica chiesa di San Michele a Castello, situata nel luogo in cui si trovava l'antico Castello di Monte Orlando.\nAlla met\u00e0 del Settecento i Francescani ampliarono il convento e costruirono la chiesa, intitolata ai santi Lucia e Michele Arcangelo, che fu dotata di eleganti altari barocchi.\nOltre alle tele seicentesche raffiguranti l\"Immacolata Concezione tra santi\" di Cesare Dandini e i \"Santi Antonio da Padova, Francesco, Lucia e Caterina d'Alessandria\" di Matteo Rosselli, vi furono collocati dipinti dei pi\u00f9 importanti artisti dell'epoca tra i quali Matteo Bonechi, Pietro Marchesini e Mauro Soderini. Il refettorio conserva una tela dell\"Ultima cena\" di Giovanni Pietro Naldini (1638).\nIn seguito alla positiva conclusione della conferenza dei servizi, tenutasi in data 24 febbraio 2020, a cui hanno partecipato: il privato proprietario della struttura, il comune ed altri enti pubblici, \u00e8 stato presentato il progetto per il recupero dell'ex convento e la sua valorizzazione come struttura turistico recettiva con il restauro per il mantenimento del valore artistico della chiesa."}
{"id": "1375984", "revid": "287204", "url": "https://it.wikipedia.org/wiki?curid=1375984", "title": "21 (Omarion)", "text": "21 \u00e8 il secondo album del cantante statunitense Omarion, pubblicato il 26 dicembre 2006 dall'etichetta discografica Columbia.\nIl titolo dell'album non \u00e8 altro che l'et\u00e0 dell'artista al momento della registrazione.\nIl primo singolo ad essere estratto fu \"Entourage\", scritto da Andre Merrit e prodotto da Eric Hudson; il secondo fu \"Ice Box\", di cui il produttore maggiore \u00e8 stato Timbaland.\nAltre produzioni importanti sono quelle di Pharrell Williams e Bryan Michael Cox. Ha riscosso un ottimo successo commerciale, raggiungendo il vertice della classifica ufficiale degli Stati Uniti."}
{"id": "1375986", "revid": "773636", "url": "https://it.wikipedia.org/wiki?curid=1375986", "title": "Chiesa di San Romolo a Settimo", "text": "La chiesa di San Romolo si trova nel comune di Lastra a Signa. \u00c8 una suffraganea della Pieve di San Giuliano a Settimo ed \u00e8 posta sulla collina di San Romolo dalla quale si pu\u00f2 godere di un panorama.\nStoria.\nSecondo una leggenda la chiesa sorgerebbe sui resti di un eremo dipendente dalla badia a Settimo ma la prima testimonianza documentale si trova nell'atto di cessione di Semifonte fatto dai conti Alberti a favore di Firenze; tale atto venne redatto nella \"ecclesia de podio Sancti Romuli de Septimo\" tra il 13 e il 23 febbraio 1199.\nNel XII secolo venne arricchita da una nuova campana, datata 1242, e in quel periodo i suoi rettori furono Buoncompagno citato tra il 1240 e il 1253 e Meliorato Gherardi attivo intorno al 1260, quando risulta censuario del vescovo di Firenze. Il 17 luglio 1260 il popolo di San Romolo si impegn\u00f2 a versare solo 6 staia di grano per il mantenimento dell'esercito fiorentino e questa cifra \u00e8 indice di una situazione economica non prospera. La poca prosperit\u00e0 \u00e8 confermata dalle decime pagate tra il 1276 e il 1303 che ammontarono a 4 lire annue.\nNel XVI secolo la chiesa fu pi\u00f9 volte fatta oggetto di lavori di modifica e di restauro come ad esempio nel 1590 quando risulta gi\u00e0 costruito il portico in facciata.\nNel 1912 tutta la chiesa fu restaurata e venne ripristinato l'aspetto romanico; tra i lavori svolti ci fu anche la cancellazione delle decorazioni pi\u00f9 moderne sostituite con gli affreschi neorinascimentali opera di Giuseppe Santelli. La chiesa \u00e8 stata soppressa nel 1986 e unita alla parrocchia di Calcinaia. Un nuovo restauro della facciata \u00e8 stato eseguito nel 1996.\nDescrizione.\nLa chiesa, databile alla met\u00e0 del XII secolo, consiste in un edificio ad aula rettangolare coperta a tetto e dotata di scarsella; in origine al posto della scarsella si trovava un'abside semicircolare. Il paramento murario di tutto l'edificio \u00e8 in pietra arenaria cavata localmente e dalle tonalit\u00e0 varie: in facciata \u00e8 di colore giallastro mentre sulle fiancate prevalgono i toni grigi.\nLa facciata \u00e8 preceduta da un portico ed ha un impianto a capanna; in occasione dei restauri novecenteschi vennero aperte due monofore in stile gotico ma in precedenza era aperta da una finestra rettangolare in seguito ridotta ad occhio. Nella parte inferiore della facciata si apre il portale dotato di architrave monolitico in arenaria sovrastato da un arco estradossato a tutto sesto e lunetta affrescata. La fiancata settentrionale presenta un portalino con archivolto e mensole convesse ma oggi appare tamponato.\nVi era custodito il dipinto di Lorenzo Monaco raffigurante la \"Madonna dell'Umilt\u00e0\", oggi nel Museo di arte sacra di San Martino a Gangalandi; l'importanza di quest'opera fa pensare che fra Tre e Quattrocento la chiesa avesse ricchi committenti: difatti a quell'epoca avevano le loro case da signore in questa zona famiglie fiorentine come i Rinuccini, che detenevano il patronato di San Romolo, e gli Albizi.\nL'interno \u00e8 decorato da un ciclo di affreschi di gusto neo-quattrocentesco, realizzato dal pittore signese Giuseppe Santelli, intorno al 1912."}
{"id": "1375990", "revid": "46291", "url": "https://it.wikipedia.org/wiki?curid=1375990", "title": "Knautia ressmannii", "text": "L'ambretta di Ressmann (Knautia ressmannii ), appartenente alla famiglia delle Dipsacaceae, \u00e8 una pianta erbacea perenne che pu\u00f2 arrivare fino a 1\u00a0m di altezza (misura minima 40\u00a0cm). Si presenta con infiorescenza piena su un fusto peloso. Viene considerata una specie rara, endemica delle Alpi Sudorientali.\nEtimologia.\nIl nome del genere (\"Knautia\") \u00e8 un omaggio ai botanici tedeschi Christian Knaut (1638-1694) e Christoph Knaut (1654-1716). .\nDescrizione.\nViene definita come emicriptofita scaposa: pianta con ciclo di riproduzione perenne con gemme poste a livello del terreno e con asse floreale eretto con poche foglie cauline.\nRadici.\nLe radici sono formate da corpi laterali da rizoma.\nFusto.\nLa parte ipogea del fusto si presenta come rizoma legnoso, ad andamento orizzontale non molto lungo.\nLa parte epigea consiste in un fusto glabro (privo di peli) eretto. La ramificazione avviene sempre nella parte alta della pianta in prossimit\u00e0 degli scapi fioriferi. L\u2019internodi inferiori sono lucidi, mente nella parte superiore i peduncoli sono pubescenti.\nFoglie.\nLe foglie si presentano compatte quasi coriacee dal margine dentato (a volte seghettato). La forma in generale \u00e8 ellittico - lanceolata. Quelle della base sono pi\u00f9 fitte e picciolate; quelle mediane e superiori sono sessili. \nInfiorescenza.\nIl capolino raggiunge il diametro di 2,5\u00a0\u2013 4\u00a0cm. I peduncoli di sostegno sono pelosi - irsuti. La parte inferiore dell'infiorescenza \u00e8 protetta da brevi brattee involucrali.\nFiori.\nI fiori, tutti ermafroditi e a forma tubulosa terminante in 4 lobi, si dividono in due tipi: periferici e centrali entrambi di colore porporino;\nL'ovario \u00e8 infero e quindi posto sotto l'inserzione del perianzio.\nFioritura: da giugno ad agosto.\nFrutti.\nIl frutto \u00e8 di tipo achenio di forma affusolata e presenta un calice persistente (che rimane a lungo).\nDistribuzione e habitat.\nSi trova in prevalenza nella zona montana dai 500 ai 1500\u00a0m s.l.m. E in genere preferisce prati magri e sassosi (chiamati magredi) ma vegeta anche nelle pinete di pino nero.\nSistematica.\nIl genere \"Knautia\" comprende oltre 40 specie di cui la met\u00e0 vive in Italia ed \u00e8 di difficile identificazione per l'elevato polimorfismo delle varie specie del genere.\nSpecie simili:"}
{"id": "1375991", "revid": "1655", "url": "https://it.wikipedia.org/wiki?curid=1375991", "title": "Ghiandola cortico-surrenalica", "text": ""}
{"id": "1375992", "revid": "1573940", "url": "https://it.wikipedia.org/wiki?curid=1375992", "title": "Chiesa di Sant'Ilario a Settimo", "text": "La chiesa di Sant'Ilario \u00e8 un edificio sacro si trova nel comune di Lastra a Signa.\nStoria e descrizione.\nLa rustica chiesetta, situata in una zona dove un contenuto sviluppo edilizio permette di godere ancora di un paesaggio intessuto di antiche case e torri, risale al XII secolo. L'interno della chiesa, ad aula unica, ha una copertura a capriate realizzato fra il XV e il XVI secolo. Da segnalare, ancora nell'interno, un dipinto attribuito a un ignoto pittore fiorentino della scuola di Matteo Rosselli che raffigura \"Dio Padre tra i Santi Francesco e Ilario di Poitiers\".\nNel Medioevo era legata al patronato dei Rinucci.\nA fianco della chiesa si trova la Compagnia di Sant'Antonio abate, santo legato alla campagna e agli animali, fondata nel 1577: l'ambiente \u00e8 interamente decorato di affreschi e stucchi del Settecento dell'ambito di Vincenzo Meucci.\nIl campanile del 1888 \u00e8 stato restaurato nel 1935."}
{"id": "1375997", "revid": "145180", "url": "https://it.wikipedia.org/wiki?curid=1375997", "title": "Frazione egiziana", "text": ""}
{"id": "1376004", "revid": "106952118", "url": "https://it.wikipedia.org/wiki?curid=1376004", "title": "Glauchau", "text": "Glauchau (in sorabo \"H\u0142uchow\") \u00e8 una citt\u00e0 di 24.991 abitanti del libero stato della Sassonia, Germania, nel circondario di Zwickau.\nGlauchau si fregia del titolo di \"Grande citt\u00e0 circondariale\" (\"Gro\u00dfe Kreisstadt\")."}
{"id": "1376021", "revid": "1543377", "url": "https://it.wikipedia.org/wiki?curid=1376021", "title": "Vindelici", "text": "I Vindelici furono un'antica popolazione alpina che abitava la regione chiamata, nella geografia dell'Europa preromana, Vindelicia. . Corrispondeva dunque alla parte nordorientale della Svizzera, al Baden sudorientale ed al sud del W\u00fcrttemberg e della Baviera.\nEtnonimo.\nTuttavia, l'etnonimo \"Vindelici\" \u00e8 stato spesso messo in relazione a quello dei Venedi (Germani slavizzati), dei Veneti britannici o dei Veneti adriatici: la frequenza di questo etnonimo in diverse aree europee non va per\u00f2 spiegato con ipotetici legami storici e linguistici tra i diversi popoli che ne hanno fatto uso, quanto piuttosto un'uguale derivazione, pi\u00f9 volte ripetuta, dalla medesima radice indoeuropea \"*wen\" (\"amare\"). I \"Veneti\" (\"*wenetoi\") sarebbero pertanto gli \"amati\", o forse gli \"amabili\", gli \"amichevoli\" \nStoria.\nLa cultura dei Vindelici era la Cultura di La T\u00e8ne. Non \u00e8 certo se i Vindelici parlassero una lingua celtica (gallica) o germanica; \u00e8 anche possibile che fossero una popolazione di origine celtica, ma con una forte componente illirica.\nI Vindelici vennero sottomessi a Roma nel contesto delle campagne di conquista di Rezia ed arco alpino sotto Augusto, condotte dai generali Druso maggiore e Tiberio (il futuro imperatore) tra il 16 e il 15 a.C. Nello stesso anno la capitale della regione occupata dai Vindelici fu ri-fondata con il nome di Augusta Vindelicorum (\"Augusta dei Vindelici\"), e in seguito trasformata dall'imperatore Adriano in \"municipium\". Oggi \u00e8 la citt\u00e0 di Augusta.\nIl poeta latino Orazio li cit\u00f2 nel quarto libro delle sue \"Odi\", descrivendo il primo volo dell'aquila, una lunga metafora che si rivela essere un apprezzamento nei confronti di Druso.\nIl nome dei Vindelici \u00e8 ricordato in nona posizione nel Trofeo delle Alpi (\"Tropaeum Alpium\"), monumento romano eretto nel 7-6 a.C. per celebrare la sottomissione delle popolazioni alpine e situato presso la citt\u00e0 francese di La Turbie. In esso si specifica che essi si suddividevano in quattro trib\u00f9:"}
{"id": "1376025", "revid": "121837", "url": "https://it.wikipedia.org/wiki?curid=1376025", "title": "Vindelicia", "text": ""}
{"id": "1376027", "revid": "439868", "url": "https://it.wikipedia.org/wiki?curid=1376027", "title": "Avram Hershko", "text": "Carriera.\nEmigr\u00f2 in Israele nel 1950. Ricevette il dottorato in medicina nel 1965 e il suo Ph.D. nel 1969 dalla Hebrew University-Hadassah Medical School, a Gerusalemme. Attualmente \u00e8 un Professore Emerito alla facolt\u00e0 di medicina al Technion di Haifa.\nNel 2000 ha ricevuto l'Albert Lasker Award for Basic Medical Research. Insieme ad Aaron Ciechanover e Irwin Rose, gli \u00e8 stato conferito il Premio Nobel per la chimica 2004 per \"la scoperta della degradazione delle proteine ubiquitina-dipendente\". Il ciclo del proteasoma ubiquitina gioca un ruolo chiave nel mantenimento dell'omeostasi delle cellule e si pensa sia coinvolto nello sviluppo e nell'avanzamento di malattie come: tumori, malattie muscolari e neurologiche, risposte immunitarie ed infiammatorie."}
{"id": "1376033", "revid": "11485460", "url": "https://it.wikipedia.org/wiki?curid=1376033", "title": "Dueren", "text": ""}
{"id": "1376034", "revid": "1013865", "url": "https://it.wikipedia.org/wiki?curid=1376034", "title": "Biratnagar", "text": " \nBiratnagar (nepali: \u092c\u093f\u0930\u093e\u091f\u0928\u0917\u0930) \u00e8 una citt\u00e0 del Nepal sudorientale, nel distretto di Morang.\nLa sua popolazione \u00e8 di 242.548 abitanti (2011). Oltre alla maggioranza nepalese, \u00e8 presente anche una forte comunit\u00e0 di origine indiana.\nBiratnagar si trova nella zona fertile e pianeggiante del Terai, ed \u00e8 un importante centro commerciale (collegato con voli quotidiani a Kathmandu) per tutto il Nepal orientale. Si tratta anche di un importante hub per le importazioni dall'India.\nBench\u00e9 la popolazione viva prevalentemente di agricoltura (soprattutto riso e juta), l'area di Biratnagar \u00e8 una delle pi\u00f9 industrializzate del Nepal, con diverse fabbriche operanti in settori che vanno dalla chimica alla siderurgia. Ultimamente si va sviluppando anche il settore del turismo grazie alla relativa vicinanza con la Riserva Naturale Koshi Tappu, molto amata dai bird watchers.\nLa citt\u00e0 \u00e8 nota per la vivacit\u00e0 dei suoi festival induisti, tra cui l'Ashar Pandhra e il Krishna Janma Astham.\nBiratnagar \u00e8 anche la citt\u00e0 in cui \u00e8 cresciuto Primo ministro, Matrika Prasad Koirala, Bishweshwar Prasad Koirala, Nagendra Prasad Rijal e Girija Prasad Koirala.\nIl clima \u00e8 caldo e umido tutto l'anno, con precipitazioni monsoniche di ampia portata durante l'estate.\nBiratnagar \u00e8 anche la citt\u00e0 di importanti poeti nepalesi Krishna Bhushan Bal e Suman Pokhrel."}
{"id": "1376035", "revid": "11485467", "url": "https://it.wikipedia.org/wiki?curid=1376035", "title": "Marcodurum", "text": ""}
{"id": "1376039", "revid": "122859784", "url": "https://it.wikipedia.org/wiki?curid=1376039", "title": "Futbol Club Barcelona 2001-2002", "text": ""}
{"id": "1376051", "revid": "287204", "url": "https://it.wikipedia.org/wiki?curid=1376051", "title": "Live 1975 at Q.P.R.", "text": "Live 1975 at Q.P.R. Vol.1 e Live 1975 at Q.P.R. Vol.2 sono due video del gruppo inglese Yes, pubblicati su VHS nel 1992 e su Video CD nel 1999 dalla societ\u00e0 di Hong Kong Panorama Distribution per il mercato asiatico e su DVD-Video per il mercato internazionale nel 2001.\nIl video.\nI due volumi contengono la registrazione di un concerto degli Yes del 1975 allo stadio del Queens Park Rangers durante il \"Relayer Tour\".\nLa formazione \u00e8 quella dell'album \"Relayer\" pubblicato l'anno precedente con lo svizzero Patrick Moraz che sostitu\u00ec Rick Wakeman alle tastiere.\nIl filmato del concerto fu filmato e trasmesso dal secondo canale della BBC il 26 luglio 1975 all'interno del programma musicale \"The Old Grey Whistle Test\". Il concerto fu disponibile per anni solo su bootleg prima della sua pubblicazione su VHS nel 1992 solo per il mercato di Hong Kong e nel 2001 su DVD-Video anche negli Stati Uniti.\nLa realizzazione del film fu curata dal manager degli Yes Brian Lane senza alcun intervento dei membri della band.\nNonostante la bassa qualit\u00e0 dell'audio, parzialmente recuperata nella versione in DVD, il video viene considerato una eccellente testimonianza di quello che \u00e8 forse il miglior periodo degli Yes nelle esibizioni dal vivo.\nDurante il concerto gli Yes suonarono tutti e tre i lunghi brani di \"Relayer\" (\"Sound Chaser\", \"The Gates Of Delirium\" e \"To Be Over\") oltre al vecchio successo \"Sweet Dreams\" dal loro secondo album \"Time And A Word\" e ai successi dei precedenti dischi con Wakeman. Spicca una versione quasi acustica di \"Long Distance Runaround\".\nNelle foto del retro della confezione di entrambi i volumi della edizione in DVD pubblicata negli Stati Uniti, erroneamente, vi sono due foto di Rick Wakeman invece di Patrick Moraz."}
{"id": "1376057", "revid": "729019", "url": "https://it.wikipedia.org/wiki?curid=1376057", "title": "Futbol Club Barcelona 2000-2001", "text": ""}
{"id": "1376059", "revid": "1654832", "url": "https://it.wikipedia.org/wiki?curid=1376059", "title": "Mauro Avogadro", "text": "Biografia.\nHa frequentato l'Accademia nazionale d'arte drammatica \"Silvio D'Amico\" di Roma.\nIn seguito ha curato decine di spettacoli, prima come assistente di Luca Ronconi (\"Utopia\" di Aristofane, \"Gli ultimi giorni dell'umanit\u00e0\" di Kraus, \"L'uomo difficile\" di Hofmannsthal, \"Misura per misura\" di Shakespeare, \"Il caso Makropulos\" di Jan\u00e1cek e molti altri), e poi, dal 1987, in maniera indipendente (\"Sogno di un tramonto d'autunno\" di D'Annunzio - Malipiero, \"I ciechi\" di Maeterlink, ecc.).\n\u00c8 stato docente alla scuola di recitazione del Teatro Stabile di Torino, per la quale produce spettacoli in collaborazione con gli allievi della scuola: nel 2005 ha diretto \"L'arma segreta di Archimede\" di Dumitru Solomon, uno dei maggiori drammaturghi rumeni, presentando cos\u00ec il lavoro di un autore mai rappresentato prima in Italia.\nAttualmente \u00e8 insegnante di recitazione presso L'accademia D'arte del Dramma Antico (INDA) di Siracusa e la Scuola del Piccolo Teatro di Milano.\nCome attore \u00e8 stato impegnato in televisione negli sceneggiati \"I Buddenbrook\", del 1971, Philo Vance La fine dei Greene (1974) e \"Jazz band\", del 1978."}
{"id": "1376067", "revid": "109690652", "url": "https://it.wikipedia.org/wiki?curid=1376067", "title": "Frazione diadica", "text": "In \"matematica\", una frazione diadica - o razionale diadico - \u00e8 un numero razionale espresso sotto forma di frazione, il denominatore della quale \u00e8 una potenza di 2. Quindi un numero del tipo\nQuesti numeri hanno la propriet\u00e0 di avere una espansione diadica finita.\nL'insieme dei numeri razionali diadici \u00e8 denso in formula_2: ogni numero reale formula_3 pu\u00f2 essere approssimato arbitrariamente dalla frazione diadica\nformula_4\nOperazioni.\nLa somma, il prodotto e la differenza tra due frazioni diadiche genera un'altra frazione diadica:\nTuttavia, quando dividiamo una frazione diadica per un'altra il risultato non \u00e8 necessariamente una frazione diadica. Per questo motivo, i numeri diadici non formano un campo, ma solo un sottoanello dei numeri razionali."}
{"id": "1376068", "revid": "111897820", "url": "https://it.wikipedia.org/wiki?curid=1376068", "title": "Alberto Conte", "text": "\u00c8 stato docente ordinario di Geometria Superiore nell'Universit\u00e0 di Torino. Ha inoltre svolto l'incarico di consigliere comunale della Citt\u00e0 di Torino dal 1985 al 1990.\nBiografia.\nAlberto Conte si \u00e8 laureato in matematica nel 1965 presso l'Universit\u00e0 di Torino, dove si \u00e8 svolta tutta la sua carriera accademica quale assistente (dal 1965), professore incaricato (dal 1967) e infine professore ordinario di geometria (dal 1976 al 1991) e di Geometria superiore (dal 1991 al 2012). Oggi \u00e8 professore emerito della stessa universit\u00e0.\nAllievo di Alessandro Terracini e di Davide De Maria, si occupa soprattutto di geometria algebrica.\n\u00c8 stato Visiting Fellow presso l'Universit\u00e0 di Warwick (UK) nell'anno accademico 1970-71 e presso l'Istituto Mittag-Leffler (Svezia) nei mesi di novembre e dicembre 1982.\nHa avuto numerosi incarichi di prestigio sia in organismi istituzionali, sia nelle associazioni nazionali e internazionali di matematica. In particolare \u00e8 stato presidente dell'UMI dal 1994 al 2000. Dirige le collane scientifiche della casa editrice Bollati Boringhieri.\nNel 2000 il Presidente della Repubblica Carlo Azeglio Ciampi lo ha insignito della Medaglia ai benemeriti della scienza e della cultura.\nDal 1\u00ba ottobre 2006 al 30 settembre 2012 \u00e8 stato Preside della Facolt\u00e0 di Scienze Matematiche, Fisiche e Naturali dell'Universit\u00e0 di Torino.\n\u00c8 stato Presidente triennale dell'Accademia delle Scienze di Torino dal 1 novembre 2012 al 1 novembre 2016.\nDal 9 maggio 2016 \u00e8 componente del Consiglio Generale della Compagnia di San Paolo su indicazione della Accademia delle Scienze.\n\u00c8 cugino dei cantautori Giorgio e Paolo Conte.\nOpere.\n\u00c8 autore di nell'ambito della topologia, della storia della matematica e della geometria algebrica."}
{"id": "1376070", "revid": "1318658", "url": "https://it.wikipedia.org/wiki?curid=1376070", "title": "Parco nazionale dei Picos de Europa", "text": "Il parco nazionale dei Picos de Europa \u00e8 un parco nazionale spagnolo di quasi 65.000 ettari comprendente parte della catena montuosa dei Picos de Europa, facente parte della Cordigliera Cantabrica. Il parco si estende su una regione facente parte delle comunit\u00e0 autonome di Castiglia e Le\u00f3n, della provincia di Le\u00f3n (24.719 ha), delle Asturie (24.560 ha), e della Cantabria (15.381 ha). \nGeografia.\nLa quota pi\u00f9 alta del parco \u00e8 situata a 2.648 m s.l.m. sulla cima del Torrecerredo e la pi\u00f9 bassa a 75 m s.l.m. nel R\u00edo Deva. Il dislivello massimo tra due punti del parco \u00e8 quindi pari a 2.573 m. \nGli elementi geologici del parco si devono alla combinazione dell'azione dei ghiacciai con i massicci calcarei che formano la Cordigliera Cantabrica.\nFauna.\nAnimale rappresentativo del Parco dove si \u00e8 fatta male Natalia \u00e8 il camoscio cantabrico \"(Rupicapra pyrenaica parva)\", del quale esistono diverse sculture disseminate in vari luoghi. \nSi trovano nel parco numerose specie protette, come il desman, il gallo cedrone, il gipeto o l'orso bruno. L'orso bruno \u00e8 senza dubbio una delle specie pi\u00f9 caratteristiche della montagna cantabrica, le cui popolazioni occupano una piccola porzione del suo habitat originario nella penisola iberica. Tra i grandi carnivori si evidenzia anche la presenza del lupo iberico \"(Canis lupus signatus)\". Nelle aree boschive troviamo il cervo \"(Cervus elaphus)\", il capriolo \"(Capreolus capreolus)\", il cinghiale e diverse specie di piccoli e medi carnivori come il tasso \"(Meles meles)\", la martora \"(Martes martes)\", l'ermellino \"(Mustela erminea)\", la genetta \"(Genetta genetta)\", ecc.\nDa ricordare lo stambecco iberico. Estinto nel XIX secolo per l'eccessiva caccia, \u00e8 stato \"reintrodotto\" in semicattivit\u00e0 nella Riserva di Ria\u00f1o, tra il 1991-1997, a partire dagli esemplari catturati sulla Sierra de Gredos. Nel 1998 sono stati poi rilasciati in varie localit\u00e0, all'interno del Parco."}
{"id": "1376071", "revid": "31886", "url": "https://it.wikipedia.org/wiki?curid=1376071", "title": "Eliezer", "text": "Eliezer (), che pu\u00f2 essere tradotto con \"Dio \u00e8 il mio aiuto\", e il nome di undici personaggi biblici e di alcuni maestri talmudici.\nPersonaggi Biblici.\nEliezer di Damasco.\nEliezer di Damasco (), in un primo tempo creduto erede di Abramo, figlio di un suo servitore ed anch'egli servitore del primo Patriarca ebreo. Questo nome tradotto in numeri della cabala fa 318. Questo numero compare in un altro passo della genesi . Abramo lo chiama \"figlio della mia casa\" perch\u00e9 era il legittimo erede del patriarca prima che avesse figli. Le tavolette di Nuzi spiegano perch\u00e9 Abramo considerava Eliezer suo erede. La legge, vigente all'epoca di Abramo, riguardante le coppie senza figli che ne adottavano uno che si prendeva cura di loro fino alla loro morte, stabiliva che l'adottato ne ereditasse poi la propriet\u00e0.\nEliezer ben Moshe.\nEliezer ben Moshe era il secondogenito di Mos\u00e8 e Sefora, viene citato nel Libro dell'Esodo \nEliezer figlio di Becher.\nDiscendente della trib\u00f9 di Beniamino e figlio di Becher, questo Eliezer \u00e8 citato in 1 Cronache \nEliezer sacerdote.\nQuando Davide comand\u00f2 di portare l'Arca dell'Alleanza dalla casa di Obed-Edom a Gerusalemme, Eliezer fu uno dei sette sacerdoti che procedendo l'Arca, suonavano le trombe 1 Cronache \nEliezer condottiero, figlio di Zicri.\nCondottiero della trib\u00f9 di Ruben sotto il regno di Davide, figlio di Zicri 1 Cronache \nEliezer figlio di Dodavau di Maresa.\nProfetizz\u00f2 contro Giosafat ed Acazia2 Cronache , 1Re \nEliezer capo degli esiliati che torn\u00f2 con Esdra.\nPersonaggio citato in Esdra , capo degli esiliati che torn\u00f2 a Gerusalemme con Esdra dall'Esilio babilonese.\nEliezer sacerdote dei figli di Iesua.\nUn sacerdote che ascoltando l'esortazione di Esdra accett\u00f2 di mandare via le mogli straniere secondo il racconto biblico di Esdra \nEliezer il levita.\nIl personaggio levita che accolse l'invito di Esdra di mandare via le mogli straniere secondo il racconto biblico di Esdra , \nEliezer discendente di Arim.\nFu fra quelli che applicarono in modo pratico le parole di Esdra e mandarono via le loro mogli straniere come \u00e8 scritto inEsdra, \nEliezer antenato di Maria.\nPersonaggio biblico citato nella cronologia del Vangelo secondo Luca capitolo 3. Luca \nEliezer nel Talmud.\nMolti sono i saggi con il nome di Rabbi Eliezer. Normalmente se non vengono date altre indicazione si intende Rabbi Eliezer ben Hyrcanos, detto anche Eliezer il Grande, fu un rabbino della prima o seconda generazione seguite alla seconda distruzione del Tempio."}
{"id": "1376073", "revid": "767487", "url": "https://it.wikipedia.org/wiki?curid=1376073", "title": "Arcocosecante", "text": "L'arcocosecante \u00e8 la funzione trigonometrica inversa della cosecante.\nIndicando con y l'arcocosecante e con x la cosecante, si ha:\nL'arcocosecante si denota usualmente con formula_3. In LaTeX viene ottenuta tramite il comando \"\\arccsc\".\nIl dominio \u00e8 dato dall'insieme dei punti che stanno nell'intervallo tra formula_4 e formula_5 e nell'intervallo tra formula_6 e formula_7."}
{"id": "1376075", "revid": "767487", "url": "https://it.wikipedia.org/wiki?curid=1376075", "title": "Riserva naturale Koshi Tappu", "text": "La riserva naturale Koshi Tappu \u00e8 un'area naturale protetta del Nepal sudorientale.\nIstituita nel 1976,si estende per 175 chilometri quadrati attorno al fiume Sapta Koshi, un affluente del Gange.\nAttualmente nella riserva vivono elefanti, bufali d'acqua, coccodrilli, cervidi, delfini del Gange e oltre 280 diverse specie di uccelli (il che rende questa zona una meta interessante per il birdwatching).\nLa riserva si raggiunge solo con mezzi su gomma grazie alla Mehendra Highway. La maggiore citt\u00e0 nelle vicinanze (a meno di due ore di autobus) \u00e8 Biratnagar.\nNel 1987 la riserva \u00e8 stata inserita nelle zone protette secondo la convenzione di Ramsar."}
{"id": "1376081", "revid": "123206831", "url": "https://it.wikipedia.org/wiki?curid=1376081", "title": "Futbol Club Barcelona 1999-2000", "text": ""}
{"id": "1376090", "revid": "124585912", "url": "https://it.wikipedia.org/wiki?curid=1376090", "title": "Futbol Club Barcelona 1998-1999", "text": ""}
{"id": "1376092", "revid": "1149807", "url": "https://it.wikipedia.org/wiki?curid=1376092", "title": "Syaoran Li", "text": " \u00e8 un personaggio della serie \"Card Captor Sakura\", creata dalle CLAMP. Insieme a Sakura Kinomoto, \u00e8 alla ricerca delle \"Clow Card\".\n\u00c8 doppiato da Motoko Kumai nella versione giapponese, mentre in quella italiana da Monica Bonetto nella prima stagione e Cinzia Massironi nella seconda.\nNome.\nIl suo nome \u00e8 \"Syaoran\", mentre il cognome \"Li\": seguendo per\u00f2 l'usanza giapponese di presentarsi, il suo nome completo viene scritto Li Shaoran. Per questo motivo \u00e8 conosciuto anche come Li ShaoLang o Li Syaoran nella versione animata.\nIl nome Syaoran Li \u00e8 di origine cinese, di solito latinizzato come \"Xi\u01ceol\u00e1ng L\u01d0\". Sia in cinese che in giapponese, significa \"piccolo lupo\", mentre , un cognome cinese molto comune, significa \"prugna\". Per dare la pronuncia corretta in giapponese si usano i caratteri \"\".\nNelle prime stampe del manga segue l'ordine del nome tradizione cinese, cio\u00e8 nome di famiglia e poi il nome personale. Nelle versioni successive si passa all'ordine utilizzato in occidente. Nella versione animata, l'ordine del nome e del cognome viene invertito: infatti, Syaoran viene comunemente chiamato \"Li\", mentre il cognome diventa \"Syaoran\".\nStoria.\nSyaoran \u00e8 un lontano parente di Clow Reed, creatore della Carte di Clow. Come membro della famiglia Li, una famiglia di stregoni di Hong Kong, di cui la madre di Clow faceva parte, Syaoran crede di essere l'unico a dover ereditare il mazzo di Carte, e non Sakura Kinomoto. Fa la sua prima comparsa come antagonista della serie, catturando alcune carte al posto di Sakura nella versione animata, anche se non ne cattura nessuna nel manga. Con l'avanzamento della serie, soprattutto dopo che Sakura viene ufficialmente designata come nuova padrona delle Carte, Syaoran perde i suoi atteggiamenti da rivale e diventa pi\u00f9 amichevole nei suoi confronti, aiutandola con la cattura della carte e finendo per innamorarsi di lei.\nSyaoran \u00e8 abile nelle arti marziali, compreso l'uso della jian, e nelle arti magiche. Le sue abilit\u00e0 magiche sono incentrate su gli incantesimi elementali, lanciati usando la sua spada o la sua collezione di ofuda.\nAnche se afferma di aver catturato alcune Carte da solo, Syaoran non ne ha mai catturata nessuna, anche perch\u00e9 l'atto di cattura pu\u00f2 essere svolto solamente usando la scettro di Sakura. Ad ogni modo, Syaoran gioca un ruolo molto importante nella cattura, perch\u00e9 indebolisce le Carte prima che Sakura possa catturarle, facilitandole il compito.\nRelazioni.\nSakura.\nLa relazione con Sakura \u00e8 la relazione principale della serie, anche se si sviluppa solamente nella seconda parte.\nInizialmente Syaoran vede Sakura come una rivale: i due ragazzini entrano in continuo contrasto e la cattura delle carte diventa una gara per stabilire chi \u00e8 pi\u00f9 abile nello svolgere il compito che \u00e8 stato affidato loro.\nMan mano per\u00f2, il loro rapporto cambia e diventano amici.\nSuccessivamente Syaoran comincer\u00e0 a provare dei sentimenti pi\u00f9 importanti verso Sakura, arrivando persino a innamorarsi di lei.\nLa timidezza per\u00f2, lo porter\u00e0 a rimandare continuamente la sua dichiarazione a Sakura, che avverr\u00e0 verso la fine del manga/anime e verr\u00e0 ricambato.\nYukito.\nPrima della sua relazione con Sakura, Syaoran \u00e8 attratto da Yukito Tsukishiro, amico del fratello di Sakura. Essendo anche Sakura attratta da Yukito, i due diventano rivali: Syaoran cerca sempre le attenzioni del ragazzo, di solito consegnandogli regali migliori di quelli di Sakura, cos\u00ec come cibo pi\u00f9 gustoso o facendogli pi\u00f9 complimenti. Sia Sakura che Syaoran finiscono cos\u00ec per essere rivali sia in amore che nella cattura della Carte. Viene dopo scoperto che l'infatuazione di Syaoran per Yukito era causata dalle forze della luna che risiedevano in Yukito. L'amore per Sakura, invece, era reale.\nCerberus.\nSyaoran e Cerberus spesso litigano durante la serie, soprattutto quando Syaoran lo chiama \"peluche\", mentre Cerberus si riferisce a lui come \"ragazzino\".\nTouya.\nSyaoran e Touya non hanno un bel rapporto e anche se non lo esprimono a parole \u00e8 chiaro la gelosia del fratello maggiore di Sakura per l'affetto che prova per il ragazzo."}
{"id": "1376096", "revid": "1305772", "url": "https://it.wikipedia.org/wiki?curid=1376096", "title": "Road train", "text": "I road train sono automezzi formati da un trattore stradale che traina tre o pi\u00f9 semirimorchi.\nDescrizione.\nQuesto tipo di veicolo \u00e8 diffuso soltanto in Australia e negli Stati Uniti, dove ormai sono diventati una caratteristica, per trasportare le merci dal nord al sud del paese, poich\u00e9 le strade sono caratterizzate da lunghi rettilinei.\nSulla Stuart Highway, direttrice nord-sud che attraversa il deserto australiano, non vi sono limiti nell'utilizzo dei road train, e quindi \u00e8 frequente vederne l'utilizzo, lo stesso anche sulla Interstate 40, che attraversa l'Arizona e il New Mexico, e la U.S. Route 50, la quale attraversa lo stato dello Utah e quello del Nevada, anche l\u00ec non vi sono limiti e quindi anche l\u00ec si possono vedere. \nTuttavia, i road train rischiano di subire la concorrenza di una linea ferroviaria aperta nel 2004 tra Alice Springs e Darwin, che ha il vantaggio della riduzione dei costi.\nAnche negli USA i road train rischiano di subire la concorrenza delle compagnie ferroviarie statunitensi, quali la Union Pacific, CSX Transportation e la BNSF Railway, che anche l\u00ec hanno il vantaggio della riduzione dei costi.\nNel 2000, a Kalgoorlie, un convoglio con 79 semirimorchi e una lunghezza superiore ai 1.000 m si \u00e8 messo in strada, entrando nel Guinness dei primati. Il record \u00e8 stato superato nel 2006, ottenuto a Clifton con 112 semirimorchi ed una lunghezza complessiva superiore ai 1.500 m, lo stesso \u00e8 avvenuto nel 2009 ad Albuquerque mentre nel 2011 ne \u00e8 avvenuto un altro a Reno, Nevada."}
{"id": "1376099", "revid": "207374", "url": "https://it.wikipedia.org/wiki?curid=1376099", "title": "Cavolaia minore", "text": ""}
{"id": "1376102", "revid": "207374", "url": "https://it.wikipedia.org/wiki?curid=1376102", "title": "Rapaiola", "text": ""}
{"id": "1376105", "revid": "145180", "url": "https://it.wikipedia.org/wiki?curid=1376105", "title": "Razionale diadico", "text": ""}
{"id": "1376107", "revid": "207374", "url": "https://it.wikipedia.org/wiki?curid=1376107", "title": "Cavolaia maggiore", "text": ""}
{"id": "1376112", "revid": "207374", "url": "https://it.wikipedia.org/wiki?curid=1376112", "title": "Pieride del navone", "text": ""}
{"id": "1376113", "revid": "207374", "url": "https://it.wikipedia.org/wiki?curid=1376113", "title": "Pieride del biancospino", "text": ""}
{"id": "1376119", "revid": "115318846", "url": "https://it.wikipedia.org/wiki?curid=1376119", "title": "Surge (personaggio)", "text": "Surge, il cui vero nome \u00e8 Noriko \"Nori\" Ashida, \u00e8 un personaggio dei fumetti creato da Nunzio DeFilippis e Christina Weir (testi), Carlo Barberi e Khary Randolph (disegni), pubblicato dalla Marvel Comics. Apparsa per la prima volta sulle pagine di \"New Mutants\" (seconda serie) n. 8 (gennaio 2004), Nori \u00e8 stata la leader dei New X-Men prima che questi venissero smantellati da Ciclope.\nBiografia del personaggio.\nNoriko \u00e8 una studentessa dell'Istituto Xavier, inizialmente inserita nell'organico della squadra dei Nuovi Mutanti addestrata e seguita da Danielle Moonstar.\nLa sua prima compagna di camera \u00e8 stata la musulmana Dust, ma le loro divergenze di opinione sul ruolo delle donne le fecero litigare, cos\u00ec fini assieme a Sofia Mantega. Durante l'anno leg\u00f2 con il compagno di squadra Prodigy (David Alleyne) fino a fidanzarsi con lui.\nDecimation.\nDopo gli stravolgimenti provocati da Wanda Maximoff con le sue manipolazioni della realt\u00e0 dell'universo Marvel, la maggioranza dei mutanti perse i poteri.\nNoriko fu una dei pochi a non perdere le sue abilit\u00e0, al contrario del suo ragazzo, David. Dopo un test organizzato da Emma Frost per verificare quali studenti potevano essere idonei a diventare X-Men nel futuro, Noriko venne scelta ed in seguito divenne anche la leader del gruppo. Assieme ai Nuovi X-Men ha respinto l'attacco dei Purificatori, gli assassini del reverendo William Stryker (che odia e avversa i mutanti), e della sentinella del futuro Nimrod.\nWorld War Hulk.\nIn questa miniserie Marvel, Surge si trova a dover combattere contro Hulk, venuto a confrontarsi con Professor X, in quanto membro degli Illuminati. Il Professore era assente nel momento della votazione che poi scagli\u00f2 il Golia Verde nello spazio, ma Hulk penetr\u00f2 all'interno della Scuola perch\u00e9 voleva sapere cosa Xavier avrebbe votato.\nPoteri e abilit\u00e0.\nLa mutazione di Nori le permette di assorbire costantemente energia elettrica ed elettrostatica da qualsiasi fonte, senza per\u00f2 poter controllarne n\u00e9 l'assorbimento n\u00e9 l'emissione. Per questo motivo \u00e8 stata equipaggiata con speciali guanti, costruiti da Forge, utili ad incanalare correttamente l'energia ed a rilasciarla o in potenti scariche elettriche o attraverso l'accelerazione delle proprie molecole grazie alle quali riesce a muoversi ad elevate velocit\u00e0.\nIl colore blu dei suoi capelli, non \u00e8 frutto della mutazione ma di una speciale tintura chiamata \"Blu Elettrico\"."}
{"id": "1376124", "revid": "320578", "url": "https://it.wikipedia.org/wiki?curid=1376124", "title": "Cevap", "text": ""}
{"id": "1376125", "revid": "287204", "url": "https://it.wikipedia.org/wiki?curid=1376125", "title": "Euro (disambigua)", "text": ""}
{"id": "1376137", "revid": "1573940", "url": "https://it.wikipedia.org/wiki?curid=1376137", "title": "Pieris ergane", "text": "Pieris ergane (), \u00e8 un lepidottero appartenente alla famiglia Pieridae.\nDescrizione.\nAdulto.\n\u00c8 simile alla Cavolaia minore, ma sulle parti inferiori dell'ala anteriore non sono presenti macchie scure (in alcuni casi trasparono quelle del lato superiore.\nUova.\nSi rinvengono da aprile a ottobre.\nLarva.\nRintracciabili da aprile a novembre.\nPupa.\nLe pupe sono presenti tutto l'anno e con questa fase la specie trascorre l'inverno.\nDistribuzione e habitat.\nL'areale corrisponde all'Europa Meridionale, in particolar modo aila Penisola Balcanica, ed arriva fino al Caucaso, all'Armenia ed altre regioni dell'Asia Centrale. La specie ha lo status di vulnerabile. \u00c8 protetta in Grecia, Ungheria e in Francia, dove \u00e8 presente sui Pirenei Orientali e su altre catene montuose.\nSi ritrova sui pendii rocciosi fioriti, dal livello del mare fino a 2000 metri d'altitudine. In Italia non supera i 1400 metri di quota.\nBiologia.\nPeriodo di volo.\nDa marzo a ottobre, in 2-3 generazioni l'anno.\nAlimentazione.\nLe larve parassitano la specie \"Aethionema saxatile\" (fam. Brassicaceae).\nTassonomia.\nDi questa specie sono state descritte 3 sottospecie, con differente distribuzione:"}
{"id": "1376138", "revid": "22475", "url": "https://it.wikipedia.org/wiki?curid=1376138", "title": "Roberto Roscani", "text": "Biografia.\nNasce a Ponte Milvio, a Roma, quartiere a cui resta legato, da famiglia comunista (il padre Bruno \u00e8 sindacalista della Cgil, ma ladre Orsola Bellini \u00e8 stata staffetta partigiana e figlia di Gaetano, gappista). Studia al liceo classico Tito Lucrezio Caro, poi alla Sapienza (dove si laurea in storia contemporanea). Entra a l'Unit\u00e0 nel 1974 e qui lavora per diversi anni nella cronaca romana del giornale, dirette prima da Giulio Borrelli, poi da Antonio Caprarica e da Paolo Soldini. Dal 1982 \u00e8 alle pagine di Cultura e Spettacoli che vengono unificate per iniziativa del direttore Alfredo Reichlin e dirette da Ferdinando Adornato (caposervizio) e da lui stesso (vice-caposervizio). \u00c8 una forte innovazione rispetto alla tradizionale terza pagina perch\u00e9 mette insieme cultura alta e bassa e modifica approccio e linguaggio ai temi della cultura. Di queste stesse pagine diventer\u00e0 caposervizio a partire dal 1984. Tra i collaboratori molti importanti intellettuali (Massimo Cacciari, Ottavio Cecchi, Mazzino Montinari, Agostino Lombardo, Cesare Luporini, Massimo Paci, Mario Tronti) ma anche importanti scrittori e poeti, come Giovanni Giudici, , Renzo Paris, Giovanni Raboni, Alberto Asor Rosa. \nNel 1989 diventa vice direttore di Rinascita, diretta nella nuova edizione da Alberto Asor Rosa e da questa postazione segue la fine del Pci e la nascita del Pds. Nel 1991 rientra all'Unit\u00e0 dove si occupa prima di dirigere le pagine culturali. In questa fase inizia la collaborazione di una nuova generazione di scrittori italiani con il quotidiano, tra questi Sandro Veronesi, Sandro Onofri, Erri De Luca, Enrico Palandri, Fulvio Abbate e di intellettuali come Adriano Sofri. Successivamente diviene inviato di politica quindi entra come caporedattore all'Unit\u00e0 2 il dorso che il quotidiano dedica a cultura, spettacoli, societ\u00e0 e sport. Tornato al servizio politico viene nominato vicedirettore dal direttore Paolo Gambescia e confermato poi da Giuseppe Caldarola. Con la chiusura dell'Unit\u00e0 nel 2000 va a Kataweb come redattore capo, poi alla direzione del sito di Vivacity creato in collaborazione tra il gruppo l'Espresso e la banca Unicredit, che ne diverr\u00e0 completamente proprietaria. \nNel 2004, lasciata Vivacity, prima collabora come addetto stampa alla nascita dell'ufficio del Difensore Civico di Roma (guidato da Ottavio Marotta), poi rientra a l'Unit\u00e0 come coordinatore delle redazioni di Firenze e Bologna. Successivamente rientra nella redazione romana al servizio politico.\nDal 9 novembre del 2007 \u00e8 il portavoce del segretario del Partito Democratico Walter Veltroni. Dopo le dimissioni di Veltroni \u00e8 stato nominato capo dell'ufficio stampa del Pd, incarico che ha lasciato nel settembre del 2010. Dal dicembre del 2014 all'ottobre 2015 ha collaborato per la comunicazione con il sindaco di Roma Ignazio Marino."}
{"id": "1376160", "revid": "2519", "url": "https://it.wikipedia.org/wiki?curid=1376160", "title": "Geiranger", "text": "Geiranger \u00e8 una piccola citt\u00e0 turistica appartenente alla municipalit\u00e0 di Stranda nella regione del Sunnm\u00f8re, in Norvegia. Essa \u00e8 situata in un'insenatura del Geirangerfjord, a sua volta appartenente al pi\u00f9 grande Storfjorden.\nGeiranger rappresenta anche il terzo porto pi\u00f9 frequentato della Norvegia, per via delle circa 160 navi turistiche che nei quattro mesi estivi visitano giornalmente la cittadina. Alcune centinaia di migliaia di persone visitano ogni anno questo piccolo angolo di mondo, portando i circa 250 abitanti del piccolo borgo a specializzarsi nel campo del turismo. A Geiranger ci sono cinque hotel e pi\u00f9 di dieci camping. La stagione turistica si estende da maggio fino all'inizio di settembre, e in bassa stagione il ritmo e le attivit\u00e0 sono ridotti a quella di una normale cittadina norvegese.\nOgni anno in giugno \u00e8 organizzata una competizione sportiva chiamata \"Geiranger - From Fjord to Summit\", articolata da una mezza maratona e una corsa in bicicletta. La competizione parte dal livello del mare all'interno del fiordo e termina sulla cima del monte Dalsnibba, a circa 1500 m s.l.m. e viene svolta in questo periodo dell'anno perch\u00e9 nel resto dell'anno il territorio \u00e8 totalmente ricoperto dalla neve, rendendo cos\u00ec impossibile la scalata. La gara viene anche chiamata \"From Summer To Winter\".\nLa cittadina, come Hellesylt, \u00e8 sotto il costante pericolo della \u00c5kerneset, la montagna situata alle sue spalle, che sta lentamente franando nel fiordo: se la frana precipitasse in modo massiccio, causerebbe uno tsunami che potrebbe radere al suolo la marina della citt\u00e0. Questa ipotetica eventualit\u00e0 \u00e8 la trama del film The Wave (B\u00f8lgen in lingua originale), diretto da Roar Uthaug e candidato come Miglior film straniero ai Premi Oscar 2016."}
{"id": "1376161", "revid": "5456", "url": "https://it.wikipedia.org/wiki?curid=1376161", "title": "SOJHL", "text": ""}
{"id": "1376162", "revid": "115382389", "url": "https://it.wikipedia.org/wiki?curid=1376162", "title": "Laghi di Enol", "text": "I Laghi di Enol sono i due laghi \"Enol\" ed \"Ercina\", nella parte asturiana dei Picos de Europa. Sono anche conosciuti come \u00ab\"laghi di Covadonga\"\u00bb, anche se Covadonga, famosa per il santuario, la basilica e l'omonima battaglia, \u00e8 situata a 10\u00a0km di distanza dai predetti laghi.\nDescrizione.\nIl \"Lago Enol\" \u00e8 situato a 1.000 metri di altitudine, nel massiccio centrale del Corni\u00f3n, ha una profondit\u00e0 massima di 25 metri, una massima lunghezza di 750 metri e una larghezza di circa 400 metri; vicino alle seppur non molte risorse turistiche di questa zona del parco, questo lago soffre la pressione dei turisti, essendo una delle principali attrazioni della zona, dato che ci si pu\u00f2 fare il bagno e praticare immersioni, temperatura permettendo. Nel lago \u00e8 sommersa una riproduzione della Vergine di Covadonga, che ogni 8 settembre \u00e8 tratta fuori per essere portata in processione.\nIl \"lago Ercina\" \u00e8 di dimensioni minori rispetto al lago Enol, ed anche la sua capacit\u00e0 \u00e8 minore; le caratteristiche simili dei due laghi sono legate alla loro origine glaciale e alla posizione geografica, dato che entrambi i laghi sono separati tra loro da una distanza inferiore a quaranta metri.\nSport.\nCiclismo.\nLa salita che porta ai laghi \u00e8 molto conosciuta dal mondo ciclistico per la sua durezza e per esser stata inclusa in molte edizioni della Vuelta a Espa\u00f1a a partire dal 1983. Il ciclista colombiano Nairo Quintana nel 2016 and\u00f2 a vincire la tappa con arrivo ai Lagos di Covadonga e a indossare la maglia rossa di leader."}
{"id": "1376163", "revid": "339392", "url": "https://it.wikipedia.org/wiki?curid=1376163", "title": "Arken, Museo per l'Arte Moderna", "text": ""}
{"id": "1376164", "revid": "121011673", "url": "https://it.wikipedia.org/wiki?curid=1376164", "title": "Futbol Club Barcelona 1997-1998", "text": "Questa voce raccoglie le informazioni riguardanti il Futbol Club Barcelona nelle competizioni ufficiali della stagione 1997-1998.\nMaglie e sponsor.\nLo sponsor tecnico per la stagione 1997-1998 \u00e8 Kappa.\nOrganigramma societario.\nArea direttiva\nArea tecnica"}
{"id": "1376165", "revid": "1793900", "url": "https://it.wikipedia.org/wiki?curid=1376165", "title": "Western Ontario Junior A Hockey League", "text": "La Western Ontario Junior \"A\" Hockey League \u00e8 una lega di livello Tier II Junior \"A\" dell'hockey su ghiaccio canadese attiva fra il 1968 e il 1970.\nNasce dalla Western Ontario Junior B Hockey League: i proprietari decisero di alzare il livello del campionato abbandonando il livello Junior B per salire a Junior A. In tal modo entrarono in contrasto con la federazione, l'Ontario Hockey Association, fermamente contraria. Per le due stagioni in cui la lega ebbe vita oper\u00f2 quindi in modo indipendente.\nDopo i playoff 1969 i campioni WOJAHL dei St. Thomas Barons, in cui giocava fra gli altri Ken Murray, si scontrarono con la squadra di Bobby Clarke, i Flin Flon Bombers della Western Canada Hockey League per determinare i campioni nazionali al di fuori della Canadian Amateur Hockey Association. La serie di 7 incontri ebbe luogo a Flin Flon, Manitoba. I Bombers vinsero le prime tre partite. Nel secondo tempo della quarta partita i Barons diedero forfait, definendo troppo violento lo stile di gioco dei loro avversari.\nNel 1970 si verific\u00f2 un nuovo scisma nell'hockey dell'Ontario: la Top Tier of Junior Hockey si stacc\u00f2 dalla OHL, che per salvare la faccia dovette riallacciarsi alla WOJHL. Ne nacque un nuovo campionato: la Southern Ontario Junior A Hockey League."}
{"id": "1376167", "revid": "1745361", "url": "https://it.wikipedia.org/wiki?curid=1376167", "title": "Rock Around the Clock", "text": "Rock Around the Clock \u00e8 una canzone scritta nel 1952 da Max C. Freedman e James E. Myers e incisa nell'aprile 1954 da Bill Haley &amp; His Comets. Ha la struttura di un blues in 12 misure ed \u00e8 considerato uno dei brani pi\u00f9 rappresentativi del Rock 'n' roll.\nStoria.\nInizialmente pubblicato come B-side di \"Thirteen Women (and Only One Man in Town)\", raggiunse il grande successo quando, l'anno successivo, fu inserito nella colonna sonora del film \"Il seme della violenza\" (in inglese \"Blackboard Jungle\"), arrivando al primo posto delle classifiche statunitensi Billboard Hot 100 nel luglio 1955 - dove rimase per otto settimane - nel novembre 1955 di quelle del Regno Unito e nel giugno 1956 in Germania per quattro settimane.\nLa melodia della canzone \"Rock Around the Clock\" ha forti somiglianze con quella del primo successo di Hank Williams, \"Move It On Over\" del 1947. La canzone di Hank Williams, a sua volta, era molto simile al brano blues di Charley Patton \"Going to Move to Alabama\", registrato nel 1929 \u2013 che deriv\u00f2 in parte dal brano di Jim Jackson \"Kansas City Blues\" del 1927. La canzone fa anche uso di frasi del brano di Count Basie \"Red Wagon\", registrato per la prima volta nel 1939.\nNel 1956 per sfruttare la popolarit\u00e0 del brano e del suo autore fu prodotto il film \"Senza tregua il rock'n'roll\" (titolo originale \"Rock Around the Clock\"), diretto da Fred F. Sears e interpretato dallo stesso Haley.\nIl famoso assolo di chitarra elettrica \u00e8 eseguito da Danny Cedrone (1920 - 1954).\nIn Italia.\nNel 1956 il Quartetto Cetra incide in italiano una sua versione di \"Rock Around The Clock\", con il testo scritto da Tata Giacobetti, intitolata \"L'orologio matto\" (Cetra, EP 0579), inserita nella raccolta del 2009 \"Tutto Cetra (Un bacio a mezzanotte)\" (Rhino Records, 5051865-6726-5-4).\nLa incidono invece in inglese Renato Carosone, Gastone Parigi, il Quartetto Radar, Flo Sandon's e Marino Marini.De l'Orologio Matto esiste anche la versione incisa da Carla Boni, Gino Latilla e Duo Fasano con l'Orchestra Angelini."}
{"id": "1376169", "revid": "37401", "url": "https://it.wikipedia.org/wiki?curid=1376169", "title": "David Robert Jones", "text": ""}
{"id": "1376183", "revid": "1543377", "url": "https://it.wikipedia.org/wiki?curid=1376183", "title": "Antinopoli", "text": "Antinopoli (; ; ) o Antinoe \u00e8 stata una citt\u00e0 dell'Egitto romano, fondata per volont\u00e0 dell'imperatore Adriano in memoria del suo giovane eromenos Antinoo.\nLa citt\u00e0 era posta in posizione speculare rispetto alla pi\u00f9 antica Ermopoli ed era il punto di inizio della via Hadriana, che si concludeva presso il porto di Berenice.\nStoria.\nL'area in cui sorse Antinopoli distava pochi chilometri dal villaggio di Bessa (), posto in cima alla collina alla base del quale sorse invece la citt\u00e0 romana. Le pi\u00f9 antiche testimonianze sono costituite da un gruppo di sepolture risalenti perlopi\u00f9 al periodo predinastico o protodinastico.\nDopo la morte di Antinoo nel 130, in circostanze mai del tutto chiarite, l'imperatore Adriano decise di fondare una citt\u00e0 dedicata al suo giovane eromenos a poca distanza dal sito in cui il giovane anneg\u00f2. Questo insediamento divenne ben preso sede del culto a lui dedicato e con la costruzione della via Hadriana fu collegato al porto di Berenice, che si affacciava sul mar Rosso.\nIntorno al 304, durante la persecuzione dei cristiani sotto Diocleziano, furono martirizzati in questa citt\u00e0 i santi Giuliano e Basilissa secondo il \"Menaea Graeca\", un volume che raccoglie le biografie di vari santi cristiani. Con la cristianizzazione dell'impero intorno al IV secolo vi fu eretta una diocesi, inizialmente suffraganea dell'arcidiocesi di Tolemaide, poi elevata al rango di sede metropolitana e infine arcidiocesi. Ci sono numerose tracce di comunit\u00e0 monastiche cristiane: in particolare le cave e le zone adiacenti alla citt\u00e0 in epoca copto-araba, ospitarono cenobiti e altri conventi. Palladio di Galazia, che visit\u00f2 la citt\u00e0 tra il 406 e il 412, durante il suo esilio, menziona dodici monasteri femminili, in citt\u00e0 e nei dintorni, ed oltre un migliaio di uomini, tra cui cinque celebri anacoreti.\nDopo la conquista islamica dell'Egitto, nel VII secolo, la citt\u00e0 fu residenza dell'Emiro dell'Alto Egitto anche se pare che una comunit\u00e0 cristiana sopravvisse nei secoli. La citt\u00e0 fu abbandonata attorno al X secolo, tuttavia ha continuato ad ospitare un importante tempio greco-romano, che fu demolito nel XIX secolo.\nScavi archeologici.\nI primi scavi furono fortemente voluti dal filologo e grecista italiano Girolamo Vitelli e si svolsero principalmente tra il 1935 e il 1936, venendo bruscamente interrotti dallo scoppio della seconda guerra mondiale. Essi ripresero tra il 1965 e il 1968 sotto l'egida dell'Universit\u00e0 degli Studi di Roma \"La Sapienza\". Dal 1933 opera nel sito anche la missione archeologica italiana gestita dall'Istituto Papirologico \"Girolamo Vitelli\" di Firenze. I papiri scoperti nel sito sono stati tradotti e pubblicati da John Wintour Baldwin Barns e Henrico Zilliacus.\nAlbert Gayet.\nAlbert Gayet pu\u00f2 essere considerato tra i principali archeologi di Antinopoli; infatti senza la sua vasta ed approfondita ricerca e la documentazione raccolta, molto poco si saprebbe oggi su questa citt\u00e0. Il rapporto di Gayet si concentr\u00f2 maggiormente sulla citt\u00e0 antica, mostrando come il cristianesimo cominci\u00f2 a diffondersi largamente attraverso l'Impero romano.\nGli scavi hanno rivelato mummie, corredi funerari e migliaia di tessuti nel sito; \u00e8 stato anche scoperto un grande cimitero, il luogo di sepoltura di numerosi cristiani copti, antecedenti al IV secolo. Questi ultimi erano rivestiti in tuniche e fasce di vari tessuti prima di essere sepolti. Le scoperte di Gayet hanno dato ai ricercatori una migliore comprensione delle prime pratiche di sepoltura cristiana e la conservazione dei tessuti artistici ritrovati nel sito permette di intuire lo stile copto in evoluzione, ossia l'arte canonica dell'antico Egitto infuso con l'arte classica e poi cristiana.\nDescrizione.\nUrbanistica e architettura.\nI primi ritrovamenti risalgono al Nuovo Regno, quando Bes e Hathor erano tra le divinit\u00e0 pi\u00f9 importanti della regione, tuttavia sia la pianta urbanistica di tipo ippodameo sia l'aspetto degli edifici non avevano nulla di egiziano.\nLa citt\u00e0 romana aveva circa un miglio e mezzo di lunghezza e quasi mezzo miglio di ampiezza ed era circondata da una cinta muraria in mattoni crudi su tre lati, lasciando scoperto quello in direzione del Nilo. Da un punto di vista urbanistico le strade erano disposte a scacchiera e il cardine e il decumano si incontravano nei pressi di un arco di trionfo. Le strade erano state divise in quarti e blocchi, con ogni edificio convenientemente numerato; il cardo aveva su entrambi i lati un ampio corridoio porticato. Le vie erano a tal punto ricche di portici che il viaggiatore francese Paul Lucas, vedendone le rovine nel 1714, scrisse che la citt\u00e0 era un ininterrotto porticato. Tra le strutture identificate si annoverano: una palestra, un teatro, un ippodromo e alcune aree di sepoltura cristiane. L'ippodromo conteneva ampi serbatoi per l'acqua, che era portata l\u00ec dalla porta orientale che conduceva ad una valle proprio alle spalle della citt\u00e0; questa, oltre la catena montuosa passava attraverso il deserto del W\u0101d\u012b Tarfa, unendo le strade per le cave delle \"Mons Porphyrites\" non lontano da Mons Claudianus.\nEdme Fran\u00e7ois Jomard, curatore delle pubblicazioni di \"Description de l'\u00c9gypte\", descrisse e illustr\u00f2 molti monumenti oggi completamente scomparsi: porte monumentali, archi di trionfo, agor\u00e0, terme romane oltre che il teatro e lo stadio (di cui rimangono alcune pareti); poi il pretorio, colonne onorarie (tra cui una dedicata all'imperatore Alessandro Severo e a sua madre) ed infine anche il sepolcro di Antinoo. Quest'ultimo si trovava nella met\u00e0 settentrionale della citt\u00e0, mentre nella parte meridionale si trovava un grandioso tempio di ordine corinzio.\nPolitica.\nAntinopoli era governata da un proprio senato presieduto da un pritaneo i cui membri erano scelti tra le famiglie pi\u00f9 illustri dei residenti. I provvedimenti, di cui ci sono pervenuti alcuni frammenti, erano soggetti direttamente alla revisione del prefetto della Tebaide e non a quella del nomarca come accadeva di norma. La suddivisione amministrativa cos\u00ec articolata in trib\u00f9 e l'organizzazione politica seguivano in tutto e per tutto l'uso dell'antica Grecia.\nLa ricchezza del luogo \u00e8 indicata ancora oggi da notevolissimi reperti, per lo pi\u00f9 provenienti da tombe, come papiri in Lingua greca antica, ma anche in Lingua latina e Lingua copta, oltre a numerose pitture paleocristiane e pregevolissimi tessuti e indumenti perfettamente conservati.\nReligione e tradizioni.\nLa citt\u00e0 divenne sede del culto dedicato al giovane Antinoo e annualmente ospitava le Antinoeia, caratterizzati da giochi e gare di corsa coi carri celebrati in commemorazione della sua morte. Vi era probabilmente anche un tempio dedicato al giovane e ribattezzato Antinoeion."}
{"id": "1376185", "revid": "486946", "url": "https://it.wikipedia.org/wiki?curid=1376185", "title": "I'm in Luv (Wit a Stripper)", "text": ""}
{"id": "1376186", "revid": "110157", "url": "https://it.wikipedia.org/wiki?curid=1376186", "title": "Museo Franz Mayer", "text": "Il Museo Franz Mayer, che si trova a Citt\u00e0 del Messico, \u00e8 uno dei musei pi\u00f9 conosciuti del Messico. Ospita la principale collezione di arti decorative del Messico e ospita continuamente esposizioni temporanee di disegni e fotografia.\nLa collezione, permette di apprezzare pezzi di diversi stili e materiali a partire dal XVI secolo.\nL'edificio che ospita il museo, \u00e8 un luogo pieno di storia. Per quattro secoli funzion\u00f2 come istituzione ospedaliera, essendo questo il primo ospedale in America dell'ordine religioso di San Giovanni di Dio.\nIl chiostro, che per la sua bellezza \u00e8 una delle parti pi\u00f9 interessanti del museo, serve da cornice alle esposizioni temporanee e attraverso di questo si accede a tre sale che riportano il visitatore all'epoca del Vicereame della Nuova Spagna, attraverso: una sala da pranzo, una gabinetto e una cappella.\nNel chiostro alto si trova la biblioteca, aperta al pubblico, che ospita pi\u00f9 di 14\u00a0000 volumi tra i quali trovano posto anche libri rari, documenti storici e 800 diverse edizione del Don Chisciotte della Mancia.\nIl museo offre ai visitatori guide, corsi, conferenze, concerti, spettacoli, laboratori infantili, cos\u00ec come attivit\u00e0 speciali per i soci."}
{"id": "1376187", "revid": "123648401", "url": "https://it.wikipedia.org/wiki?curid=1376187", "title": "Futbol Club Barcelona 1996-1997", "text": "Questa voce raccoglie le informazioni riguardanti il Futbol Club Barcelona nelle competizioni ufficiali della stagione 1996-1997."}
{"id": "1376193", "revid": "322321", "url": "https://it.wikipedia.org/wiki?curid=1376193", "title": "San Giuliano Nuovo", "text": "San Giuliano Nuovo \u00e8 una frazione del comune di Alessandria.\nGeografia fisica.\nTerritorio.\nSan Giuliano Nuovo appartiene alla Circoscrizione Fraschetta e dista dal capoluogo 16,3\u00a0km. \u00c8 situato a met\u00e0 delle strade che anticamente collegavano San Giuliano con Piovera e Sale e Tortona con Alessandria. Sono presenti tracce della La rete delle strade ottocentesche che segnavano i limiti delle coltivazioni si \u00e8 solo in parte conservata, venendo sostituita dalla moderna viabilit\u00e0 provinciale. Il centro abitato \u00e8 percorso da nord a sud dalla Strada provinciale Sale - San Giuliano. L'asse est-ovest \u00e8 invece costituito dalla strada per Castelceriolo, situato a 5\u00a0km di distanza. Il paese \u00e8 di fatto diviso in due dall'Autostrada A21 Torino-Piacenza. Il collegamento delle due parti avviene tramite due cavalcavia.\nIl reticolo centuriale.\nSono presenti tracce del reticolo centuriale romano che si fonda essenzialmente su di un asse primario da nord a sud (grossomodo da Sale a Basaluzzo) di circa 25\u00a0km. L'asse appena descritto, almeno per la parte ancora percettibile e riscontrabile sulle cartine IMG in scala 1:25.000, ha una lunghezza di circa 17\u00a0km. Assolutamente rettilineo, copre di fatto l'area pianeggiante compresa tra il Po, il Tanaro, lo Scrivia e l'Orba. Dalla zona di Sale raggiunge San Giuliano Nuovo e, dopo un'interruzione di circa un paio di chilometri, riprende a San Giuliano Vecchio per terminare sulla ex strada statale 35 dei Giovi Alessandria-Pozzolo Formigaro.\nStoria.\nQuestione territoriale.\nLa presenza del borgo di \"San Giuliano della Frasca\" \u00e8 verificata dalle carte geografiche a partire dal XV secolo, ma il toponimo a cui si riferivano le carte comprende in realt\u00e0 tutta l'area comprendente anche l'odierno San Giuliano Vecchio. Le testimonianze storiche di San Giuliano Nuovo sono pi\u00f9 tarde e legate alla costruzione di una \"nuova\" chiesa nella prima met\u00e0 del XVIII secolo dopo la distruzione della precedente sita nell'area dell'odierno San Giuliano Vecchio. Va detto quindi, che prima della costruzione della chiesa \"nuova\", il nome San Giuliano era unico e non diviso in \"vecchio\" e \"nuovo\" e comprendeva le due aree. L'area che viene denominata \"San Giuliano Nuovo\" era chiamata \"cassinaggi dei Ghilini\". Questa denominazione era dovuta alla presenza della \"Ghilina Grossa\" residenza estiva preferita dai Ghilini, antica famiglia nobile alessandrina, di cui si hanno notizie fin dall'XII secolo, proprietaria di molti terreni sul territorio.\nIl rogo della chiesa.\nUn accadimento singolare avvenne nell'anno 1700. Il nome di Fabrizio Ghilini IV (1665 - 1745), che per una serie di fortunate eredit\u00e0 divenne il pi\u00f9 ricco della citt\u00e0 ai suoi tempi, \u00e8 legato anche all'incendio del 25 febbraio 1700, forse non proprio dovuto al caso, della chiesa dedicata a San Giuliano Martire. Come si \u00e8 gi\u00e0 scritto la chiesa a quel tempo era posizionata nell'area che successivamente divenne la piazza principale di San Giuliano Vecchio. Dopo l'incendio la chiesa venne riparata, ma ben presto il Ghilini, proprietario della \"Ghilina\", si affrett\u00f2 a donare terreno e soldi per l'edificazione di una nuova parrocchia, dedicata alla Madonna del Rosario. Il nuovo edificio di culto sarebbe stato \"distante per\u00f2 mezz'ora (a piedi, n.d.r.) dall'antica chiesa\", e cio\u00e8 esattamente di fronte poche centinaia di metri alla Ghilina Grossa. La costruzione della nuova chiesa, avvenuta - in seguito - nella seconda met\u00e0 del secolo XVIII, rappresenta di fatto l'inizio dello sviluppo e dell'identificazione geografica di due paesi, uno \"Vecchio\" e l'altro \"Nuovo\".\nXX secolo.\nL'espansione pi\u00f9 evidente del paese avvenne negli anni '60 del XX secolo. Considerato il forte sviluppo economico e lo spostamento massivo verso le campagne, vennero edificate molte abitazioni unifamiliari che si affiancarono alle storiche case in terra cruda battuta, le cosiddette \"c\u00e0 d't\u00e8ra\".\nAlla vocazione principalmente agricola del centro abitato ne venne affiancata una prettamente residenziale, che tuttora risulta evidente.\nAgricoltura e attivit\u00e0 produttive.\nIl borgo, a carattere prevalentemente agricolo \u00e8 di fatto circondato dai campi coltivati. Si tratta di appezzamenti di piccole-medie dimensioni, di solito sviluppati in lunghezza e separati da filari di gelsi. Le principali colture sono il grano, il granoturco e i girasoli. In quantit\u00e0 minore vi sono coltivazioni di cipolle, barbabietole e pomodori. Sviluppato l'allevamento di bovini e pollame.\nL'unica attivit\u00e0 definibile industriale \u00e8 la fabbrica produttrice di vegetali essiccati, situata nella parte di paese confinante con San Giuliano Vecchio.\nArchitettura locale.\nEdifici religiosi.\nChiesa della Beata Maria Vergine del Rosario.\n\u00c8 considerata il centro geografico e storico del paese. Presenta un grande affresco in facciata che sovrasta il portale di ingresso opera del pittore alessandrino Piero Vignoli. All'interno si compone di 3 piccole navate senza transetto. Gli affreschi interni, eseguiti nel 1909, sono opera di Rodolfo Gambini. Il campanile, che richiama lo stile barocco, \u00e8 visibile ad alcuni chilometri di distanza ed \u00e8 fornito di illuminazione moderna. Nella chiesa \u00e8 conservato un antico reliquiario di che precedentemente era nella prima chiesa. La reliquia \u00e8 stata in seguito divisa per consentire anche alla parrocchia di San Giuliano Vecchio di conservarla e di venerare nuovamente il santo. La chiesa \u00e8 costruita con la facciata orientata ad est, in asse ed esattamente prospiciente, alla Villa Ghilina, distante 600 metri circa. Tradizione vuole che questa soluzione fu scelta per consentire al marchese Ghilini di poter assistere alle funzioni religiose direttamente dalla sala da pranzo tramite un cannocchiale, senza la necessit\u00e0 di doversi recare in chiesa.\nEdifici civili.\nGhilina Grossa.\nFu la residenza estiva favorita dei Ghilini. In seguito nota per la filatura della seta e soprattutto per la presenza di un interessante parco con giardino formale, gi\u00e0 documentato anche nel XVII secolo, ricco di specie floreali esotiche, importate da ogni parte del mondo. Molto interessante e ricca di spunti storici locali \u00e8 la corrispondenza epistolare tra l'ultimo marchese, Ambrogio Maria Ghilini (1757-1832), e i suoi giardinieri - appartenenti alla famiglia sangiulianese dei Capella - conservata presso l'Archivio di Stato di Alessandria. Dopo alterne vicissitudini, ed in seguito alla cessione dei terreni, il parco sub\u00ec la conversione all'agricoltura confondendosi con gli altri campi coltivati della zona. Dall'ultimo quarto del XX secolo la villa della Ghilina, ormai spoglia dei fasti del passato causati da numerosi saccheggi nel tempo, \u00e8 propriet\u00e0 di privati mentre l'ala rurale della cascina \u00e8 stata acquistata dal conte Niccol\u00f2 Calvi di Bergolo gi\u00e0 proprietario del castello di Piovera.\nScuole elementari.\nPoste di fronte al giardino della Piazza dei Caduti, non sono pi\u00f9 utilizzate come istituto data la scarsit\u00e0 di studenti iscritti. Le scuole sono cos\u00ec state convertite in un centro diurno di accoglienza e cura per disabili. In occasione di consultazioni popolari la struttura viene inoltre trasformata in sede di seggio elettorale (sezione n. 68).\u00e9P\nCase di terra.\nRimangono ancora visibili alcune antiche costruzioni in terra cruda, cos\u00ec come negli altri sobborghi ubicati a est di Alessandria tra i quali Cascinagrossa, Castelceriolo, Litta Parodi, Lobbi, Mandrogne, San Giuliano Vecchio, Spinetta Marengo. Le case di terra, considerate erroneamente non sempre funzionali alla vita moderna, rischiano di scomparire dalla geografia del territorio che le ospita. Spesso questi edifici, non rispettando alcuni standard abitativi e di sicurezza moderni, vengono purtroppo ristrutturati inglobando i muri in terra in una nuova struttura in laterizio o cemento, che rende irriconoscibile dall'esterno la struttura originale. Le case di terra della Fraschetta vengono anche definite \"trunere\". Si pensa che il termine \"trunera\" prenda il nome da \"tr\u00f2n\" che in alessandrino significa mattone in terra cruda. Tale definizione non \u00e8 supportata da fonti etimologiche attendibili o sufficienti e pare molto probabile che sia un'invenzione accademica.\nSport.\nEsiste la squadra di calcio, il San Giuliano Nuovo, che milita in Promozione."}
{"id": "1376197", "revid": "834", "url": "https://it.wikipedia.org/wiki?curid=1376197", "title": "*Nix", "text": ""}
{"id": "1376198", "revid": "16758", "url": "https://it.wikipedia.org/wiki?curid=1376198", "title": "Nazionale canadese di hockey su ghiaccio", "text": ""}
{"id": "1376200", "revid": "63760", "url": "https://it.wikipedia.org/wiki?curid=1376200", "title": "Roland (Strumenti musicali)", "text": ""}
{"id": "1376201", "revid": "599013", "url": "https://it.wikipedia.org/wiki?curid=1376201", "title": "Futbol Club Barcelona 1995-1996", "text": ""}
{"id": "1376204", "revid": "37401", "url": "https://it.wikipedia.org/wiki?curid=1376204", "title": "Terence William Harvey Cox", "text": ""}
{"id": "1376208", "revid": "78273", "url": "https://it.wikipedia.org/wiki?curid=1376208", "title": "Futbol Club Barcelona rosa 1995-1996", "text": ""}
{"id": "1376215", "revid": "110157", "url": "https://it.wikipedia.org/wiki?curid=1376215", "title": "Bikku Bitti", "text": "Il Bikku Bitti, conosciuto anche come \"Bette Peak\", \u00e8 la montagna pi\u00f9 alta della Libia con 2.267\u00a0m. Si trova nella catena del Tibesti nel sud della Libia nel distretto di Murzuch presso il confine con il Ciad."}
{"id": "1376216", "revid": "78273", "url": "https://it.wikipedia.org/wiki?curid=1376216", "title": "Futbol Club Barcelona rosa 1995-96", "text": ""}
{"id": "1376217", "revid": "41933", "url": "https://it.wikipedia.org/wiki?curid=1376217", "title": "Futbol Club Barcelona 1995-96", "text": ""}
{"id": "1376219", "revid": "767487", "url": "https://it.wikipedia.org/wiki?curid=1376219", "title": "Terry Cox", "text": "\u00c8 noto anche per prestigiose collaborazioni con David Bowie ed Elton John. Dal 1974 al 1982 \u00e8 stato il batterista di Charles Aznavour."}
{"id": "1376220", "revid": "125592928", "url": "https://it.wikipedia.org/wiki?curid=1376220", "title": "Renato Novara", "text": "Carriera.\nNel 2004 presta la voce a John Driscoll nel ruolo di Henry \"Coop\" Cooper, personaggio della soap opera \"Sentieri\". Nel 2005 doppia invece Lorenzo Patan\u00e8 nel ruolo di Robert Saalfeld, mentre nel 2007 Jerry Trainor nel ruolo di Spencer Shay in iCarly. \u00c8 noto anche per essere la seconda voce di Monkey D. Rufy (Rubber) nell'anime \"One Piece\", a partire dall'episodio 256, in sostituzione di Luigi Rosa.\nA partire dal 2012 \u00e8 lo speaker del canale televisivo Super!.\nNel 2014 forma il duo musicale \"Dominio Libero\" e il 3 agosto dello stesso anno esce il primo singolo \"Bugia poesia\", seguito da \"Tu mi guardi\" pubblicato l'11 febbraio 2015.\nCome doppiatore lavora soprattutto a Milano e ultimamente anche a Roma.\nDiscografia.\nCon Pachy Scognamiglio (\"Dominio Libero\"):\nDa solista: \nCuriosit\u00e0.\nPartecip\u00f2 come concorrente nel 1998 a \"Sarabanda\", il quiz musicale di Italia 1, venendo eliminato nel gioco preliminare \"Fuori uno\". Inoltre partecip\u00f2 anche a una puntata di \"Tempesta d'amore\", soap dove doppia Lorenzo Patan\u00e8, insieme a Beatrice Caggiula, doppiatrice di Judith Hildebrandt."}
{"id": "1376222", "revid": "729019", "url": "https://it.wikipedia.org/wiki?curid=1376222", "title": "Bellas Artes (metropolitana di Citt\u00e0 del Messico)", "text": "Bellas Artes \u00e8 una stazione della metropolitana di Citt\u00e0 del Messico, cos\u00ec chiamata per la vicinanza con il Palacio de Bellas Artes, uno dei pi\u00f9 importanti e famosi edifici della citt\u00e0. Nella stazione di Bellas Artes si incrociano le linee 2 e 8 della metropolitana. L'entrata \u00e8 situata a lato del Palazzo di Bella Artes e venne donata dal sistema metropolitano di Parigi."}
{"id": "1376225", "revid": "339392", "url": "https://it.wikipedia.org/wiki?curid=1376225", "title": "John Towner Williams", "text": ""}
{"id": "1376234", "revid": "41933", "url": "https://it.wikipedia.org/wiki?curid=1376234", "title": "Futbol Club Barcelona rosa 1991-92", "text": ""}
{"id": "1376235", "revid": "41933", "url": "https://it.wikipedia.org/wiki?curid=1376235", "title": "Futbol Club Barcelona rosa 1996-97", "text": ""}
{"id": "1376236", "revid": "41933", "url": "https://it.wikipedia.org/wiki?curid=1376236", "title": "Futbol Club Barcelona rosa 1997-98", "text": ""}
{"id": "1376237", "revid": "41933", "url": "https://it.wikipedia.org/wiki?curid=1376237", "title": "Futbol Club Barcelona rosa 1998-99", "text": ""}
{"id": "1376238", "revid": "41933", "url": "https://it.wikipedia.org/wiki?curid=1376238", "title": "Futbol Club Barcelona rosa 1999-00", "text": ""}
{"id": "1376239", "revid": "41933", "url": "https://it.wikipedia.org/wiki?curid=1376239", "title": "Futbol Club Barcelona rosa 2000-01", "text": ""}
{"id": "1376240", "revid": "41933", "url": "https://it.wikipedia.org/wiki?curid=1376240", "title": "Futbol Club Barcelona rosa 2001-02", "text": ""}
{"id": "1376242", "revid": "41933", "url": "https://it.wikipedia.org/wiki?curid=1376242", "title": "Futbol Club Barcelona rosa 2002-03", "text": ""}
{"id": "1376244", "revid": "41933", "url": "https://it.wikipedia.org/wiki?curid=1376244", "title": "Futbol Club Barcelona rosa 2003-04", "text": ""}
{"id": "1376245", "revid": "41933", "url": "https://it.wikipedia.org/wiki?curid=1376245", "title": "Futbol Club Barcelona rosa 2004-05", "text": ""}
{"id": "1376246", "revid": "110157", "url": "https://it.wikipedia.org/wiki?curid=1376246", "title": "Chiesa della Nativit\u00e0 di Maria Santissima (Bogliasco)", "text": "La chiesa della Nativit\u00e0 di Maria Santissima \u00e8 un luogo di culto cattolico situato nel comune di Bogliasco, in via Ammiraglio Giovanni Bettolo, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Bogliasco-Pieve-Sori dell'arcidiocesi di Genova.\nStoria.\nIl preesistente edificio religioso, intitolato alla Nativit\u00e0 di Maria Santissima e sito in Bogliasco Alto, risaliva secondo alcune fonti al XII secolo; in particolare viene citato per la prima volta in un antico documento datato al 3 dicembre del 1182. Tale edificio fu elevato al titolo di parrocchia nel 1576 e fu soggetto alla pieve di San Siro di Nervi; nel corso del Seicento, nel 1688, furono eseguiti diversi lavori di restauro dell'antico tempio religioso.\nLa decisione di erigere una nuova chiesa a Bogliasco Basso fu presa nella prima met\u00e0 del XVIII secolo per soddisfare le esigenze della popolazione e fu scelto il disegno dell'architetto Giovanni Antonio Ricca (il Giovane).\nI lavori per l'edificazione iniziarono nel 1731 e procedettero tanto alacremente che nel 1736 furono completati tutti gli altari laterali e l'anno successivo - 1737 - l'opera fu ultimata nel suo complesso. Il 12 ottobre del 1794 la chiesa fu consacrata dall'arcivescovo di Genova Giovanni Lercari. Sub\u00ec alcuni interventi di abbellimento nel corso del XIX secolo, quali nuovi marmi nel 1867 - 1868 e l'affrescamento della volta nel 1884 ad opera del pittore Virginio Grana; il coro ligneo fu rifatto nel 1742 da Andrea Bocciardo.\nIl 19 luglio del 1901 venne eletta al titolo di arcipretura da monsignor Tommaso Reggio.\nDescrizione.\nOspita opere di notevole valore culturale come il crocifisso di Anton Maria Maragliano, danneggiato da un folle e restaurato nel 2004, e la tela attribuita a Giovanni Andrea De Ferrari. L'altare maggiore, realizzato tra il 1782 e il 1783, \u00e8 opera dello scultore Bernardo Mantero, lo stesso che realizz\u00f2 il pavimento del presbiterio e dell'intera chiesa; la spesa per la sua realizzazione \u00e8 stata calcolata in 6.581 lire dell'epoca.\nIl nuovo altare del presbiterio \u00e8 stato scolpito nel 2001 su progetto dell'architetto Matteo Ferrari; l'altare fu consacrato il 15 settembre dello stesso anno dall'arcivescovo genovese Dionigi Tettamanzi.\nTra le diverse opere artistiche pittoriche vi sono conservati quadri dei pittori Anton Maria Piola (la \"Madonna Addolorata\" del 1697), Gio Agostino Ratti (\"Nostra Signora del Carmelo appare a san Simone Stock\" del 1750), Carlo Giuseppe Ratti (\"Presentazione di Maria al Tempio\" del 1791), Francesco Pascucci (\"Assunzione della Vergine\" del 1790), Melchiorre Jeli (\"Nativit\u00e0 di Maria\" del 1791) e Raimondo Sirotti (\"Via Crucis\" del 1991). Inoltre sono conservati altri tre dipinti, il \"Battesimo di Ges\u00f9\", \"Santi Gerolamo, Giovanni Battista e Antonio da Padova\" e la \"Sacra Famiglia\", di pittori sconosciuti forse appartenenti alla scuola pittorica genovese del XVII secolo."}
{"id": "1376247", "revid": "339392", "url": "https://it.wikipedia.org/wiki?curid=1376247", "title": "\u010ciovo", "text": ""}
{"id": "1376248", "revid": "41933", "url": "https://it.wikipedia.org/wiki?curid=1376248", "title": "Futbol Club Barcelona rosa 2005-06", "text": ""}
{"id": "1376249", "revid": "41933", "url": "https://it.wikipedia.org/wiki?curid=1376249", "title": "Futbol Club Barcelona rosa 2006-07", "text": ""}
{"id": "1376250", "revid": "123496066", "url": "https://it.wikipedia.org/wiki?curid=1376250", "title": "Bluesugar", "text": "BlueSugar \u00e8 l'ottavo album in studio del cantautore italiano Zucchero Fornaciari, pubblicato il 5 novembre 1998. Fu seguito dal \"Bluesugar World Tour\", che rappresenta, con i suoi 131 concerti, la seconda tourn\u00e9e pi\u00f9 lunga del cantante emiliano.\nIl disco.\nConcezione.\nAlbum dagli intenti intimistici, \"Bluesugar\" \u00e8 una tappa dichiaratamente sperimentale nella carriera di Zucchero. Le sonorit\u00e0, meno riconducibili al blues quanto piuttosto ad una chiara matrice pop rock, si orientano verso un'influenza anglosassone con incursioni nella musica elettronica, ricercata anche a partire dalla scelta dei musicisti, tra i quali spicca Steve Winwood. \nI testi, che risultano pi\u00f9 scarni, sono stati scritti con l\u2019attitudine ad una maggiore sintesi, ma senza rinunciare ai tratti passionali e sanguigni, marchio di fabbrica del bluesman emiliano. \"Bluesugar\" segna anche il consolidamento del sodalizio artistico con Pasquale Panella, noto per le collaborazioni con l'ultimo Battisti e con il quale Zucchero inizi\u00f2 a cooperare in \"Miserere\".\nCanzoni.\nL'album si apre con la hit estiva \"You Make Me Feel Loved\", il cui testo presenta vari riferimenti alla terra natale di Zucchero, l'Emilia-Romagna. Tra i brani si distingue poi \"Blu\", primo singolo estratto, il cui testo inglese \u00e8 stato scritto assieme a Bono ed \u00e8 stato inciso in duetto con Sheryl Crow nell'edizione inglese e con Ilse DeLange nella versione nordica del cd. In \"Arcord\", il cui tema principale \u00e8 il ricordo, \u00e8 presente un \"sample\" della \"Canzone della bambina portoghese\" di Francesco Guccini, eseguita anche dai Nomadi, a testimoniare la dedica di Zucchero al compianto Augusto Daolio. Il disco prosegue con il secondo singolo estratto \"Puro amore\", scritta con le figlie Irene ed Alice, e con due brani con incursioni di musica elettronica, intermezzati dalla simpatica \"Donkey Tonkey\": si tratta di \"Back 2 U\" e \"(Temporaneamente) x sempre tuo\". Tra l'intensa ballata \"Eccetera eccetera\" e \"Dopo di noi\", riferita alla fine della storia tra Zucchero e la sua ex-moglie, si trova l'onirica canzone parlata \"Karma, stai kalma\", che vede la figlia Irene al debutto di cantante. L'album si chiude con \"I tempi cambieranno\", che affronta il tema dell'amicizia.\nLa versione natalizia presenta l'aggiunta della cover di \"White Christmas\".\nTracce.\nTesti e musiche di Zucchero, eccetto dove diversamente indicato.\nVersione italiana natalizia (1999).\nQuesta edizione presenta il titolo \"Bluesugar &amp; White Christmas\" blu su sfondo bianco.\nVersione svizzera e austriaca.\nLe versioni svizzera e austriaca sono uguali all'edizione italiana, con l'aggiunta di una traccia n.12 rispettivamente intitolata \"Personal Dedication\" e \"Pers\u00f6nlicher Widmung\".\nVersioni a edizione limitata.\nUna versione a edizione limitata, con copertina differente dall'originale, \u00e8 stata pubblicata nel 1998.\nIl vinile del disco \u00e8 stato nuovamente pubblicato nel box set ad edizione limitata \"Studio Vinyl Collection\" del 2016.\nAccuse di plagio.\nIn seguito alla pubblicazione dell'album, e del suo singolo \"Blu\", Zucchero \u00e8 stato accusato di plagio dal collega Michele Pecora. Quest'ultimo, che, in passato, si era avvalso della collaborazione del bluesman reggiano per la composizione del brano \"Te ne vai\", accus\u00f2 Zucchero di avere copiato la melodia e parte di testo di \"Era lei\", per il suo brano \"Blu\".\nLa vicenda, finita in tribunale, si risolse con la completa assoluzione di Zucchero, Pasquale Panella (co-autore del testo del brano) e della casa discografica Universal Music Group. \nNonostante ci\u00f2, i danni d'immagine che il cantante emiliano ebbe da questa causa si protrassero per anni, anche a causa del servizio televisivo andato in onda a Striscia la notizia in cui Zucchero si vide consegnare il Tapiro d'Oro da Valerio Staffelli e reag\u00ec in modo adirato.\nAnni pi\u00f9 tardi, Zucchero ha raccontato nel suo libro autobiografico \"Il suono della domenica - Il romanzo della mia vita\" che, nonostante l'assoluzione (\"dal punto di vista musicale l'accusa era ridicola, facendo una ricerca sulle scale discendenti e ascendenti il perito dimostr\u00f2 che ci sono almeno duemila canzoni che possono assomigliare a questa\"), nessuno, mench\u00e8 meno il creatore di Striscia Antonio Ricci, si preoccup\u00f2 di commentare il grossolano errore.\nSuccesso commerciale.\nL'album ha raggiunto la vetta della classifica italiana di vendite due settimane dopo la sua pubblicazione, e vi \u00e8 rimasto per ben otto settimane consecutive a cavallo tra il 1998 e il 1999. L'album ha venduto oltre 1\u00a0500\u00a0000 copie complessive nel mondo. In Italia ha venduto oltre 1\u00a0000\u00a0000 di copie durante il primo anno di pubblicazione, di cui la met\u00e0 durante il primo mese di pubblicazione, e circa 900\u00a0000 nei primi quattro mesi. In Francia ha venduto approssimativamente 250\u00a0000 copie. Nel primo mese dopo la pubblicazione il disco aveva gi\u00e0 venduto 500\u00a0000 copie in Italia e altre 200\u00a0000 in Europa."}
{"id": "1376252", "revid": "37401", "url": "https://it.wikipedia.org/wiki?curid=1376252", "title": "Space Oddity (album)", "text": ""}
{"id": "1376254", "revid": "205250", "url": "https://it.wikipedia.org/wiki?curid=1376254", "title": "Roy Glauber", "text": "Nato a New York da Emanuel B. Glauber e Felicia Fox, in una famiglia di origine ebraica, fu professore di fisica all'Universit\u00e0 di Harvard e professore aggiunto di scienze ottiche all'Universit\u00e0 dell'Arizona. \u00c8 stato premiato nel 2005 col Premio Nobel per la fisica \"per il suo contributo alla teoria dei quanti della coerenza ottica\" condividendolo con John L. Hall e Theodor W. H\u00e4nsch.\nIn questo lavoro, pubblicato nel 1963, ha creato un modello di fotorivelamento e spiegato le fondamentali caratteristiche di differenti tipi di luce, come il laser (vedi stato coerente) e la luce da bulbi di luce (vedi corpo nero). Le sue teorie sono ampiamente usate nel campo dei quanti ottici."}
{"id": "1376256", "revid": "287204", "url": "https://it.wikipedia.org/wiki?curid=1376256", "title": "American International Group", "text": "American International Group, Inc., conosciuta semplicemente come AIG\",\" \u00e8 una societ\u00e0 di assicurazioni statunitense fondata da Cornelius Vander Starr nel 1919 a Shangai. Attualmente la compagnia ha sede a New York (Stati Uniti), ma dispone anche di un quartier generale a Londra (Inghilterra) e ad Hong Kong (Cina).\nNel 2007 AIG \u00e8 stata eletta come sesta pi\u00f9 grande societ\u00e0 del mondo dalla rivista \"Forbes\". La compagnia assicurativa ha fatto parte dell'indice Dow Jones dal 2004 al 2008.\nStoria.\nLa AIG nasce nel 1919, quando viene fondata da Cornelius Vander Starr a Shanghai. Dopo il successo asiatico Starr decide di espandere l'azienda nei mercati internazionali, come America Latina, Europa e Medio Oriente.\nNel 1962 Starr cedette l'azienda allo statunitense Maurice R. Greenberg. Nel 1969 la compagnia diventa una public company, e Greenberg ne diviene a tutti gli effetti il presidente, carica mantenuta fino al febbraio 2005, quando viene succeduto da Martin Sullivan.\nCrisi subprime.\nIl 15 giugno 2008 Sullivan, dopo numerose pressioni createsi a causa dell'aggravarsi della situazione finanziaria della compagnia, rassegna le dimissioni. Il suo sostituto fu Robert B. Willumstad, gi\u00e0 presente nella dirigenza dell'azienda dal 2006.\nNel 2008 il valore borsistico della AIG ha perso l'80% (con il picco toccato nella giornata di venerd\u00ec 12 settembre, nella quale ha perso il 31%), e inoltre la compagnia ha registrato perdite per 13,2 miliardi di dollari nei primi sei mesi dell'anno.\nNel settembre 2008 l'azienda mette in piedi un piano che dovrebbe permettere introiti per 50 miliardi, attraverso la cessione dei beni preziosi della compagnia. Oltre a ci\u00f2 la compagnia avrebbe richiesto alla Federal Reserve un prestito di 40 miliardi di dollari. A fine settembre 2008 la Federal Reserve concede un prestito da 85 miliardi e contestualmente il Dipartimento del Tesoro Statunitense prende il controllo della maggioranza delle azioni della societ\u00e0. In seguito il governo statunitense tramite il piano di salvataggio TARP ha incrementato il prestito portandolo a un massimo di 182 miliardi e al possesso del 92% delle azioni.\nA fine 2012 con la crisi del debito passata e la societ\u00e0 oramai tornata in attivo il governo americano vende le sue quote societarie ottenendo una plusvalenza di 22 miliardi di dollari.\nSponsorizzazioni.\nIn ambito sportivo AIG \u00e8 principalmente nota per essere stata, dal 2006 al 2010, lo sponsor ufficiale della squadra di calcio inglese del . I quattro anni di sponsorizzazione con i \"Red Devils\" costarono alla compagnia statunitense circa 100 milioni di dollari.\nDal 2012 AIG \u00e8 lo sponsor ufficiale della Nazionale neozelandese di rugby, meglio conosciuta con il nome di \"All Blacks\"."}
{"id": "1376258", "revid": "253269", "url": "https://it.wikipedia.org/wiki?curid=1376258", "title": "Kevin Sussman", "text": "Biografia.\nNato a Staten Island, New York. Ha tre fratelli. Kevin \u00e8 di religione ebraica. Studia al College di Staten Island e si diploma alla Accademia americana di arti drammatiche. Successivamente studia per quattro anni con la maestra di recitazione Uta Hagen. Debutta nel 1999 nel film \"Liberty Heights\". Nel 2007 diventa noto per il ruolo di Walter nella prima stagione di \"Ugly Betty\". Interpreta il ruolo di Stuart Bloom in \"The Big Bang Theory\" prima come personaggio ricorrente dalla seconda stagione e poi come membro fisso del cast a partire dalla sesta stagione. "}
{"id": "1376259", "revid": "51323", "url": "https://it.wikipedia.org/wiki?curid=1376259", "title": "Roy Jay Glauber", "text": ""}
{"id": "1376265", "revid": "1868193", "url": "https://it.wikipedia.org/wiki?curid=1376265", "title": "Bernardo Caprotti", "text": "Biografia.\nOrigini e formazione.\nPrimogenito di Giuseppe Caprotti e della francese Marianne Maire, nasce in una famiglia di industriali tessili, cotonieri; dopo di lui nascono i fratelli Guido (1929-2012) e Claudio (1938). Terminati gli studi in Giurisprudenza all'Universit\u00e0 degli Studi di Milano con la laurea, viene mandato dal padre negli Stati Uniti per impratichirsi nell'industria del cotone e della meccanica tessile (1951). Lavora nelle catene di montaggio di carde, ring (filatoi continui ad anello), telai, oltre che alla borsa cotoni di Wall Street. Dopo un anno di permanenza torna e, all'inizio del 1952, comincia il suo lavoro nell'industria di famiglia in Brianza. Nell'estate del 1952, dopo l'improvvisa morte del padre, si trova, ventiseienne, a gestire l'impresa.\nLa creazione di \"Esselunga\".\nNel 1957 si presenta l'opportunit\u00e0 di partecipare alla fondazione della prima societ\u00e0 di supermercati in Italia, iniziativa di Nelson Rockefeller. Caprotti continua tuttavia il suo lavoro nel tessile e solo nel 1965 comincer\u00e0 a occuparsi dei supermercati a tempo pieno. Rockefeller tre anni prima aveva ceduto la maggioranza dell'azienda alla famiglia Caprotti. La catena assume la denominazione di Esselunga. Negli anni viene creata una catena di 170 punti di vendita e alcuni grandi centri alimentari, tutti centralizzati riforniti da un centro di distribuzione unico: grandi negozi con reparti dedicati ai vari specifici settori, frutta e verdura, gastronomia, vini.\nLe vicende giudiziarie.\nNel 1996 patteggi\u00f2 9 mesi di condanna per tangenti alla Guardia di Finanza, pi\u00f9 una multa (pari appunto all'importo della tangente pagata alla Guardia di Finanza). Il 21 settembre 2007 a Milano, presenta il suo libro, \"Falce e carrello\". Nel gennaio del 2010 riceve una laurea honoris causa in architettura all'universit\u00e0 La Sapienza di Roma. Il 23 dicembre 2013, all'et\u00e0 di 88 anni, rassegna le dimissioni da tutte le cariche aziendali.\nL'11 aprile 2013 Bernardo Caprotti ha ufficializzato la donazione alla Pinacoteca Ambrosiana di un dipinto su tavola del XVI secolo, acquistato nel gennaio 2007 da Sotheby's per 440\u00a0000 dollari. Si tratta di un \"volto di Cristo\" attribuito al pittore Gian Giacomo Caprotti, artista noto come il \"Salaino\" o \"Sala\u00ec\", ragazzo di bottega, allievo, modello e amico di Leonardo da Vinci. Secondo le analisi di Maurizio Zecchini ed Ezio Buzzegoli pubblicate in un volume edito da Marsilio Editori, il quadro sarebbe un ritratto del Sala\u00ec realizzato da Leonardo stesso. Questa tesi ha scatenato le reazioni della comunit\u00e0 scientifica: Maria Teresa Fiorio, Giulio Bora e Pietro Marani (tra i massimi esperti leonardeschi) l'hanno ricusata, definendo l'opera \"di alta qualit\u00e0\", ma priva del \"vigore, plasticit\u00e0, forza\" propri delle opere di Leonardo. Non si \u00e8 invece espresso con nettezza mons. Franco Buzzi, prefetto della Biblioteca Ambrosiana, che lasci\u00f2 il compito a una ricerca storico-artistica. Nel suo testamento, Caprotti fece riferimento alla \"querelle\" sull'opera, accusando Buzzi e Marani di averlo dileggiato e che l'esperienza l'aveva spinto a riconsiderare la sua originaria volont\u00e0 di destinare alcune opere di sua propriet\u00e0 alla GAM di Milano. Caprotti \u00e8 stato inoltre denunciato per \"stalking\" nei confronti dei due figli di primo letto, Giuseppe e Violetta.\nGli ultimi anni e la morte.\nMuore il 30 settembre 2016 presso la casa di cura \"Capitanio\" di Milano, una settimana prima del suo novantunesimo compleanno. I funerali, organizzati per sua esplicita volont\u00e0 di buon mattino, in forma privata e senza pubblici annunci sui giornali, vengono celebrati il successivo 3 ottobre presso il santuario di San Giuseppe a Milano, non distante dalla sua residenza abituale. La salma \u00e8 stata poi tumulata nella cappella di famiglia presso il cimitero di Albiate (MB).\nControversie.\nLa causa di \"Coop Italia\" contro Caprotti.\nNel suo volume \"Falce e carrello\" Bernardo Caprotti sostenne di aver incontrato ostacoli all'espansione del suo gruppo nelle regioni \u00abrosse\u00bb e accus\u00f2 le Coop locali di gravi scorrettezze commerciali, oltre che di intrecci indissolubili con la politica. Le prime sentenze nei confronti di Coop Estense e Coop Liguria diedero ragione a Bernardo Caprotti ed Esselunga.\nNel 2008 fu direttamente Coop Italia a querelare Caprotti: il 16 settembre 2011 il tribunale di Milano diede ragione alla ricorrente, sentenziando che il libro integrava \u00abun'illecita concorrenza per denigrazione ai danni di Coop Italia\u00bb; Esselunga fu condannata per concorrenza sleale a un risarcimento di 300.000 euro (accogliendo quindi solo in parte la richiesta di Coop, che aveva chiesto un risarcimento di 40 milioni di euro) e al ritiro del pamphlet dal mercato, vietando inoltre di reiterarne la pubblicazione e di diffonderne i contenuti. Oltre a Caprotti e a Esselunga spa furono condannati anche Geminello Alvi, curatore della prefazione, Stefano Filippi, coautore, e la casa editrice.\nIl 21 dicembre 2011, tuttavia, il giudice della prima sezione civile della Corte d'Appello di Milano ha accolto la richiesta di sospensiva presentata da Esselunga contro la precedente sentenza. Conseguentemente, in attesa del giudizio di secondo grado, il libro \u00e8 stato ristampato e ridistribuito nel circuito commerciale. Anche il risarcimento \u00e8 stato sospeso. Nell'ordinanza la Corte ha rilevato tra l'altro che il ritiro delle copie di \"Falce e carrello\" e il divieto di pubblicazione aveva \u00abuna sostanziale valenza di sequestro e censura\u00bb, provvedimenti che possono essere attivati solo in presenza di stampa oscena, plagio, apologia del fascismo e scritti privi dei requisiti per individuare i responsabili.\nNel giugno 2012 l'Antitrust ha condannato Coop Estense a pagare una sanzione di 4.600.000 euro e a rimuovere gli ostacoli alla concorrenza creati illegittimamente a danno della Esselunga.\nCaprotti \u00e8 stato condannato a 6 mesi per diffamazione nel 2016 , in merito ad un servizio giornalistico di Libero.\nIl patron di Esselunga riserv\u00f2 un ultimo attacco al sistema cooperativo nel passaggio conclusivo del suo testamento, dove parlando della sorte della sua azienda chios\u00f2\nRiconoscimenti.\nNel 2017 il Comune di Milano ha deciso che il suo nome venga iscritto nel Famedio di Milano, all'interno del Cimitero Monumentale."}
{"id": "1376269", "revid": "287204", "url": "https://it.wikipedia.org/wiki?curid=1376269", "title": "Polygordiidae", "text": "I Polygordiidae sono una famiglia di Polychaeta."}
{"id": "1376270", "revid": "9", "url": "https://it.wikipedia.org/wiki?curid=1376270", "title": "ACT Brumbies", "text": ""}
{"id": "1376271", "revid": "580197", "url": "https://it.wikipedia.org/wiki?curid=1376271", "title": "KTP Kotka", "text": ""}
{"id": "1376272", "revid": "933835", "url": "https://it.wikipedia.org/wiki?curid=1376272", "title": "Hekanefer", "text": "In base alle testimonianze giunteci, egli fu attivo in un arco di tempo che va dal regno di Amenhotep III a quello di Tutankhamon.\nBiografia.\nNubiano di nascita, Hekanefer divenne principe (governatore) della localit\u00e0 nubiana di Aniba, l'egizia Miam.\nNel 5\u00ba anno di regno del faraone Amenhotep III, egli accompagn\u00f2 il \"Sovrintendente delle terre dell'oro del Signore delle Due Terre\" nonch\u00e9 generale e \"vicer\u00e9 di Nubia\", Merymose, alla conquista della regione di Ibhat, come riportato da un'iscrizione rupestre rinvenuta sulla parete di fondo in arenaria di una grotta nel Uadi Amid, lungo la via carovaniera del deserto di Wawat. Questa campagna \u00e8 illustrata in una stele proveniente da Semna. Il deserto nel quale Hekanefer accompagn\u00f2 Merymose \u2013 oggi chiamato Etbai \u2013 era un territorio con molte miniere d'oro e cave di \"bekhen\", localizzato ad oriente del Nilo sotto il governatorato di Miam e quindi di Hekanefer.\nIn tempi successivi, Hekanefer dovette divenire un personaggio molto importante in quanto insignito del titolo di \"Sandalaio di Tutankhamon\", e forse appartenne anche alla categoria dei \"Sementi\" grazie alla conoscenza approfondita del suo governatorato, ricco di quarzo aurifero.\nHekanefer appare anche nelle decorazioni della tomba tebana di Amenhotep detto Huy (TT40), vicer\u00e9 di Nubia, oltre che \"Capo del Harem di Amon e del Harem di Nebkheperura\" (Tutankhamon). In queste rappresentazioni, Huy presenta al faraone il principe Hekanefer, che \u00e8 illustrato come mummiforme ed in vesti nubiane. Entrambi \u2013 insieme ad altri principi, familiari e s\u00e9guito annesso \u2013 offrono a Tutankhamon ricchi doni provenienti dalle miniere di Berenice Pancrisia e dalla Nubia: oro, anelli ed altri oggetti preziosi, pelli di leopardo, animali rari ed incenso.\nIl principe fu seppellito nella Bassa Nubia, a Toshka, in una tomba egizia molto simile a quella di Huy; come la maggior parte delle tombe egizie, anche quella di Hekanefer venne regolarmente violata e depredata.\nNel Museo nubiano di Assuan vi \u00e8 un'area dedicata ad Hekanefer, con la sua storia e con l'unico \"ushabti\", che lo rappresenta, ritrovato nella sua tomba."}
{"id": "1376276", "revid": "2106793", "url": "https://it.wikipedia.org/wiki?curid=1376276", "title": "Ilves Tampere", "text": "L'Ilves, \"lince\" in lingua finlandese, \u00e8 una societ\u00e0 calcistica della citt\u00e0 di Tampere, in Finlandia. Fondata nel luglio 1931, nella stagione 2017 gioca nella Veikkausliiga, la massima serie del campionato di calcio finlandese.\nStoria.\nL'Ilves fu fondato nel 1931 e il calcio era, assieme all'hockey su ghiaccio, uno degli sport che venivano praticati. Fino agli anni settanta l'Ilves gioc\u00f2 nei campionati di bassa categoria, finch\u00e9 nel 1974 ebbe la possibilit\u00e0 di accedere alla seconda serie del campionato di calcio finlandese. Infatti, nel 1974 l'Ilves-Kissat, in difficolt\u00e0 economiche, retrocesse dalla Mestaruussarja alla I divisioona e il Tampellan Palloilijat, anch'esso in difficolt\u00e0 economiche, retrocesse dalla I divisioona alla II divisioona. Sia l'Ilves-Kissat sia il Tampellan Palloilijat si fusero con l'Ilves, che acquis\u00ec il diritto di partecipare alla I divisioona. Dopo quattro anni in seconda serie l'Ilves venne promosso per la prima volta nella massima serie, la Mestaruussarja. La prima stagione in massima serie vide l'Ilves mantenere la categoria, terminando al primo posto della poule retrocessione. Nello stesso 1979 l'Ilves conquist\u00f2 il primo titolo della sua storia, trionfando in Suomen Cup. Grazie a questo successo l'Ilves guadagn\u00f2 l'accesso alla Coppa delle Coppe 1980-1981, venendo per\u00f2 eliminati al primo turno dagli olandesi del Feyenoord. Nel 1983 l'Ilves vinse il campionato per la prima volta. Partecip\u00f2 alla Coppa dei Campioni nell'edizione 1984-1985, venendo subito eliminato al primo turno dalla Juventus. Nei dieci anni successivi rimase in massima serie, vincendo la sua seconda Suomen Cup nel 1990 grazie al successo per 2-1 sull'HJK. Nel 1996 termin\u00f2 la Veikkausliiga al decimo posto, retrocedendo in Ykk\u00f6nen dopo 18 stagioni consecutive in massima serie. Nel 1998 con l'Ilves in difficolt\u00e0 economiche si pens\u00f2 ad una fusione dell'Ilves con il Tampereen Pallo-Veikot per dar vita al Tampere United. Dopo che il Tampereen Pallo-Veikot si ritir\u00f2 dal progetto, l'Ilves cedette il titolo sportivo al neo-costituito Tampere United e prosegu\u00ec le proprie attivit\u00e0 a livello giovanile.\nNel 2008 l'Ilves rientr\u00f2 nel campionato finlandese, acquisendo il titolo sportivo del Koovee per disputare la Kakkonen, terza serie. Alla quinta stagione consecutiva in Kakkonen nel 2012 l'Ilves vinse i play-off promozione, venendo promosso in Ykk\u00f6nen. Due stagioni dopo nel 2014 l'Ilves concluse il campionato al terzo posto, ma venne promosso in Veikkausliiga a causa della mancata iscrizione del MyPa.\nOrganico.\nRosa 2021.\n\"Aggiornata al 24 maggio 2021.\""}
{"id": "1376277", "revid": "4711", "url": "https://it.wikipedia.org/wiki?curid=1376277", "title": "MyPa-47 Anjalankoski", "text": ""}
{"id": "1376280", "revid": "320578", "url": "https://it.wikipedia.org/wiki?curid=1376280", "title": "Honka Espoo", "text": ""}
{"id": "1376281", "revid": "4711", "url": "https://it.wikipedia.org/wiki?curid=1376281", "title": "VPS Vaasa", "text": ""}
{"id": "1376283", "revid": "339392", "url": "https://it.wikipedia.org/wiki?curid=1376283", "title": "FF Jaro Pietarsaari", "text": ""}
{"id": "1376289", "revid": "74801", "url": "https://it.wikipedia.org/wiki?curid=1376289", "title": "Brumbies", "text": "I Brumbies (precedentemente noti come ACT Brumbies e per ragioni di sponsorizzazione indicati come CA Brumbies) sono una squadra australiana di rugby a 15 che disputa il Super Rugby. Fondata a Canberra, la squadra prende il nome dai cavalli selvaggi che abitano nell'entroterra di Canberra. La squadra rappresenta le regioni del Territorio della Capitale Australiana (ACT) e del Nuovo Galles del Sud meridionale.\nI Brumbies vennero formati nel 1996 per fornire una terza franchigia australiana all'appena costituito Super 12 (poi Super 14 e oggi Super Rugby). Venne predetto che i Brumbies, composti da cosiddetti \"reietti\" (giocatori scartati dalle altre due squadre), avrebbero avuto delle prestazioni scarse. Da allora hanno avuto maggior successo delle altre due squadre (i New South Wales Waratahs e i Queensland Reds), raggiungendo cinque volte la finale e vincendola in due occasioni, unica squadra australiana ad essere riuscita nell'impresa.\nI Brumbies indossano una divisa blu, bianco e oro e giocano al Canberra Stadium (precedentemente noto come Bruce Stadium). \nStoria.\nIl rugby a 15 ha una lunga tradizione nell'Australian Capital Territory. Le Isole Britanniche aprirono il loro tour del 1899 in Australia con un incontro a Goulburn. Comunque, si dovette attendere fino al 1938 perch\u00e9 venisse fondata la ACT Rugby Union. Quattro squadre diedero vita alla prima competizione locale; University, Easts, RMC e Norths. Sempre in quell'anno, una rappresentativa dell'ACT gioc\u00f2 contro gli All Blacks, perdendo per 56 a 5.\nLa prima vittoria internazionale di una rappresentativa dell'ACT si ebbe nel 1973, con una vittoria su Tonga per 17 a 6. Nel 1978 una squadra dell'ACT sconfisse il Galles, che era campione uscente del Cinque Nazioni. L'ACT era indietro per 6 a 16 all'intervallo, ma rimont\u00f2 e vinse con una punizione negli istanti finali dell'incontro.\nL'ACT sconfisse i Waratahs 44 a 28 a Sidney nel 1994, il che apr\u00ec alla squadra la strada per diventare una franchigia, ed essere inclusa nella nuova competizione a livello internazionale del Super 12, a fianco dei Reds e dei Waratahs. L'ACT divenne cos\u00ec la terza squadra provinciale dell'Australia a essere ammessa nel nuovo torneo, col nome ufficiale di ACT Brumbies.\nNella stagione inaugurale del Super 12, sotto la guida dell'allenatore Rod McQueen, i Brumbies arrivarono quinti in classifica dopo la stagione regolare, mancando di poco i play off. La stagione successiva fu persino pi\u00f9 soddisfacente, poich\u00e9 i Brumbies ebbero accesso ai play off, venendo poi sconfitti dagli Auckland Blues.\nEddie Jones divenne allenatore nel 1998, ma la squadra termin\u00f2 la stagione successiva al decimo posto. Tuttavia, si registr\u00f2 un notevole miglioramento l'anno successivo, durante il quale i Brumbies terminarono per la seconda volta al quinto posto, sfiorando ancora una volta i play off. Nel 2000, riuscirono a raggiungere la finale e a giocarla in casa, ma furono tuttavia sconfitti di un solo punto dai Crusaders, per 19-20.\nNel 2001 ripeterono le loro buone prestazioni dell'anno precedente accedendo ancora una volta in finale, questa volta contro gli Sharks. I Brumbies vinsero la partita e il torneo, divenendo la prima squadra non neozelandese a essere incoronata campione del Super 12. In quell'anno i British Lions, nel loro tour in Australia, giocarono una partita contro i Brumbies, che i neocampioni persero di soli due punti, 28-30.\nSotto la guida del nuovo allenatore David Nucifora, nel 2002 i Brumbies guadagnarono la loro terza finale consecutiva, ancora una volta contro i Crusaders che li avevano sconfitti due anni prima. Ancora una volta furono i Crusader a vincere il trofeo, vincendo la partita per 31-13. La stagione seguente, alla ricerca della quarta finale consecutiva, i Brumbies furono eliminati in semifinale dai Blues. Riuscirono per\u00f2 lo stesso anno a sconfiggere le nazionali di Fiji e Tonga.\nNel 2004 i Brumbies finirono la stagione regolare al primo posto, staccando la seconda in classifica di sei punti. Ospitarono quindi la finale, ed ebbero come avversario ancora una volta i Crusaders, che riuscirono finalmente a sconfiggere per 47-38 dinanzi a un pubblico da record al Canberra Stadium. A stagione ultimata il nome della squadra fu cambiato in Brumbies Rugby.\nSotto la guida di Laurie Fisher, nel 2005 i Brumbies, complici anche i numerosi infortuni, terminarono quinti in classifica, mancando i play off. L'anno successivo, con l'ammissione di una nuova squadra sia dell'Australia sia del Sud Africa, la competizione fu allargata, acquistando cos\u00ec il nome di Super 14.\nNel 2006 i Brumbies arrivarono sesti, mancando i play off di un solo punto. Anche nel 2007, arrivando quinti in classifica, mancarono i play off di soli due punti. L'anno successivo, il 2008, la squadra rispetto ai risultati cui era abituata subisce una battuta d'arresto, vincendo solo 6 partite e perdendo quindi le altre 7 del campionato, e finendo la stagione regolare nona in classifica.\nFino al 2011 i Brumbies non riuscirono a qualificarsi ai play off, finendo sempre tra il 2007 e il 2011 tra il quinto e il tredicesimo posto in classifica.\nNel 2012, dopo essere stati la prima franchigia australiana a ospitare una squadra europea in tour (il Galles), tornarono tra le migliori, concludendo con un secondo posto nella conference australiana e un settimo posto in classifica generale. L'anno successivo, dopo aver sconfitto i Lions nel loro tour in Australia, arrivarono al primo posto tra le squadre a\"ussie\" e al terzo posto in classifica generale, qualificandosi per le finali dopo otto anni dall'ultima apparizione, sconfiggendo nell'ordine Cheetahs e Bulls, cedendo per\u00f2 nella finalissima ai Chiefs col risultato di 27-22.\nAnche gli anni successivi la franchigia della capitale australiana riusc\u00ec a qualificarsi per le finali, uscendo nel 2014 e nel 2015 in semifinale e nel 2016 e nel 2017 ai quarti di finale.\nColori e nome.\nI colori tradizionali dei Brumbies sono il blu il bianco e l'oro. La squadra prende il nome dai cavalli selvaggi che abitano nell'entroterra di Canberra. La mascotte dei Brumbies \u00e8 Brumby Jack.\nQuando venne accettata nel Super 12 la squadra si chiamava ACT Brumbies. Poco dopo la stagione 2004, due federazioni regionali del Nuovo Galles del Sud, la \"Far South Coast Rugby Union\" e la \"'Southern Inland Rugby Union\", si unirono alla \"ACT Rugby Union\", che di conseguenza cambi\u00f2 nome in \"ACT and Southern NSW Rugby Union\". Allo stesso tempo, l'\"ACT\" venne eliminato dal nome della squadra, principalmente perch\u00e9 essa rappresenta ufficialmente una regione molto pi\u00f9 ampia del solo Australian Capital Territory. Anche il logo venne cambito, e ora riporta solo Brumbies Rugby, invece che ACT Brumbies.\nStadio.\nI Brumbies giocano tutti i loro incontri casalinghi al Canberra Stadium (noto in passato con il nome pi\u00f9 evocativo di Bruce Stadium), che si trova nei pressi dell'Australian Institute of Sport di Canberra. Il campo \u00e8 condiviso con la squadra di rugby a 13 dei Canberra Raiders. Nel 2003 vi si sono disputati degli incontri della Coppa del Mondo di Rugby a XV. La capacit\u00e0 nominale \u00e8 di posti a sedere, ma il record di pubblico fu di spettatori, in occasione della finale 2004 del Super 12. I Brumbies non usano il Canberra Stadium per i loro incontri del post-stagione, preferendo il pi\u00f9 piccolo Viking Park."}
{"id": "1376291", "revid": "37401", "url": "https://it.wikipedia.org/wiki?curid=1376291", "title": "Ralph May", "text": ""}
{"id": "1376292", "revid": "33689", "url": "https://it.wikipedia.org/wiki?curid=1376292", "title": "Downregolazione", "text": ""}
{"id": "1376293", "revid": "4711", "url": "https://it.wikipedia.org/wiki?curid=1376293", "title": "Federazione calcistica finlandese", "text": ""}
{"id": "1376296", "revid": "1431409", "url": "https://it.wikipedia.org/wiki?curid=1376296", "title": "Luca Bottale", "text": "Ha studiato dizione e recitazione al centro Teatro attivo a Milano.\n\u00c8 noto per aver doppiato Gian in \"Doraemon\", Brock in \"Pok\u00e9mon\", Genta in \"Detective Conan\", Usop in \"One Piece\" e Larry in \"SpongeBob\" in sostituzione di Diego Sabre."}
{"id": "1376302", "revid": "74801", "url": "https://it.wikipedia.org/wiki?curid=1376302", "title": "Craig Hodges", "text": "Carriera.\nPrima di intraprendere la carriera fra i professionisti, Hodges frequent\u00f2 la California State University. Al draft NBA 1982 fu chiamato al terzo giro dai San Diego Clippers con i quali, per via dello scarso livello della squadra, pot\u00e9 mettere in mostra le sue discrete doti di guardia classica, dotato di un tiro da 3 punti stratosferico ma poco addetto agli altri aspetti del gioco.\nNel 1984 pass\u00f2 ai Milwaukee Bucks, squadra solidissima, che nei suoi tre anni e mezzo di permanenza, durante i quali Hodges mantenne sempre una media superiore ai 10 punti a partita, raggiunse due semifinali ed una finale della Eastern Conference. A met\u00e0 della stagione 1984-85 venne ceduto ai Phoenix Suns, e lo stesso accadde l'anno dopo, andando a finire nei Chicago Bulls.\nNella squadra guidata dal duo Jordan-Pippen, coron\u00f2 la sua carriera con il doppio titolo NBA (1991 e 1992). Dopo il titolo del 1992, scaduto il suo contratto che lo legava ai Chicago Bulls, non riusc\u00ec a ottenere un nuovo contratto per nessuna squadra NBA. Per un giocatore ancora trentaduenne e specialista nel tiro da 3 (\u00e8 stato anche il migliore della lega nelle percentuali al tiro dietro l'arco per due volte), un fenomeno abbastanza strano. Il motivo era stato una dichiarazione resa dopo gara 2 delle finali del 1992 durante la quale Craig Hodges (sensibile alla causa del razzismo nei confronti degli afro-americani) critic\u00f2 Michael Jordan per non aver preso posizione riguardo alla recente rivolta di Los Angeles, seguita all'assoluzione dei poliziotti del caso Rodney King.\nNel 1993 decise quindi di accettare un'offerta della Clear Cant\u00f9. Hodges gioc\u00f2 8 partite, mantenendo una media di 20,9 punti a partita e dando una prova delle sue doti di tiro (quasi 4 triple a partita, di cui ben 7 in un singolo incontro, con una percentuale del 54,6% dalla distanza).\nRitiratosi definitivamente come giocatore, ha intrapreso la carriera di allenatore prima al college e poi ai Los Angeles Lakers come vice.\nLa sua vendutissima autobiografia, esce anche in Italia per Bradipolibri nel dicembre 2020, \"Io Craig Hodges, attivista nero e campione Nba\".\nVittorie.\nSemplice comprimario nel corso del campionato, Craig Hodges \u00e8 invece stato protagonista all'NBA Three-point Shootout (la gara del tiro da tre punti), nella quale ha collezionato record e successi. Ha vinto la competizione per tre anni di fila (1990, 1991 e 1992), eguagliando il precedente primato di Larry Bird; \u00e8 il detentore dei record per il maggior numero di punti segnati in un turno (25 nel 1986) e per il maggior numero di canestri consecutivi realizzati (19, per un totale di 24 punti, nel 1991)."}
{"id": "1376307", "revid": "1652635", "url": "https://it.wikipedia.org/wiki?curid=1376307", "title": "Ad oculum", "text": "Ad oculum \u00e8 una locuzione latina che si traduce letteralmente con \"ad occhio\" o \"ad occhio e croce\".\nIndica dunque una valutazione o misurazione effettuata su criteri empirici, approssimata seppure con una certa precisione.\nIn alcuni casi pu\u00f2 anche voler dire \"a proprio piacimento\".\nLa derivazione di questo modo di dire ha origine negli antichi tessitori che, se perdevano i fili degli orditi, dovevano riprenderli ad occhio tenendoli a croce con quelli della trama."}
{"id": "1376313", "revid": "1650990", "url": "https://it.wikipedia.org/wiki?curid=1376313", "title": "Distretto di Gefara", "text": "Il distretto di Gefara (in arabo \u0634\u0639\u0628\u064a\u0629 \u0627\u0644\u062c\u0641\u0627\u0631\u0629&gt;) \u00e8 uno dei 22 distretti della Libia. Fa parte della regione storica della Tripolitania. Il suo capoluogo \u00e8 Al 'Aziziyah."}
{"id": "1376314", "revid": "122411966", "url": "https://it.wikipedia.org/wiki?curid=1376314", "title": "The Home Depot", "text": "The Home Depot \u00e8 un venditore al dettaglio statunitense di prodotti per la manutenzione della casa. Ha sede a Vinings, nella Contea di Cobb in Georgia.\nHome Depot impiega pi\u00f9 di 355.000 persone e gestisce 2.164 Superstore distribuiti negli Stati Uniti e Canada.\nNel 2006 Home Depot era il pi\u00f9 grande distributore di prodotti per la casa degli Stati Uniti, davanti al rivale Lowe's, e il secondo pi\u00f9 grande distributore in generale degli Stati Uniti, preceduto solo da Walmart."}
{"id": "1376316", "revid": "6923", "url": "https://it.wikipedia.org/wiki?curid=1376316", "title": "Foton", "text": "Foton (o Photon) \u00e8 un progetto riguardante una serie di satelliti artificiali Russi sviluppati per svolgere ricerche scientifiche. Sebbene le missioni siano senza equipaggio si \u00e8 deciso di adattare la navicella spaziale Vostok al fine di risparmiare i costi di sviluppare una navicella appositamente per le missioni. L'obiettivo primario delle missioni \"Photon\" sono ricerche per la scienza dei materiali, ma le missioni spesso includono ricerche riguardanti altri campi del sapere come la biologia. La prima serie di missioni \"Foton\" si svolse tra il 1985 e il 1999 e fu composta da 12 missioni partite dal cosmodromo di Plesetsk. La seconda serie di missioni prese il nome di \"Foton-M\" e incluse una serie di miglioramenti derivati dagli studi svolti sulle prime missioni. Attualmente si sono svolti tre lanci della serie \"Foton-M\", il primo lancio si svolse nel 2002 dal cosmodromo di Plesetsk e si concluse con un insuccesso per un guasto del veicolo di lancio. Il secondo lancio si svolse dal cosmodromo di Baikonur nel 2005 e il terzo lancio si svolse nel 2007 sempre da Baikonur. Il progetto \"Foton\" per il lancio si \u00e8 sempre avvalso di lanciatori \"Soyuz-U\".\nPartecipazione ESA.\nA partire dalla missione \"Foton-7\", l'Agenzia Spaziale Europea divenne partner dei russi nel programma \"Foton\"."}
{"id": "1376317", "revid": "287204", "url": "https://it.wikipedia.org/wiki?curid=1376317", "title": "1. Klasse 1920-1921", "text": "L'edizione 1920-21 della Erste Klasse vide la vittoria finale del Rapid Vienna.\nCapocannoniere del torneo fu Josef Uridil (Rapid Vienna), con 35 reti."}
{"id": "1376318", "revid": "767487", "url": "https://it.wikipedia.org/wiki?curid=1376318", "title": "Profumo - Storia di un assassino", "text": "Profumo - Storia di un assassino (\"Perfume: The Story of a Murderer\") \u00e8 un film del 2006 diretto da Tom Tykwer, adattamento cinematografico del romanzo \"Il profumo\" di Patrick S\u00fcskind.\nIl film \u00e8 uscito nella sale italiane il 22 settembre 2006.\nLa colonna sonora \u00e8 eseguita dai Berliner Philharmoniker diretta da Simon Rattle.\nTrama.\nFrancia, XVIII secolo - 17 luglio 1738. Jean-Baptiste Grenouille nasce da una ragazza madre tra i rifiuti di una Parigi povera e sporca. La madre, una pescivendola, sentitasi male al mercato si sdraia dietro il banco ed espelle il feto (che la voce del narratore ci informa essere il quinto di una serie di feti nati morti) tagliandone il cordone con abitualit\u00e0 e noncuranza. Ma il neonato, abbandonato tra sporcizia, topi e resti di pesce, inizia a respirare, e le sue urla subitanee richiamano l'attenzione di alcuni presenti. La madre, accusata quindi di tentato infanticidio, viene impiccata.\nFinisce in un orfanotrofio gestito da Madame Gaillard, una megera che si occupa di molti bambini orfani della citt\u00e0. La prima sera il suo vicino di letto, per vedere se respira prova a toccarlo ed il neonato subito afferra il suo dito annusandolo avidamente. Impressionati ed inquietati dalla sua presenza, tentano di soffocarlo, senza riuscirci.\nIl piccolo Grenouille parler\u00e0 tardi, dopo i 5 anni, ma presto scoprir\u00e0 di avere un olfatto assolutamente fuori dal comune e che comunque i vocaboli della lingua comune non sono sufficienti a descrivere tutte le sue percezioni olfattive. Gli odori divengono il fulcro della sua esistenza: riesce a distinguere l'odore di ogni specie di fiore, dell'erba umida, della pietra calda, del legno bagnato, dell'acqua e della rana che vi nuota.\nQuando compie 13 anni, Madame Gaillard vende Grenouille a Grimal, un conciatore parigino che ha bisogno di braccianti a poco prezzo. Sfortunatamente l'incasso della vendita procura a Madame Gaillard la morte per mano di due ladri che le tagliano la gola per rapinarla.\nAll'interno della conceria, Grenouille, che viene trattato come un animale da lavoro, si adatta ad un modello di schiavismo ed arrendevolezza, lavorando giorno e notte senza fiatare. A differenza degli altri giovani garzoni conciatori, che in media morivano dopo qualche anno per malattie, Grenouille riuscir\u00e0 a sopravvivere per molto tempo, diventando quasi prezioso per il suo padrone.\nUn giorno Grenouille, ormai adulto, viene mandato in citt\u00e0 per una consegna. A Parigi impara ad esplorare col suo olfatto ogni angolo della citt\u00e0 e comincia a fare una distinzione tra cattivi odori e profumi veri e propri. Il suo naso lo porta davanti alle vetrine delle rinomate profumerie di Parigi, dove grazie alla sua sensibilit\u00e0 individua ogni essenza che crea un profumo.\nUna sera, nei vicoli di Parigi, incontra l'odore della sua vita: proviene da una fanciulla venditrice di prugne dai capelli rossi. La segue, l'odora e finge di voler comprare delle prugne per annusare pi\u00f9 da vicino. Lei, visibilmente spaventata, fugge ma Grenouille continua a pedinarla, finch\u00e9 non la vede fermarsi sotto un portico. Arriva alle sue spalle senza farsene accorgere, ma la ragazza lo scopre e comincia a gridare. Grenouille incidentalmente la soffoca tentando di farla star zitta per non essere scoperto. Da questo momento ha un solo scopo nella vita: imparare come catturare gli odori.\nSempre per una consegna, capita nel negozio di Giuseppe Baldini, un profumiere italiano ormai in declino. Qui, nel suo laboratorio, conquista l'attenzione dello scettico profumiere individuando ogni ingrediente e ricreando in poco tempo il famoso e vendutissimo profumo \"Amore e psiche\" del profumiere concorrente P\u00e9lissier, anzi lo modifica e lo migliora. Baldini, pienamente soddisfatto, lo assume. Quella sera il conciatore Grimal, ubriaco, scambia la via di casa per quella per il molo e, cadendo dal pontile batte la testa e muore.\nDentro il laboratorio di Baldini, Jean-Baptiste crea innumerevoli nuove essenze, risvegliando l'attivit\u00e0 del negozio e portandolo ad avere una fama superiore a quella del passato. Ben presto Grenouille viene iniziato all'arte della profumeria e della distillazione. La voce si sparge a Parigi e gli affari del negozio rifioriscono grazie alle creazioni dell'allievo.\nMa a Jean-Baptiste, molto pi\u00f9 esperto di Baldini a miscelare essenze e creare profumi, interessa soprattutto sapere come estrarre e distillare gli odori di tutte le cose. Baldini, sufficientemente attrezzato per produrre piccole quantit\u00e0 di olio essenziale dai fiori e dalle erbe profumate, istruisce Grenouille sui procedimenti: far bollire l'acqua con i fiori in un alambicco, continuare ad aggiungerne fino a che il vapore, sufficientemente in pressione, si condensava nella \"Testa di moro\". Cerca di distillare l'odore del rame, del vetro e persino del gatto di Baldini. Capisce che deve esistere qualche altra tecnica e, su consiglio del maestro, parte per Grasse, una piccola citt\u00e0 della Provenza, rinomato centro per la produzione di profumi.\nQui, nel paese della lavanda, impara nuove tecniche e si sente pronto finalmente per creare il profumo perfetto, quello che lo render\u00e0 famoso in tutto il mondo. Ossessionato dal profumo di quella giovane venditrice di prugne, incontrata tempo prima, comincia a distillare il profumo di donna: ma gliene servono almeno 13. Un buon profumo \u00e8 costituito da 12 essenze - diceva Baldini -: 4 per l'accordo di testa, 4 per l'accordo di cuore, 4 per l'accordo di base e l'ultima, la pi\u00f9 potente, che far\u00e0 di quel profumo l'unico e impareggiabile.\nUccide 12 bellezze e ne estrae l'essenza; gli manca l'ultima, la pi\u00f9 bella, e la identifica nella bellissima Laura, figlia del potente Richis. Grasse \u00e8 in allarme per gli efferati delitti; non si riesce a trovare la chiave di lettura dei crimini. Le modalit\u00e0 sono sempre quelle: giovani donne belle vengono trovate nude, coi capelli rasati ma senza tracce di violenza sessuale. Richis ha paura per la figlia, la porta via da Grasse ma fallisce. E Jean-Baptiste, che nel frattempo \u00e8 stato identificato come l'assassino ed \u00e8 ricercato, riesce a estrarre l'ultima essenza. Il profumo perfetto \u00e8 pronto ma egli viene catturato. Grazie a quel profumo riesce a sfuggire il patibolo e si dirige verso Parigi.\nIl 25 giugno 1767 entra in citt\u00e0. Avendo capito che il profumo, nonostante potesse farlo apparire come una divinit\u00e0 per il mondo intero, non poteva trasformarlo in un essere capace di amare e di essere amato veramente, si versa sul capo tutto il profumo con un gesto lento, davanti a una folla di poveracci infreddoliti, e si lascia uccidere inerte dalla smania e dall'adorazione di questi in quello che si riveler\u00e0, il giorno seguente, essere un mercato del pesce, lo stesso posto dov'era nato."}
{"id": "1376322", "revid": "110157", "url": "https://it.wikipedia.org/wiki?curid=1376322", "title": "Funzione di Mittag-Leffler", "text": "La funzione di Mittag-Leffler formula_1 \u00e8 una funzione speciale introdotta dal matematico svedese G\u00f6sta Mittag-Leffler nel 1903. \u00c8 definita con la serie di potenze: \ndove formula_3 \u00e8 la funzione Gamma.\nLe funzioni di Mittag-Leffler sono importanti nella teoria delle equazioni alle derivate parziali di ordine frazionale.\nCasi speciali.\nFunzione esponenziale:\nFunzione degli errori:\nSomma di una progressione geometrica:\nFunzione iperbolica:\nRappresentazione integrale di Mittag-Leffler.\ndove C passa per formula_9 e contiene le singolarit\u00e0 e i punti ramificati dell'integrando."}
{"id": "1376325", "revid": "4175", "url": "https://it.wikipedia.org/wiki?curid=1376325", "title": "Live 8 Barrie", "text": "Il 2 luglio 2005 uno dei concerti del Live 8 si \u00e8 tenuto al Park Place di Barrie, nella provincia canadese dell'Ontario in Canada. Barrie si trova a 100\u00a0km (62 miglia) a nord di Toronto.\nL'evento, noto anche come \"Live 8 Toronto\" o \"Live 8 Canada\".\n\u00c8 stato seguito da 35.000 spettatori, ossia l'intera capienza di Park Place, classificandosi all'8\u00ba posto tra i 10 concerti del Live 8 per numero di presenze.\nArtisti in ordine di apparizione.\nGli artisti che hanno preso parte al Live Aid sono indicati con l'asterisco (*).\n1 (via satellite da Las Vegas)\n2 (esibitosi come membro dei Run DMC al Live Aid)\n3 (il chitarrista della sua band di supporto era Elliot Easton, dei The Cars, una band che ha suonato al Live Aid; la sezione ritmica era degli Aerosmith: il batterista Joey Kramer e il bassista Tom Hamilton; Josh Todd, cantante dei Buckcherry, ha contribuito anche come voce, come ha fatto l'attore Gary Dourdan)"}
{"id": "1376332", "revid": "98077", "url": "https://it.wikipedia.org/wiki?curid=1376332", "title": "Partecipanza", "text": ""}
{"id": "1376336", "revid": "729019", "url": "https://it.wikipedia.org/wiki?curid=1376336", "title": "Hidalgo (metropolitana di Citt\u00e0 del Messico)", "text": "Hidalgo \u00e8 una delle principali stazioni della metropolitana di Citt\u00e0 del Messico, si trova nel centro della citt\u00e0 vicino alla Alameda Centrale, in corrispondenza delle linee 2 e 3, due delle pi\u00f9 transitate del sistema.\nLa stazione deve il suo nome all'avenida Hidalgo, dove sorge, a sua volta il nome proviene dal padre dell'indipendenza del Messico, Miguel Hidalgo y Costilla."}
{"id": "1376337", "revid": "729019", "url": "https://it.wikipedia.org/wiki?curid=1376337", "title": "Assedio di Costantinopoli (1203)", "text": "L'assedio di Costantinopoli del 1203 fu combattuto tra l'alleanza formata da Crociati e bizantini fedeli all'imperatore Alessio IV Angelo, contro i bizantini fedeli all'usurpatore Alessio III Angelo. Fu la prima volta nella storia che Costantinopoli venne espugnata.\nAntefatto.\nNell'inverno del 1202 i crociati della quarta crociata, conquistarono la citt\u00e0 di Zara, come pagamento fatto ai veneziani per il trasporto in Terra Santa. Il principe bizantino Alessio IV, figlio di Isacco II Angelo, detronizzato, accecato e tenuto in prigione da suo fratello Alessio III, quando venne a conoscenza che i crociati stavano svernando a Zara, decise di inviar loro un'ambasciata con la richiesta d'aiuto per liberare il padre dalla prigionia, in modo da poter riprendere in mano l'Impero bizantino. Alessio era riuscito a fuggire dalla prigionia nel 1202 e si era rifugiato presso sua sorella in Germania, moglie di Filippo di Svevia. In precedenza Alessio IV aveva gi\u00e0 contattato Venezia da Verona. La proposta del principe bizantino era quella di ottenere la collaborazione dei crociati per riappropriarsi del trono in cambio di aiuti militari (10.000 soldati) oltre che denaro e generi di consumo per i crociati, la riunione delle due Chiese e la concessione di accordi mercantili favorevoli con Venezia. A Venezia promise anche di pagare la somma che i crociati non avevano pagato e promise inoltre di voler sostenere le spese di 500 cavalieri che dovevano rimanere in Terra Santa. Il papa, allettato dalla prospettiva della riunificazione con la chiesa ortodossa si fece convincere, tolse la scomunica e dette il suo permesso per la continuazione dell'impresa e della detronizzazione dell'usurpatore Alessio III. Il doge Enrico Dandolo fu felicissimo di accontentare il papa e di assicurare a Venezia enormi vantaggi. Ad alcuni crociati per\u00f2 non piaceva la prospettiva di assalire un'altra citt\u00e0 cristiana al posto di combattere i musulmani, perci\u00f2 si separarono dal resto dei crociati e fecero vela in direzione della Siria.\nIl 25 aprile 1203 Alessio IV arriv\u00f2 a Zara ed alcuni giorni dopo la flotta spieg\u00f2 le vele in direzione di Costantinopoli. Fu compiuta una sosta a Durazzo, dove Alessio fu riconosciuto come imperatore, ed un'ulteriore sosta fu effettuata a Corf\u00f9.\nL'assedio.\nIl 24 giugno Costantinopoli venne avvistata. La flotta crociata si diresse verso il Corno d'Oro ma venne sospinta verso Calcedonia. I bizantini risposero lanciando vari proiettili dalle mura della citt\u00e0 contro le navi nemiche, senza per\u00f2 arrecare danni.\nIl 25 giugno i veneziani raggiunsero Crisopoli via mare, mentre il resto dell'esercito crociato, una volta sbarcato, procedette sulla terraferma. Un gruppo di alcune decine di cavalieri crociati, distaccatosi dal grosso dell'esercito per esplorare l'area, fu presto assalito da un contingente di cavalleria imperiale, ma i primi riportarono comunque la vittoria.\nIl 26 giugno Alessio III invi\u00f2 un ambasciatore all'accampamento crociato offrendo accoglienza e facendo affidamento sulla comune religione, ma nello stesso tempo avvertendoli del pericolo rappresentato dal muovere guerra all'imperatore nella capitale dell'impero, mai espugnata sino ad allora. I crociati congedarono l'ambasciatore ribadendo che Alessio III non era degno del suo trono e che invece bene avrebbe fatto a cederlo ad Alessio, figlio di Isacco II Angelo.\nIl 27 giugno alcune galee salparono e sfilarono davanti alle mura di Costantinopoli mostrando al popolo il pretendente al trono Alessio, che per\u00f2 non era loro noto e non venne riconosciuto.\nI crociati allora si apprestarono a schierare l'esercito al fine di conquistare la citt\u00e0. L'avanguardia fu affidata a Baldovino di Fiandra che nel suo nutrito e ben armato seguito aveva un gran numero di arcieri e balestrieri, il secondo corpo al fratello Enrico, il terzo ad Ugo di Saint-Pol e Pietro d'Amiens, il quarto a Luigi di Blois, il quinto a Matteo di Montmorency e Goffredo di Villehardouin, il sesto ai borgognoni e la retroguardia a Bonifacio I del Monferrato insieme ad un contingente di tedeschi e provenzali. L'esercito imperiale era invece schierato sulla riva opposta del Bosforo.\nIl 5 luglio i crociati si imbarcarono sulle navi. La flotta era aperta dalle galee e dietro di esse gli uscieri. Attraversato lo stretto tratto di mare che separava Crisopoli da Galata i crociati sbarcarono sulla riva opposta dove era schierato l'esercito imperiale che dapprima sembr\u00f2 voler rintuzzare l'attacco crociato ma subito dopo si ritir\u00f2, mentre gli uscieri facevano sbarcare la cavalleria. I crociati si impossessarono di Estanor, il quartiere ebraico, poi con un attacco congiunto per terra e per mare posero assedio alla torre di Galata.\nIl 7 luglio la guarnigione della torre di Galata, rinforzata da un contingente di uomini giunto nottetempo da Costantinopoli su barche, lanci\u00f2 una sortita contro l'accampamento crociato. Dapprima la sortita fu contenuta da Giovanni di Avesnes, che rimase ferito da un colpo di lancia alla testa nello scontro, poi i bizantini furono respinti ed inseguiti nella torre da Pietro di Bracieux, che infine la espugn\u00f2 facilmente non essendo i difensori riusciti a barricarsi in tempo. Presto fu forzata anche la possente catena che chiudeva il porto della citt\u00e0.\nI crociati, a questo punto, dovettero decidere se assaltare Costantinopoli dalla sponda opposta del Corno d'Oro, oppure da ovest, aggirandolo. In questo primo assedio i crociati francesi optarono per la seconda alternativa, al fine di poter attaccare da terra e combattere a cavallo, nella maniera a loro pi\u00f9 consona e favorevole.\nIl 12 luglio i veneziani salparono con le loro navi e si diressero verso la sponda settentrionale del Bosforo mentre il resto dell'esercito crociato, procedendo sulla terraferma, venne ostacolato dalla distruzione del ponte di Pietra Forata, distrutto dagli stessi greci durante la ritirata, dopo l'accanita resistenza da parte della guardia variaga di Bisanzio. I veneziani, nel frattempo, con le antenne delle navi, avevano costruito delle piattaforme volanti, sospese agli alberi all'altezza delle mura; saltando dalle piattaforme sulle mura erano riusciti a conquistare molte torri. In questa occasione il cronista Goffredo di Villehardouin rimase molto impressionato, soprattutto dal coraggio mostrato dal vecchio doge, il quale, con sprezzo del pericolo nonostante l'et\u00e0 e l'infermit\u00e0 (era quasi cieco), partecip\u00f2 all'arrembaggio, precedendo lo stendardo di San Marco e spronando i suoi marinai, minacciandoli di severe punizioni se non lo avessero condotto a terra al pi\u00f9 presto.\nIl 13 luglio l'esercito crociato, riparato in tutta fretta il ponte, si posizion\u00f2 su una bassa collina presso il monastero dei Santi Cosma e Damiano, di fronte al palazzo delle Blacherne.\nIl 17 luglio, dopo alcuni giorni di aspra battaglia, i veneziani riuscirono ad aprire una breccia nelle mura e ad entrare nella citt\u00e0. Quando vennero conquistate venticinque torri, il doge Dandolo diede ordine di incendiare le case vicine, causando un incendio che gli fece da scudo. Solo ora decise di inviare dei rinforzi ai crociati francesi.\nAlessio III, vista la mal parata, aveva arraffato quanto poteva del tesoro imperiale e si era dato alla fuga portando con s\u00e9 la figlia. Isacco II venne liberato dal carcere e si dichiar\u00f2 pronto a confermare le promesse fatte ai crociati dal figlio che nomin\u00f2 coreggente il 1\u00ba agosto 1203, con appropriata cerimonia nella basilica di Santa Sofia ed alla presenza di tutti i baroni della crociata.\nConseguenze.\nTuttavia fu difficile realizzare la promesse; le casse dell'impero erano vuote e l'unione delle due chiese era fortemente osteggiata sia dal clero sia dal popolo bizantino. Alessio cercava di tergiversare e di tacitare i comandanti dei crociati con dispendiosi regali, cosa che accentu\u00f2 la cupidigia di questi ultimi. In citt\u00e0 le colonie dei mercanti genovesi e pisani, che gi\u00e0 vi risiedevano, venivano assalite dal popolo esacerbato. Alessio peggior\u00f2 le cose imponendo nuove e gravose tasse per racimolare fondi per calmare i crociati che cominciavano ad arrabbiarsi. Si inimic\u00f2 anche il clero confiscando e facendo fondere i candelabri d'argento delle chiese. La scontentezza degli abitanti cresceva nel vedere quei superbi cavalieri che scorrazzavano in citt\u00e0. La soldataglia latina aveva bisogno di viveri e compiva scorribande per conto suo. Cominciarono atti di aperta ostilit\u00e0 contro i crociati che venivano anche aggrediti per le strade. Alcuni di essi, che avevano saccheggiato una moschea, vennero aggrediti dai bizantini e per difendersi appiccarono il fuoco ad alcune case. L'incendio si propag\u00f2 e per giorni una parte di Costantinopoli fu preda delle fiamme. Venne fatto anche un tentativo di incendiare le navi veneziane che per\u00f2 non ebbe successo.\nSi arriv\u00f2 ad una rivolta, capeggiata da Alessio V Ducas detto \"Murzuflo\" , cugino di Alessio IV, che aveva precedentemente appoggiato l'usurpazione di Alessio III. Alessio IV venne catturato e strangolato, Isacco II mor\u00ec misteriosamente poco dopo, forse quale conseguenza dei patimenti subiti in carcere forse per mano di Alessio V. Salito al trono, Alessio V rifiut\u00f2 qualsiasi pagamento ai crociati ed ai veneziani ed impose loro di lasciare la \u201csua\u201d citt\u00e0 e il \u201csuo\u201d dominio."}
{"id": "1376341", "revid": "1966821", "url": "https://it.wikipedia.org/wiki?curid=1376341", "title": "Distretto di al-Nuqat al-Khams", "text": "Il distretto di al-Nuqat al-Khams (, ossia \"dei Cinque punti\") \u00e8 uno dei 22 distretti della Libia. Si trova nella regione storica della Tripolitania, sulle costa del mar Mediterraneo. Confina ad ovest con il governatorato di M\u00e9denine (Tunisia), mentre confina con i distretti libici di Zawiya ad est, al-Jabal al-Gharbi a sud-est e Nalut a sud-ovest. \nIl capoluogo \u00e8 la citt\u00e0 di Zuara, Zaltan \u00e8 il secondo centro del distretto. \nInfrastrutture e trasporti.\nPresso il villaggio di Ras Agedir, sul confine tunisino, si trova il km 0 della strada costiera nazionale (altres\u00ec nota come \"Via Balbia\").\nNel distretto sono presenti l'aeroporto civile di Zuara e quello militare di Al-Watiya."}
{"id": "1376345", "revid": "671029", "url": "https://it.wikipedia.org/wiki?curid=1376345", "title": "Soffiano", "text": "Soffiano \u00e8 una zona di Firenze, situata nella parte ovest della citt\u00e0, confinante parzialmente con il comune di Scandicci.\nSoffiano dal punto di vista amministrativo appartiene al Quartiere 4 (Isolotto-Legnaia). \u00c8 delimitato a sud-est dalle colline di Marignolle e di Bellosguardo (facenti parte del comune di Firenze) oltre a quelle di Scandicci alto (del limitrofo comune di Scandicci). A nord \u00e8 delimitato da Legnaia e Monticelli con la sua sottoarea L'Olivuzzo.\nStoria e descrizione.\nIl toponimo \"Soffiano\" deriva probabilmente dal latino e potrebbe essere un ricordo della centuriazione romana, come \"praedium sufianum\", cio\u00e8 \"podere di Sufius\". \nHa sede a Soffiano (pi\u00f9 esattamente a Monticelli) la Villa Strozzi al Boschetto, la quale, ristrutturata nell'800 dall'architetto Giuseppe Poggi e successivamente da Giovanni Michelucci, ospita Tempo Reale, il centro di ricerca musicale fondato dal compositore Luciano Berio ed \u00e8 stata anche per molto tempo la sede di Polimoda, un istituto di fashion design e marketing.\nNella parte sud-occidentale, esattamente al confine con il comune di Scandicci, \u00e8 situato il Nuovo Ospedale San Giovanni di Dio, comunemente chiamato \"Torregalli\" dai Fiorentini (il nome deriva dal Castello di Torre Galli che sorge accanto al complesso ospedaliero).\nNella zona sono presenti alcuni istituti d'istruzione media-superiore, tra cui il Liceo delle Scienze Umane e Istituto Tecnico Commerciale \"Galileo Galilei\" fondato nel 1853, ai tempi del Granduca di Toscana , l'Istituto Tecnico Industriale Statale (I.T.I.S.) \"Antonio Meucci\" ed il Liceo Scientifico \"Niccol\u00f2 Rodolico\". \n\u00c8 presente un moderno campo di atletica leggera (intitolato a \"Bruno Betti\") con annessa palestra . Tale impianto sportivo polivalente ospita la societ\u00e0 di atletica \"Prosport Atletica Firenze\". \nSulla via di Soffiano si trova l'antico Cimitero di Soffiano, con un nucleo monumentale risalente al tardo Ottocento e realizzato in stile neogotico dall'architetto Michelangelo Maiorfi."}
{"id": "1376351", "revid": "112841862", "url": "https://it.wikipedia.org/wiki?curid=1376351", "title": "Breuci", "text": "I Breuci (Breuci in latino) erano un'antica popolazione della Pannonia di chiara origine illirica, che abitava il basso corso del fiume Sava. Confinavano a sud con il popolo dei Mezei, a nord con gli Andizeti, ad ovest con i Colapiani e gli Oseriati, ad est con Amantini e Scordisci, questi ultimi di stirpe celtica.\nStoria.\nOrigini.\nIl popolo dei Breuci, viene ricordato dagli storici e cartografi dell'epoca come Plinio il Vecchio, Strabone e Claudio Tolomeo, come una popolazione di stirpe illirica posizionata lungo il fiume Sava nell'area pannonica. Si presume che sia stato coinvolto insieme ai vicini Amantini e Scordisci nel respingere un'invasione di Cimbri e Teutoni (113 a.C. circa), inducendoli a cercar miglior fortuna ad occidente.\nPotrebbero essere stati coinvolti nei piani espansionistici, prima dei Celti Boi e poi del re dei Daci Burebista (56-45 a.C.). Un decennio pi\u00f9 tardi potrebbero essere stati spettatori, dell'avanzata di Ottaviano lungo la valle della Sava con la conquista della importante roccaforte di Siscia nel 35-34 a.C.\nLa conquista romana.\nDal 14 al 9 a.C. i legati di Illirico e Macedonia, sotto l'alto comando prima di Agrippa e poi di Tiberio, occuparono tutti territori compresi tra il Mare Adriatico ed i fiumi Sava e Drava, riducendo le future province di Pannonia e Dalmazia sotto il dominio romano.\nDopo quindici anni di relativa tranquillit\u00e0, nel 6 il settore danubiano tornava ad essere agitato. L'insurrezione ebbe inizio (nel 6), nella zona sudorientale dell'Illirico, fra il popolo dei Desiziati, comandati da un certo Batone, a cui segu\u00ec quella dei vicini Pannoni Breuci, sotto il comando di un certo \"Pinnes\" e di un secondo Batone. I mercanti romani furono massacrati, distaccamenti legionari vennero sopraffatti e nel giro di poche settimane l'intera area dell'attuale Bosnia era andata perduta.\nTiberio, richiamato d'urgenza dalla nuova campagna che stava conducendo a nord del Danubio, contro Maroboduo re dei Marcomanni, fu costretto ad impiegare quattro lunghi anni di guerra per battere separatamente le due coalizioni (dalamta e pannone), prima che potessero riunirsi, e fissava definitivamente il confine romano sulla Drava. Era il 9. I Breuci erano definitivamente sottomessi.\nCoorti ausiliarie nell'esercito romano.\nCon la definitiva sottomissione di tutti i territori compresi tra il Mare Adriatico ed il fiume Drava, la popolazione dei Breuci continu\u00f2 a fornire truppe ausiliarie all'interno dell'esercito romano come le seguenti coorti di fanteria:"}
{"id": "1376355", "revid": "1543377", "url": "https://it.wikipedia.org/wiki?curid=1376355", "title": "Foton-M1", "text": "Foton-M1 era una missione senza equipaggio utilizzante il satellite Russo \"Foton-M\" con carico utile fornito dall'Agenzia Spaziale Europea e lanciata dal razzo sovietico \"Soyuz-U\", la missione fall\u00ec durante il lancio. Il carico utile consisteva in 44 esperimenti preparati da l'Agenzia Spaziale Europea, dalla Fluidpac, dalla Biopan, dalla Telescience Support Unit e da altri. La missione consisteva in 15 giorni di esperimenti in orbita terrestre con il rientro in Kazakistan.\nIl lancio si svolse dal cosmodromo di Plesetsk il 15 ottobre 2002 alle 18:20. Il lancio del razzo fall\u00ec per colpa di uno dei cinque motori che non si accese e che quindi rese instabile il razzo. Circa quindici secondi dopo il lancio il razzo precipit\u00f2 sulla rampa di lancio esplodendo. L'esplosione uccise il soldato ventenne Ivan Marchenko che stava guardando il lancio tramite un'ampia vetrata in un edificio a un chilometro dalla rampa di lancio. Altri otto soldati riportarono ferite e sei furono ricoverati in ospedale. I frammenti incandescenti del razzo finirono anche nella foresta vicina e provocarono un incendio e la stessa rampa di lancio sub\u00ec danni strutturali per via dell'esplosione. Il razzo e il carico utile andarono completamente distrutti."}
{"id": "1376356", "revid": "87789236", "url": "https://it.wikipedia.org/wiki?curid=1376356", "title": "Re leggendari svedesi", "text": "I re leggendari svedesi sono monarchi Sueoni, nella odierna Svezia, appartenenti alla mitologica casata degli Yngling (Yngvi-ing, dove -ing significa \"discendente\"), detti anche Ynglingar.\nIl termine Sv\u00ed\u00fej\u00f3\u00f0 (Svealand, da cui Svezia) deriva da Sueoni e cominci\u00f2 ad essere usato oltre il IX secolo. \nAppaiono in fonti come l'Heimskringla e la Saga degli Ynglingar ed appartengono all'ambito mitologico, anche se \u00e8 stato spesso suggerito che possano avere basi storiche; questa era una delle ultime teorie archeo-antropologiche del progetto \"La ricerca di Odino\" di Thor Heyerdahl. Comunque queste teorie non sono generalmente riconosciute come scientifiche.\nI primi appartenenti a questa linea dinastica utilizzavano titolo di \"re a Uppsala\", importante centro culturale e religioso nell'attuale Svezia, il cui tempio, secondo il mito, era stato costruito dal dio Yngvi-Freyr. Ci sarebbe da osservare che Snorri Sturluson, nell'Ynglinga saga riporta che solo da Dyggvi si cominci\u00f2 ad usare l'appellativo \"konungr\" (che lo fa derivare da \"Kon Ungr\", Kon il Giovane), poich\u00e9 i suoi predecessori erano chiamati \"dr\u00f3ttinn\" (condottieri).\n\u00c8 comunque ragionevole pensare che ci fossero re svedesi fin dai primi stanziamenti sueoni (svedesi), considerando il fatto che il concetto di re ha origini proto-germaniche (*\"kuningaz\", rimasta nel finlandese come \"kuningas\"), oltre alla fondamentale testimonianza di Tacito che nel 98 d.C. cita sia i Sueoni che i loro re nel suo \"Germania\", cap. 7 (\"Reges ex nobilitate, duces ex virtute sumunt\": \"scelgono i re in base alla nobilt\u00e0, i condottieri in base al valore\").\nPi\u00f9 tardi ai re leggendari, succedettero i re semi-leggendari svedesi, con una maggiore probabilit\u00e0 di avere basi storiche.\nSuccessione.\nIn tutti principali testi pervenuti, tranne nel'Ynglingatal e nell'Ynglinga saga, i primi sovrani erano gli d\u00e8i. La Hversu Noregr bygg\u00f0ist (\"come la Norvegia era abitata\") parte dal primo essere, il gigante Burri (\"B\u00fari\"), per proseguire in un ordine in cui il nome Freyr ricorre due volte:\nL'Ynglingatal parte direttamente dal primo umano appartenente alla casata dei Yngling, Fj\u00f6lnir. \nL'Ynglinga saga cita come primo re Gylfi, presentato come umano e non appartenente alla casata dei Yngling, per poi seguire con tre d\u00e8i (sebbene l'autore, Snorri, per la sua concezione evemerista, li interpreta anch'essi come uomini, sebbene con caratteristiche sovrumane):\nQuest'ultimo \u00e8 anche capostipite dei Yngling, nonch\u00e9 fondatore del Tempio di Uppsala.\nSe si escludono gli d\u00e8i e il re remoto Gylfi, si ritrova corrispondenza dei primi otto re nei principali testi pervenuti, riportati qui di seguito come trascritti, divisi per colonna.\nHaki, un celebre re del mare, non apparteneva agli Ynglingar. Secondo Snorri, riusc\u00ec a conquistare il trono uccidendo re Hugleikr ed a controllare lo Svealand per poco pi\u00f9 di tre anni, prima di essere spodestato dai cugini di Hugleik, J\u00f6rundr ed Eir\u00edkr.\nLe varie liste di re si ricongiungono con J\u00f6rundr per proseguire con Aun il Vecchio poi con i re semi-leggendari svedesi."}
{"id": "1376357", "revid": "108107", "url": "https://it.wikipedia.org/wiki?curid=1376357", "title": "Prodotto farmaceutico", "text": ""}
{"id": "1376359", "revid": "1543377", "url": "https://it.wikipedia.org/wiki?curid=1376359", "title": "Persone uccise negli anni di piombo (1969)", "text": "Di seguito viene riportata una sintetica cronologia delle vittime durante gli anni di piombo nel 1969 in Italia, includendo sia persone vittime per azioni violente e sia quelle la cui morte \u00e8 messa in relazione a eventi collegabili alle problematiche degli anni di piombo."}
{"id": "1376363", "revid": "729019", "url": "https://it.wikipedia.org/wiki?curid=1376363", "title": "Garibaldi-Lagunilla", "text": "Garibaldi-Lagunilla (gi\u00e0 Garibaldi) \u00e8 una stazione della metropolitana di Citt\u00e0 del Messico, nella stazione si incrociano due linee, la linea 8, della quale \u00e8 anche capolinea, e la linea B.\nLa stazione Garibaldi deve il suo nome alla famosa Piazza Garibaldi, famosa per essere luogo di ritrovo dei Mariachi, per questo il suo simbolo \u00e8 formato da una chitarra e da un \"sarape\", che ricorda questi tradizionali gruppi della musica messicana.\nLa stazione Garibaldi \u00e8 una delle pi\u00f9 recenti del sistema metropolitano, inaugurata nel 1994 e nel 1999 \u00e8 diventata stazione per due linee."}
{"id": "1376372", "revid": "1935652", "url": "https://it.wikipedia.org/wiki?curid=1376372", "title": "Fernando Filoni", "text": "Biografia.\nNasce a Manduria, in provincia di Taranto e diocesi di Oria, il 15 aprile 1946, da Salvatore e Severina Baglivo, originari di Galatone, in provincia di Lecce e diocesi di Nard\u00f2-Gallipoli, ma trasferitisi a causa dell'attivit\u00e0 lavorativa del padre.\nFormazione e ministero sacerdotale.\nFrequenta le scuole medie a Galatone e gli studi ginnasiali presso il seminario vescovile di Nard\u00f2, quelli filosofici nel Pontificio Seminario Regionale Pugliese \"Pio XI\" di Molfetta, conduce gli studi teologici a Viterbo.\nIl 3 luglio 1970 \u00e8 ordinato presbitero, nella collegiata dell'Assunta di Galatone, dal vescovo Antonio Rosario Mennonna.\nDopo l'ordinazione frequenta la Pontificia Universit\u00e0 Lateranense a Roma, dove ottiene la laurea in diritto canonico, e l'Universit\u00e0 \"La Sapienza\", dove ottiene la laurea in filosofia. Presso l'allora Universit\u00e0 \"Pro Deo\" consegue il diploma in scienze e tecniche dell'opinione pubblica, specializzandosi in giornalismo. Per nove anni \u00e8 vicario parrocchiale a San Tito ed insegna presso i licei classici \"Vivona\" e \"Socrate\".\nTerminati gli studi, il cardinale Ugo Poletti gli propone di entrare nella Pontificia accademia ecclesiastica; nel frattempo \u00e8 nominato canonico della collegiata di Galatone. Il 3 aprile 1981 entra nel servizio diplomatico della Santa Sede e viene inviato nello Sri Lanka. Trasferito in Iran nel 1983, dal 1985 si occupa delle organizzazioni internazionali presso la Segreteria di Stato della Santa Sede. Dal 1989 al 1992 \u00e8 in Brasile, in seguito \u00e8 inviato ufficialmente nelle Filippine, ma in realt\u00e0 opera a Hong Kong, dove la Santa Sede aveva aperto una missione di studio per i rapporti con la Cina.\nConosce l'inglese, il francese, lo spagnolo e il portoghese.\nMinistero episcopale e cardinalato.\nNunzio apostolico in Giordania ed Iraq.\nIl 17 gennaio 2001 papa Giovanni Paolo II lo nomina arcivescovo titolare di Volturno e nunzio apostolico in Giordania ed Iraq; succede a Giuseppe Lazzarotto, precedentemente nominato nunzio apostolico in Irlanda. Il 19 marzo successivo riceve l'ordinazione episcopale, nella basilica di San Pietro in Vaticano, per imposizione delle mani dello stesso pontefice, coconsacranti i cardinali Angelo Sodano e Giovanni Battista Re.\nDurante la guerra in Iraq non abbandona il paese dilaniato dalle bombe, affrontando quotidiani rischi personali; testimonia pi\u00f9 volte la vicinanza della Chiesa cattolica alle popolazioni martoriate e in maniera critica il dissenso di papa Giovanni Paolo II nei confronti delle potenze belligeranti.\nNunzio apostolico nelle Filippine.\nIl 25 febbraio 2006 papa Benedetto XVI lo trasferisce alla nunziatura apostolica nelle Filippine; succede ad Antonio Franco, precedentemente nominato nunzio apostolico in Israele e a Cipro e delegato apostolico a Gerusalemme e in Palestina.\nSostituto per gli affari generali della Segreteria di Stato.\nIl 9 giugno 2007 \u00e8 nominato sostituto per gli affari generali della Segreteria di Stato della Santa Sede da papa Benedetto XVI; succede a Leonardo Sandri, nominato prefetto della Congregazione per le Chiese orientali.\nPrefetto della Congregazione per l'evangelizzazione dei popoli.\nIl 10 maggio 2011 papa Benedetto XVI lo nomina prefetto della Congregazione per l'evangelizzazione dei popoli; succede al cardinale Ivan Dias, dimessosi per raggiunti limiti di et\u00e0. Ricoprendo questo incarico, \u00e8 inoltre gran cancelliere della Pontificia universit\u00e0 urbaniana e presidente della Commissione interdicasteriale per i religiosi consacrati.\nNel concistoro del 18 febbraio 2012 papa Benedetto XVI lo crea cardinale diacono di Nostra Signora di Coromoto in San Giovanni di Dio; il 26 febbraio successivo prende possesso della diaconia.\nIl 12 e il 13 marzo partecipa come cardinale elettore al conclave del 2013, che porta all'elezione di papa Francesco.\nNel 2014 \u00e8 inviato da papa Francesco in Iraq, a causa della grave situazione venutasi a creare a seguito della proclamazione dello Stato Islamico dell'Iraq e del Levante specie per le popolazioni cristiane che vivono nella regione.\nIl 26 giugno 2018 lo stesso papa Francesco, derogando ai canoni 350 \u00a7\u00a7 1-2 e 352 \u00a7\u00a7 2-3 del Codice di diritto canonico, lo eleva all'ordine dei cardinali vescovi, con effetto dal 28 giugno successivo.\nGran maestro dell'Ordine equestre del Santo Sepolcro di Gerusalemme.\nL'8 dicembre 2019 papa Francesco lo nomina gran maestro dell'Ordine equestre del Santo Sepolcro di Gerusalemme; succede al cardinale Edwin Frederick O'Brien, dimessosi per raggiunti limiti d'et\u00e0.\n\u00c8 membro della Congregazione per la dottrina della fede, della Congregazione per le Chiese orientali, della Congregazione delle cause dei santi, della Congregazione per l'educazione cattolica, della Congregazione per gli istituti di vita consacrata e le societ\u00e0 di vita apostolica, del Pontificio consiglio per i testi legislativi e del Pontificio consiglio per il dialogo interreligioso.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1376373", "revid": "767487", "url": "https://it.wikipedia.org/wiki?curid=1376373", "title": "Distretto di Iefren", "text": "Il distretto di Iefren (in arabo \u0634\u0639\u0628\u064a\u0629 \u064a\u0641\u0631\u0646), o anche distretto di Iefren e Giado, \u00e8 stato uno dei 32 distretti della Libia; con la riforma amministrativa del 2007 \u00e8 entrato a far parte del distretto di al-Jabal al-Gharbi e per una piccola porzione del distretto di Nalut.\nSi trovava nella regione storica della Tripolitania. Capoluogo era la citt\u00e0 di Yefren, altro centro importante era Giado."}
{"id": "1376376", "revid": "339392", "url": "https://it.wikipedia.org/wiki?curid=1376376", "title": "Municipalit\u00e0 di Yafran e Jadu", "text": ""}
{"id": "1376378", "revid": "1543377", "url": "https://it.wikipedia.org/wiki?curid=1376378", "title": "Foton-M2", "text": "Foton-M2 era una missione senza equipaggio utilizzante il satellite Russo \"Foton-M\" con carico utile fornito dall'Agenzia Spaziale Europea lanciata dal razzo sovietico \"Soyuz-U\" il 20 giugno 2005 alle 14:00 CET dal cosmodromo di Baikonur in Kazakistan dell'Agenzia Spaziale Russa. Questa era la seconda missione della serie \"Foton-M\" e fu la prima coronata dal successo dato che la \"Foton-M1\" esplose durante il lancio il 15 ottobre 2002.\nIl carico utile consisteva in 385 chilogrammi di esperimenti (il carico utile massimo era di 600 chilogrammi). Il satellite portava a bordo 39 esperimenti che riguardavano meccanica dei fluidi, biologia, scienza dei materiali analisi delle meteoriti, dosimetri di radiazioni e esobiologia. Molti esperimenti erano stati proposti da studenti europei all'ESA tramite un apposito programma.\nUn esperimento molto interessante riguardava il verificare la capacit\u00e0 dei licheni di sopravvivere nello spazio e l'esperimento ebbe successo dato che i licheni sopravvissero per i 14 giorni di permanenza nello spazio."}
{"id": "1376381", "revid": "103631491", "url": "https://it.wikipedia.org/wiki?curid=1376381", "title": "Persone uccise negli anni di piombo (1970)", "text": "Di seguito viene riportata una sintetica cronologia delle vittime provocate in Italia durante gli anni di piombo nel 1970."}
{"id": "1376382", "revid": "339392", "url": "https://it.wikipedia.org/wiki?curid=1376382", "title": "CA Inc.", "text": ""}
{"id": "1376384", "revid": "37401", "url": "https://it.wikipedia.org/wiki?curid=1376384", "title": "Yaweh", "text": ""}
{"id": "1376385", "revid": "767487", "url": "https://it.wikipedia.org/wiki?curid=1376385", "title": "Sunaho Tobe", "text": " \nLa sua carriera inizi\u00f2 alla software house Compile, per la quale disegn\u00f2 i personaggi dei giochi \"\" e \"Float Land no Otogi Banashi\", entrambi usciti su DiskStation, per proseguire con diversi altri prodotti della stessa ditta (tra cui \"Puyo Puyo 4\", noto anche come \"Puyo Puyon\").\nLasciata la Compile \u00e8 diventata freelance, lavorando a numerosi progetti come illustrazioni di light novel e giochi per altre compagnie. Nel 2005, lavor\u00f2 come character designer della serie animata \"Zettai sh\u014dnen\"."}
{"id": "1376388", "revid": "1573940", "url": "https://it.wikipedia.org/wiki?curid=1376388", "title": "Distretto di Gadames", "text": "Il distretto di Gadames (in arabo \u0634\u0639\u0628\u064a\u0629 \u063a\u062f\u0627\u0645\u0633) \u00e8 stato uno dei 32 distretti della Libia; con la riforma del 2007 \u00e8 entrato a far parte del distretto di Nalut.\nSi trovava nella regione storica della Tripolitania. Capoluogo era la citt\u00e0 di Gadames."}
{"id": "1376390", "revid": "1543377", "url": "https://it.wikipedia.org/wiki?curid=1376390", "title": "Persone uccise negli anni di piombo (1971)", "text": "Di seguito viene riportata una sintetica cronologia delle vittime provocate in Italia durante gli anni di piombo nel 1971."}
{"id": "1376392", "revid": "124816597", "url": "https://it.wikipedia.org/wiki?curid=1376392", "title": "National Italian American Foundation", "text": "La National Italian American Foundation o NIAF \u00e8 un'associazione culturale statunitense senza fini di lucro, nata nel 1975 con lo scopo di promuovere la storia, la lingua e la cultura dell'Italia negli Stati Uniti e di fare da punto di riferimento per i circa 20 milioni di statunitensi che vantano origini italiane.\nLa sede legale della NIAF si trova a Washington D.C.\nTra le attivit\u00e0 e i programmi svolti dalla NIAF vi sono; congressi e conferenze su scala nazionale sulla lingua e cultura italiana; borse di studio; monitoraggio dei mass-media al fine di proteggere l'immagine degli italoamericani; promozione dei rapporti sia culturali che economici tra Italia e Stati Uniti.\nNIAF funge anche da voce importante per gli italoamericani a Washington, DC. La Fondazione lavora a stretto contatto con il Congresso degli Stati Uniti, la Casa Bianca, il Dipartimento di Stato degli Stati Uniti, l'ambasciata degli Stati Uniti a Roma e l'ambasciata italiana a Washington per promuovere il patrimonio italiano americano e fungere da fondazione educativa bipartisan. Come voce unificata su questioni importanti per gli italoamericani, la Fondazione instaura relazioni con i principali decisori per conto della comunit\u00e0 italoamericana e funge da leader di risorse e pensiero per politici e diplomatici.\nStoria.\n1975-1985: un'agenda nazionale.\nNel pomeriggio di sabato 26 aprile 1975, diciannove italoamericani sotto la guida di mons. Geno Baroni, un prete cattolico e rinomato attivista sociale, si sedettero insieme al Centro nazionale per gli affari etnici urbani e si dedicarono al compito di formare \"un ufficio nazionale degli italoamericani situato a Washington, DC - una sede centralizzata per la ricerca e lo sviluppo di un'agenda nazionale di questioni e obiettivi formata da americani di origine italiana\". Da questo incontro \u00e8 nato il nucleo di quella che sarebbe cresciuta fino a diventare la National Italian American Foundation.\nI primi dirigenti immaginavano un forum nazionale che avrebbe riunito italoamericani per seminari e discussioni su argomenti come l'istruzione, la politica, la diffamazione, gli affari, gli affari della comunit\u00e0, i media, la religione e la cultura. A met\u00e0 degli anni '70 la comunit\u00e0 italo-americana ha lottato con la crescita e il progresso verso il sogno americano. Leader civici come Mons. Baroni hanno visto la creazione di qualcosa di diverso e distinto dai gruppi precedenti come la migliore strada per il futuro successo e l'integrazione per gli italoamericani. La Fondazione americana americana (IAF) ha aperto il suo primo ufficio nel centro di Washington, DC, il 1\u00ba aprile 1976. Il famoso uomo d'affari Jeno Paulucci \u00e8 stato il primo presidente ed \u00e8 onorato come fondatore ufficiale della NIAF. Una delle prime iniziative di Paulucci \u00e8 stata la creazione di un gruppo centrale di sostenitori finanziari, il Consiglio dei 100.\nNel settembre 1976, IAF ha ospitato la sua prima cena tributo bicentenario in onore dei 29 americani americani che hanno servito nella delegazione congressuale italoamericana al 94\u00ba congresso. Tra i partecipanti c'erano l'ex presidente Gerald Ford, il presidente Jimmy Carter e il vicepresidente Walter Mondale. L\u00ec il presidente Paulucci ha detto agli ospiti: \"Stasera, rappresentiamo la comunit\u00e0 italoamericana di questo paese, sono davvero visibili: vedi la forza, vedi l'influenza, vedi il riconoscimento di una comunit\u00e0 unificata di italoamericani. Non siamo pi\u00f9 un gigante dormiente\".\nNel 1977 \u00e8 stata pubblicata la prima newsletter IAF di Washington, introducendo la Fondazione a un pubblico di oltre 65.000 persone. Quando la Fondazione ha pubblicato il suo primo sondaggio, cercando le opinioni della comunit\u00e0 sulle principali questioni che affrontano gli italoamericani, hanno risposto oltre 10.000 persone. I risultati sono stati informatizzati, tabulati e analizzati per fornire una delle prime valutazioni della coscienza nazionale italiana in America. Nel maggio 1978, la IAF \u00e8 stata ribattezzata ufficialmente dalla National Italian American Foundation (NIAF).\nNegli anni '80 la NIAF ha acquisito un ruolo sempre pi\u00f9 importante come organizzazione anti-diffamazione per gli italoamericani. La NIAF ha inoltre ampliato i suoi programmi esistenti, aggiungendo al contempo maggiori sforzi per generare entrate. Sono state istituite borse di studio nel 1981 e gli impegni del Fondo di dotazione hanno raggiunto 800.000 dollari nel 1982. La cena in cravatta nera di Washington, DC Tribute Gala, \u00e8 stata ulteriormente estesa in una convenzione di pi\u00f9 giorni con conferenze, una mostra e molteplici eventi accessori; e il formato di gala di ottobre ha iniziato a essere seguito per le cene regionali nelle principali citt\u00e0. La NIAF ha iniziato a creare \"regioni\" amministrative negli Stati Uniti in modo da poter nominare coordinatori regionali e ospitare eventi di raccolta fondi locali. E la NIAF ha iniziato a pubblicare il suo periodico trimestrale, la rivista \"Ambassador\", che \u00e8 stata spedita ai membri della NIAF dal 1985.\nGli anni '80 hanno inaugurato quello che Paulucci e il suo successore, il presidente Frank Stella, hanno definito \"un decennio italo-americano\". Nel 1982 Mario Cuomo divenne il 52\u00ba governatore dello Stato di New York, un emblema per gli italoamericani del \"successo dalle stalle alle stelle\" a cui aspiravano duramente. Poco dopo, il \"New York Times\" ha pubblicato un articolo intitolato \"Gli italoamericani stanno arrivando da soli\" e ha messo in evidenza la NIAF. \"La forza principale che spinge all'unanimit\u00e0 e alla cooperazione \u00e8 la National Italian American Foundation\", ha scritto Stephen Hall, egli stesso nipote di immigrati italiani. Nel 1984 Geraldine Ferraro, gi\u00e0 fervente sostenitrice della NIAF, divenne sia la prima nominata vicepresidente democratica italiana americana che la prima donna. Nel 1986 Antonin Scalia \u00e8 stato nominato alla Corte suprema.\nNel corso del decennio NIAF ha supportato innumerevoli conferenze, molte in collaborazione con gruppi italo-americani di lunga data come Order Sons of Italy in America. La NIAF ha avuto un ruolo iniziale nel sostenere il documentario vincitore dell'Oscar The Stone Carvers, che ha esaminato il lavoro degli scultori di pietre italoamericani che lavoravano alla Cattedrale di Washington. La quinta cena dei Premi congressuali biennali della NIAF, nel 1984, ha visto la partecipazione del presidente Ronald Reagan e del vicepresidente George H. W. Bush, insieme ai loro rivali democratici Walter F. Mondale e Geraldine Ferraro.\n1985-1995: il decennio italo-americano.\nNel 1985 la NIAF ha lanciato importanti nuove attivit\u00e0 rivolte agli americani di eredit\u00e0 italiana, dai 18 ai 40 anni, attraverso una divisione per attivit\u00e0 giovanili di recente costituzione. La NIAF ha anche annunciato la creazione di un National Media Institute per aiutare i media nazionali e locali alla ricerca di una rappresentazione accurata e autentica delle realt\u00e0 della vita italiana americana e dei contributi in America.\nNell'ottobre 1985, in un momento cruciale per l'organizzazione, Frank Sinatra, unico premiato della cena di gala del 10\u00ba anniversario della NIAF, disse che per lui \"il premio NIAF era speciale perch\u00e9 veniva dalla famiglia\". Ronald e Nancy Reagan si sono uniti a Frank e Barbara Sinatra sul palco quella sera, e il Presidente ha elogiato il lavoro della NIAF per onorare il sogno americano.\nNel 1986 la NIAF ha istituito un programma di scambio di studenti con l'Italia attraverso un progetto cooperativo con l'USIA. La NIAF avrebbe inviato 15 studenti italoamericani in Italia e l'Italia avrebbe inviato 15 studenti negli Stati Uniti. Questo programma inaugurale alla fine si trasformer\u00e0 in dozzine di opportunit\u00e0 di scambio in pi\u00f9 una volta che la NIAF sia diventata il ponte tra le due nazioni. Con lo stesso occhio rivolto al futuro, NIAF e FIERI Inc. hanno sponsorizzato pi\u00f9 tardi, sempre quell'anno, la prima conferenza nazionale per giovani italoamericani a Washington, DC.\nAlla fine degli anni '80, la NIAF si era evoluta nella voce principale della nazione per gli italoamericani e il suo gal\u00e0 annuale era diventato uno dei pi\u00f9 alla moda di Washington. Alla cena di gala del 1989, la leggenda del baseball Joe DiMaggio decise di saltare il primo gioco delle World Series del 1989 nella sua citt\u00e0 natale di San Francisco per partecipare al Gala della NIAF. Lo Yankee Clipper osserv\u00f2: \"Sai che la NIAF \u00e8 importante per me quando un vecchio centrocampista distrutto lascia la prima notte delle World Series per essere qui\". Nello stesso anno, la famosa casa d'aste Christie's accett\u00f2 di condurre l'asta NIAF.\nNell'estate del 1990, la NIAF \u00e8 stata nominata dal Dipartimento di Stato il deposito del settore privato per i fondi donati per aiutare a ripristinare e rinnovare Villa Taverna, la sede dell'ambasciatore americano a Roma: il primo di una lunga serie di partenariati pubblico-privato in cui la NIAF avrebbe collaborato con il governo per incoraggiare l'orgoglio italo-americano.\nNel 1992, a seguito di una missione di successo di tre anni prima per incontrare la leadership della comunit\u00e0 italiana in Argentina, NIAF ha condotto un viaggio in Australia e Nuova Zelanda per raggiungere l'obiettivo di aiutare gli italoamericani a conoscere le popolazioni italiane in altri paesi. In quello che sarebbe diventato il primo di un'altra tradizione di lunga data della NIAF, il 1994 vide l'inaugurazione del concerto commemorativo di Sergio Franchi. Una collaborazione tra NIAF ed Eva Franchi, vedova del grande tenore americano italiano e sostenitore di lunga data della NIAF Sergio Franchi, il concerto si sarebbe sviluppato in uno dei luoghi pi\u00f9 importanti della nazione per i giovani talenti musicali.\n1995\u20132005: il matrimonio tra il passato e il presente.\nNel giugno del 1994, la NIAF trasfer\u00ec la propria sede al Peter F. Secchia Building, 1860 a St. NW. Passando al DuPont Circle, la NIAF ha creato un'ambasciata per la comunit\u00e0 italoamericana nella capitale della nazione. Non pi\u00f9 semplicemente un'organizzazione che cerca di mobilitare l'influenza italo-americana nelle sale del governo, la NIAF \u00e8 entrata nel suo terzo decennio ben consapevole della propria responsabilit\u00e0 di principale rappresentante della nazione dei quasi 20 milioni di italoamericani. Come parte dei suoi sforzi per onorare tale dovere, il leader della NIAF ha inaugurato il nuovo edificio svelando il Muro d'Onore italo-americano, onorando le centinaia di italoamericani che hanno aiutato nella creazione e nel successo della NIAF.\n2005\u20132015: \"Steward of our Heritage\".\nNel marzo 2005, sono stati avviati i forum di politica pubblica NIAF-Frank J. Guarini a Capitol Hill, con la Fondazione che ha invitato l'ambasciatore Charles A. Gargano a fungere da oratore principale. Questi forum riuniscono leader e politici dall'interno e dall'esterno della comunit\u00e0 italoamericana per affrontare, in una sede bipartisan, le questioni pi\u00f9 urgenti che la nazione deve affrontare.\nIl programma \"Ambasciatore Peter F. Secchia Voyage of Discovery\" \u00e8 stato lanciato nel 2007. Questo programma porta da 20 a 30 studenti universitari italoamericani in Italia per due settimane di servizio e viaggi storici ogni estate. Nel presentare la sua iniziativa, l'ambasciatore Secchia ha affermato che \"offrendo queste opportunit\u00e0 ai giovani italoamericani per stringere legami pi\u00f9 profondi e pi\u00f9 forti con le persone e i luoghi che condividono il loro passato e per aggiungere a quei valori che possono ispirare la loro futura partecipazione con NIAF, Voyage di Discovery prepara anche la prossima generazione di giovani italoamericani per il loro ruolo di amministratori della nostra eredit\u00e0\".\nQuesti legami pi\u00f9 profondi con l'Italia sono stati messi in servizio a seguito del terremoto del 2009 in Abruzzo. In risposta, la NIAF ha avviato una partnership pubblico-privata con il Dipartimento di Stato americano, guidata dal funzionario del Consiglio di amministrazione della NIAF John F. Cavelli, che avrebbe contribuito a raccogliere 2 milioni di dollari dalla comunit\u00e0 italoamericana e oltre per ricostruire importanti strutture educative presso l'Universit\u00e0 di L'Aquila e di portare centinaia di studenti abruzzesi sfollati negli Stati Uniti con borse di studio complete.\nUn mese dopo il terremoto, la NIAF ha eletto Jerry Colangelo come quinto presidente. Entro il 2010, l'ambasciata d'Italia si \u00e8 impegnata a raccogliere i 3 milioni di dollari necessari per preservare l'\"AP Italian Language Examination\" come parte dell'offerta annuale del Board College. Con un dono alla leadership di 250.000 dollari da parte del presidente emerito della NIAF, il deputato Frank J. Guarini, la Fondazione \u00e8 stata in grado di raccogliere un totale di 750.000 dollari. Grazie all'impegno della NIAF e della comunit\u00e0 italoamericana riunita, l'\"AP Italian Language Exam\" \u00e8 tra le offerte del College Board e il numero di studenti che partecipano al test ogni anno continua a crescere.\nNel 2011 NIAF ha continuato la sua attivit\u00e0 come sostenitore della cultura italiana finanziando il \"Progetto Biblioteche Italiane Lorenzo Da Ponte\" presso l'UCLA, un'iniziativa creata per tradurre le opere di 100 autori italiani che avevano apportato significativi contributi letterari, filosofici, giuridici e storici al mondo di cultura internazionale. Molte di queste opere non erano mai state disponibili in inglese. L'anno 2011 ha visto anche il vertice della NIAF invitato a partecipare alle celebrazioni ufficiali del 150\u00ba anniversario dell'Unit\u00e0 d'Italia a Roma. La delegazione \u00e8 stata riconosciuta dal presidente della Repubblica italiana, Giorgio Napolitano, e l'invito senza precedenti ha chiarito il rispetto reciproco condiviso tra il governo della Repubblica italiana e la Fondazione nazionale italiana americana.\nA guidare quella delegazione a Roma era l'allora presidente della NIAF Joseph V. Del Raso, che era stato una voce di spicco nel consiglio per aver reso la NIAF \"pi\u00f9 di un'organizzazione internazionale\". Quando \u00e8 stato eletto presidente della NIAF due anni dopo, Del Raso ha continuato a guidare la Fondazione nel lavorare per consolidare ed espandere i legami culturali ed economici con l'Italia, assicurandosi che le generazioni future di italoamericani integrati potessero sempre tornare alla fonte della loro eredit\u00e0.\nNel 2011, in occasione del 36\u00ba anniversario della Fondazione, il Presidente degli Stati Uniti d'America allora in carica, Barack Obama, intervenne al Niaf Gala per parlare del contributo degli italo-americani alla crescita degli Stati Uniti. Quell'anno il Chairman per NIAF Italia \u00e8 stato il professor Paolo Catalfamo.\nA succedere a Del Raso come presidente della NIAF fu l'allora Chief Operating Officer della NIAF John M. Viola, il primo presidente nella storia della NIAF a non essere eletto dal Consiglio di amministrazione. All'et\u00e0 di 30 anni, Viola port\u00f2 nuove strategie alla Fondazione; eleggendolo presidente, la NIAF si \u00e8 dedicata nuovamente allo sviluppo di una nuova generazione di leadership della comunit\u00e0.\nNel 2013, in una delle partnership pi\u00f9 importanti nella storia recente della NIAF, la Fondazione \u00e8 diventata l'unica organizzazione italoamericana ad essere partner ufficiale della serie di documentari PBS, \"The Italian Americans\", diretta da John Maggio. Questo storico film di quattro ore \u00e8 andato in onda su classifiche senza precedenti nel febbraio 2015 ed \u00e8 stato lodato come uno dei pi\u00f9 importanti, omogenei e accessibili racconti della storia degli italiani in America.\nNel 2014, nel tentativo di affrontare nuove sfide con nuove strutture, la NIAF ha iniziato a ristrutturare il suo programma di sovvenzioni di lunga data per offrire finanziamenti pi\u00f9 sostanziosi per progetti importanti per la comunit\u00e0 italoamericana. A tal fine, NIAF \u00e8 stata in grado di presentare la sovvenzione NIAF-Pellegrini in studi romani all'Universit\u00e0 del Maryland nel 2014. Il programma da 500.000 dollari rappresenta il pi\u00f9 grande dono educativo singolo nella storia della Fondazione; questo nuovo approccio sar\u00e0 ripetuto nel 2016 in collaborazione con l'Universit\u00e0 di Palermo.\nProgrammi.\nBorse di studio.\nLa NIAF gestisce annualmente quasi 200 borse di studio individuali di valore compreso tra 2.500 e 12.000 dollari per gli studenti italoamericani che studiano in un'ampia variet\u00e0 di materie. Solo nel 2015, le borse di studio della NIAF hanno incassato 934.654 dollari di aiuti diretti a studenti meritevoli italoamericani. I premi vengono assegnati in base al merito accademico e divisi tra due gruppi di studenti.\nBorse di viaggio.\nOltre alle borse di studio accademiche, NIAF supporta anche gli studenti nell'esplorazione delle loro radici italiane attraverso l'ambasciatore Peter F. Secchia Voyage of Discovery Program. Il viaggio estivo di due settimane in Italia, interamente pagato, mira a rafforzare l'identit\u00e0 italo-americana legando i giovani italo-americani al paese, alla cultura e al patrimonio italiano, attraverso visite didattiche, visite ai musei e incontri con funzionari del governo locale. Gli studenti restituiscono anche alla loro madrepatria attraverso un progetto di servizio alla comunit\u00e0, dal lavoro con i disabili mentali alla costruzione di progetti amministrati dai consolati degli Stati Uniti.\nProgrammi Fulbright USA-Italia.\nIl programma Fulbright in Italia offre opportunit\u00e0 ai cittadini statunitensi in due categorie principali, il programma Fulbright Student e il programma Fulbright Scholar. Il programma per studenti Fulbright \u00e8 progettato per offrire opportunit\u00e0 di sviluppo personale ed esperienza internazionale in tutte le discipline attraverso programmi di studio e ricerca. Il programma serve anziani laureati, neolaureati, master e dottorato, candidati, giovani professionisti e artisti. I programmi includono il Fulbright Award per un Master in Pubblica Amministrazione presso SDA BOCCONI, Milano; il programma Fulbright English Teaching Assistantship (ETA); i premi Fulbright Open Study / Research in tutte le discipline 2017-2018; il Fulbright Grant in Deafness Studies 2017-2018 e la Fulbright-Casten Family Foundation 2018-2018.\nNel maggio 2015, NIAF ha introdotto una nuova partnership con la Commissione Fulbright USA-Italia e la Fondazione Giovanni e Francesca Falcone. Attraverso questo impegno triennale, le borse di studio saranno disponibili per uno studente americano e uno laureato siciliano per condurre ricerche in criminologia, promuovere il valore dello stato di diritto e sostenere la cultura antimafia presso la Fondazione Falcone di Palermo. Questo \u00e8 l'unico programma della Commissione Fulbright USA-Italia che prevede studi sia per uno studente americano che per uno italiano.\nStage.\nStage NIAF-CUA: NIAF e The Catholic University of America hanno collaborato per offrire opportunit\u00e0 di internato agli studenti che si laureano o seguono un corso di studi italiani presso la Catholic University of America. Il tirocinio offre agli studenti la possibilit\u00e0 di collegare il loro lavoro accademico a possibili impieghi futuri, nonch\u00e9 di utilizzare e sviluppare le loro abilit\u00e0 linguistiche italiane in un'atmosfera professionale.\nStage i-Italy: NIAF e i-Italy hanno stretto una partnership per offrire 2 opportunit\u00e0 di stage ai neolaureati italoamericani interessati a costruire le basi per una carriera nel settore dei media, migliorando nel contempo la loro conoscenza della lingua italiana.\nNIAF Congressional Fellowship: la Fondazione colloca eccezionali studenti universitari, laureati e neolaureati negli Stati Uniti d'America negli uffici dei membri della Delegazione congressuale americana (IACD) per incoraggiare e supportare la prossima generazione della leadership italiana americana. I borsisti conoscono il processo legislativo, le questioni che deve affrontare il Congresso e le operazioni di un ufficio del Congresso mentre lavorano per un leader italiano-americano eletto nelle politiche pubbliche.\nFellowship del Museo Americano Italiano NIAF: a partire dal 2016, NIAF ha invitato i colleghi del museo a curare una mostra italoamericana per il nuovo museo della Fondazione presso la sede NIAF.\nNIAF e La Scala.\nLa NIAF offre una borsa di studio in collaborazione con l'Accademia Teatro alla Scala, una delle istituzioni pi\u00f9 rinomate per la formazione dei professionisti delle arti dello spettacolo, e la Graduate School of Business (MIP) del Politecnico di Milano, una scuola di gestione riconosciuta a livello internazionale. La borsa di studio per 13.500 euro (circa 14.500 dollari) viene assegnata a uno studente laureato italiano-americano che sta cercando un master in Performing Arts Management. Questo programma di 18 mesi in inglese include uno stage di tre-sei mesi presso istituti di arti dello spettacolo in tutta Italia e all'estero. Il programma \u00e8 aperto a 30 partecipanti. Viene inoltre offerto in collaborazione con il Piccolo Teatro di Milano e con il patrocinio dell'Opera Europa, un'organizzazione di servizio internazionale che rappresenta oltre 150 famosi teatri e festival.\nNIAF sul Campus.\nNIAF on Campus \u00e8 un programma Fellow del NIAF Italian American Leadership Council (IALC) appena creato. Il suo obiettivo \u00e8 lo sviluppo di una strategia unificata per l'organizzazione e la gestione di gruppi educativi e sociali italiani americani nei campus universitari. Per fare questo NIAF riunir\u00e0 15 degli studenti pi\u00f9 attivi in tutta la nazione in modo che possano avere una voce uguale nel processo. Gli studenti guideranno la discussione e la progettazione di una strategia \"NIAF sul campus\" e diventeranno borsisti a lungo termine della Fondazione per supportare l'implementazione di tale strategia per molti anni a venire. Il candidato ideale per un Fellow non solo condurr\u00e0 la discussione e il design, ma lavorer\u00e0 per identificare il prossimo Fellow in quel campus per succedere al candidato nel prossimo anno e oltre.\nSovvenzioni.\nLa missione della National Italian American Foundation \u00e8 di promuovere e proteggere il patrimonio italiano americano. A supporto di questa missione generale, l'obiettivo di NIAF \u00e8 di svolgere un ruolo attivo nella sponsorizzazione di progetti ed eventi legati all'Italia attraverso il Programma di sovvenzioni e sponsorizzazioni della Fondazione. Per richiedere una sovvenzione NIAF o sponsorizzazioni di eventi, le parti interessate devono presentare una domanda a grants@niaf.org a titolo oneroso. Le proposte vengono riviste dal Comitato per le sovvenzioni e le sponsorizzazioni della NIAF su base trimestrale.\nGala e premi.\nOgni ottobre, in occasione del Mese del Patrimonio Italiano, la NIAF ospita il suo weekend di gala di anniversario, un raduno ampiamente celebrato e atteso annualmente da italiani e italoamericani. Questa celebrazione di tre giorni presenta un programma di degustazioni di vini, proiezioni di film, concerti di livello mondiale e conferenze importanti, che culminano con il Gala dell'anniversario in cravatta nera. Dal 1976, celebrit\u00e0 e personaggi hanno partecipato alla cena dei Black Tie Gala Awards.\nRiconoscimenti.\nUn elenco limitato di importanti personaggi premiati alla cena del NIAF Black Tie Gala Awards:"}
{"id": "1376393", "revid": "287204", "url": "https://it.wikipedia.org/wiki?curid=1376393", "title": "Scolecida", "text": "Gli Scolecida sono una sottoclasse dei Polychaeta."}
{"id": "1376397", "revid": "9", "url": "https://it.wikipedia.org/wiki?curid=1376397", "title": "Brumbies Rugby", "text": ""}
{"id": "1376407", "revid": "1592097", "url": "https://it.wikipedia.org/wiki?curid=1376407", "title": "Persone uccise negli anni di piombo (1972)", "text": "Di seguito viene riportata una sintetica cronologia delle vittime provocate in Italia durante gli anni di piombo nel 1972."}
{"id": "1376408", "revid": "486946", "url": "https://it.wikipedia.org/wiki?curid=1376408", "title": "Coppa albanese (calcio)", "text": ""}
{"id": "1376418", "revid": "682087", "url": "https://it.wikipedia.org/wiki?curid=1376418", "title": "Chetamina", "text": ""}
{"id": "1376420", "revid": "298229", "url": "https://it.wikipedia.org/wiki?curid=1376420", "title": "Mezza maratona", "text": "La mezza maratona \u00e8 una specialit\u00e0 sia maschile che femminile dell'atletica leggera. Si tratta di una gara podistica su strada sulla distanza di 21,0975 chilometri, spesso chiamata impropriamente \"maratonina\", termine diminutivo che definisce una generica corsa di lunghezza inferiore a quella della ben pi\u00f9 nota maratona.\nFisiologicamente la mezza maratona viene considerata gara di fondo: si tratta di una competizione molto popolare tra atleti amatoriali, in quanto si svolge su una distanza sufficientemente lunga da rappresentare un ostacolo fisico significativo senza per\u00f2 raggiungere le estreme difficolt\u00e0 di una maratona. Non \u00e8 raro che, per motivi organizzativi, le mezze maratone vengano organizzate in concomitanza delle maratone, usufruendo della stessa partenza e di un arrivo ravvicinato o di varianti al percorso.\nRecord.\nIl record mondiale maschile di mezza maratona \u00e8 detenuto dall'ugandese Jacob Kiplimo, che il 21 novembre 2021 a Lisbona ha coperto i 21,0975 chilometri di gara in 57'31\".\nTra le donne sono previsti due record, a seconda del tipo di gara in cui sono stati ottenuti (in gara mista, ovvero una corsa in cui uomini e donne gareggiano contemporaneamente sul medesimo percorso, oppure in una gara esclusivamente femminile). In gara mista il primato \u00e8 detenuto dall'etiope Letesenbet Gidey con il tempo di 1h02'52\", realizzato il 24 ottobre 2021 a Valencia; quello ottenuto in una gara esclusivamente femminile appartiene alla keniota Peres Jepchirchir con il tempo di 1h05'16\", stabilito il 17 ottobre 2020 a Gdynia.\nMaschili.\n\"Statistiche aggiornate al 21 novembre 2021\".\nFemminili.\n\"Statistiche aggiornate al 16 gennaio 2022\".\nLegenda:\nMigliori atleti.\nMaschili.\n\"Statistiche aggiornate al 21 novembre 2021\".\nFemminili.\n\"Statistiche aggiornate al 19 febbraio 2022\"."}
{"id": "1376421", "revid": "339392", "url": "https://it.wikipedia.org/wiki?curid=1376421", "title": "Zoloft", "text": ""}
{"id": "1376423", "revid": "80729903", "url": "https://it.wikipedia.org/wiki?curid=1376423", "title": "Foton-M3", "text": "Foton-M3 era una missione senza equipaggio utilizzante il satellite Russo \"Foton-M\" con carico utile fornito dall'Agenzia Spaziale Europea lanciata dal razzo sovietico \"Soyuz-U\" il 14 settembre 2007 alle 13:00 CEST dal cosmodromo di Baikonur in Kazakistan dell'Agenzia Spaziale Russa. Questa era la terza missione della serie \"Foton-M\" dopo la \"Foton-M2\" del 2005 e la \"Foton-M1\" esplosa durante il lancio il 15 ottobre 2002.\nPoco dopo il lancio la navetta spaziale si separ\u00f2 dal razzo vettore e si inser\u00ec in un'orbita di parcheggio a 300 chilometri per 12 giorni. Scaduti questi la navicella atterr\u00f2 nella steppa del Kazakistan alle 09:58 CEST del 26 settembre.\nIl carico utile consisteva in 400 chilogrammi di esperimenti. Il satellite portava a bordo 43 esperimenti che riguardavano meccanica dei fluidi, biologia, la crescita dei cristalli, dosimetri di radiazioni e esobiologia. Alcuni esperimenti erano di carattere tecnologico e miravano a ottenere maggiore efficienza nei processi di estrazione e di realizzazione di leghe per semiconduttori migliori.\nTra gli esperimenti degni di nota si segnalarono:\nInoltre il satellite portava al suo interno \"YES2\" (\"Secondo Young Engineers Satellite\"), un minisatellite da 36 chilogrammi sviluppato da pi\u00f9 di 450 studenti e dalla societ\u00e0 Delta-Utec.\nIl 25 settembre \"YES\" ha dispiegato un cavo lungo 30 chilometri, il pi\u00f9 lungo cavo mai portato in orbita. Il cavo \u00e8 stato utilizzato per far tornare una piccola capsula per un rientro passivo al fine di dimostrare la possibilit\u00e0 di far ritornare a Terra le sonde con questo metodo, molto pi\u00f9 economico dei metodi attuali."}
{"id": "1376424", "revid": "587728", "url": "https://it.wikipedia.org/wiki?curid=1376424", "title": "Dialetto roiasco", "text": ""}
{"id": "1376426", "revid": "1987609", "url": "https://it.wikipedia.org/wiki?curid=1376426", "title": "Isole Fortunate", "text": "Le Isole Fortunate o Isole dei Beati (, ), sono isole dell'Oceano Atlantico presenti nella letteratura classica sia in contesti mitici sia in opere storiche e geografiche. Da Claudio Tolomeo in poi si \u00e8 sempre sostenuto che coincidessero con le Canarie.\nGi\u00e0 nell'antichit\u00e0 si tendeva a confondere le Isole Fortunate con le Isole Esperidi o con i Campi Elisi, ponendole nell'oceano a poca distanza dall'Atlante.\nIl mito.\nNel mito, presente nella letteratura greca almeno da Esiodo, ma probabilmente derivato da racconti dei Fenici, le Isole dei Beati, a volte identificate con i Campi Elisi, sono isole dal clima dolce nelle quali la vegetazione lussureggiante fornisce cibo senza che gli uomini abbiano bisogno di lavorare la terra. Gli dei destinano alcuni eroi a vivervi un'eterna vita felice.\nLe isole nelle opere geografiche e storiche.\nIn Diodoro Siculo l'isola \u00e8 una sola e vengono meno alcuni elementi essenziali del mito. Lo storico non nomina divinit\u00e0, n\u00e9 beati, ma localizza l'isola nell'Oceano, a molti giorni di navigazione al di l\u00e0 delle Colonne d'Ercole, e ne parla come di un antico possedimento cartaginese. Secondo Plutarco la distanza dall'Africa sarebbe di 10.000 stadi (circa 1.600\u00a0km). Plinio il Vecchio identifica chiaramente le Isole Fortunate con le Isole Canarie. Plinio nella sua enciclopedica opera \"Naturalis Historia\" ricorda la spedizione del re Giuba sulle isole Canarie.\nI nomi delle isole erano registrati come \"Junonia\" (Fuerteventura), \"Canaria\" (Gran Canaria), \"Ninguaria\" (Tenerife), \"Junonia Major\" (La Palma), \"Pluvialia\" (El Hierro), e \"Capraria\" (La Gomera). Lanzarote e Fuerteventura, le due isole Canarie pi\u00f9 orientali, erano solo menzionate come l'arcipelago delle \"Purpurae Insulae\", ossia le \"isole viola\". \nLa stessa identificazione \u00e8 certa per le Isole Fortunate di Tolomeo, che nella sua \"Geografia\" vi fa passare il meridiano di riferimento. \nDopo la caduta dell'Impero Romano d'Occidente, l'interazione con le isole Canarie non \u00e8 registrata prima del 999, quando gli Arabi arrivarono sull'isola che soprannominarono \"al-Djezir al-Khalida\".\nIl nome Isole Fortunate fu usato fino all'et\u00e0 moderna per indicare le Isole Canarie ed oggi sopravvive ancora nel termine Macaronesia che fa riferimento anche a Madeira e Capo Verde.\nLa localizzazione delle isole.\nL'identificazione delle Isole Fortunate con le Isole Canarie, operata da Plinio il Vecchio, Tolomeo e altri autori, non \u00e8 stata necessariamente sempre valida, n\u00e9 spiega l'origine del mito. Manfredi, nel saggio citato, ipotizza che il mito possa essere stato generato da racconti relativi a isole caraibiche raggiunte da Fenici o Cartaginesi. L'assenza del ciclo stagionale, congiunta alla ricchezza della vegetazione, avrebbe potuto suggerire l'idea di un luogo in cui fossero assenti lavoro e invecchiamento. L'ipotesi \u00e8 basata sull'analisi delle testimonianze di Diodoro Siculo, Plutarco e altri autori, che sembrano riferirsi a terre pi\u00f9 occidentali delle Canarie e trasmettono il ricordo della relazione tra le isole e Cartagine.\nLa tesi dell'identificazione delle Isole Fortunate con isole caraibiche (precisamente le Isole Sopravento Meridionali e le Isole Sottovento delle Piccole Antille) \u00e8 stata ripresa, con nuovi argomenti di tipo anche quantitativo, nel XXI secolo da Lucio Russo."}
{"id": "1376427", "revid": "486946", "url": "https://it.wikipedia.org/wiki?curid=1376427", "title": "ASM Clermont Auvergne", "text": ""}
{"id": "1376431", "revid": "108107", "url": "https://it.wikipedia.org/wiki?curid=1376431", "title": "Zithromax", "text": ""}
{"id": "1376433", "revid": "731511", "url": "https://it.wikipedia.org/wiki?curid=1376433", "title": "Aleksandr Aleksandrovi\u010d Blok", "text": "La giovent\u00f9 e le sue prime influenze.\nBlok nacque in una famiglia di raffinati intellettuali. Alcuni dei suoi parenti erano letterati, il padre era professore di diritto a Varsavia, e il nonno materno rettore dell'Universit\u00e0 statale di San Pietroburgo. Dopo la separazione dei genitori Blok and\u00f2 a vivere con alcuni parenti dell'alta societ\u00e0 nella villa di \u0160achmatovo, nei dintorni di Mosca, dove scopr\u00ec il pensiero filosofico dello zio Vladimir Solov'\u00ebv e i versi di quelli che allora erano ancora dei poeti semisconosciuti, F\u00ebdor Ivanovi\u010d Tjut\u010dev e Afanasij Afanas'evi\u010d Fet. Queste influenze finirono per essere fuse e rielaborate nelle armonie dei suoi primi scritti, poi raccolti nel volume \"Ante Lucem\".\nSi innamor\u00f2 di Ljubov (Ljuba) Mendeleeva (figlia del grande chimico Dmitrij Mendeleev) e la spos\u00f2 nel 1903. In seguito lei lo coinvolse in una complessa relazione di amore-odio con il suo amico, il poeta simbolista Andrej Belyj. Blok dedic\u00f2 a Ljuba un ciclo di poesie che finirono per dargli la fama, \"Stichi o prekrasnoi Dame\" (\"Versi sulla bellissima dama\") (1904). In quest'opera egli trasfigura sua moglie in una visione senza tempo dell'anima femminile e dell'eterno femminino (la \"Sophia\" degli antichi greci, secondo l'insegnamento di Solov'\u00ebv).\nLe prime poesie di Blok.\nLe immagini mistiche e idealizzate presenti nel suo primo libro aiutarono Blok a diventare il capofila del movimento simbolista russo. La prima poesia di Blok \u00e8 dotata di una musicalit\u00e0 impeccabile e ricca di sonorit\u00e0, ma in seguito egli tent\u00f2 di introdurre delle strutture ritmiche pi\u00f9 azzardate ed irregolari. Era dotato di una potente e naturale ispirazione e spesso tratteggiava delle immagini indimenticabili e quasi da sogno pur partendo dalle cose pi\u00f9 banali che lo circondavano e da avvenimenti privi in s\u00e9 di importanza (\"Fabrika\", 1903). Le poesie dell'et\u00e0 matura furono spesso basate sul conflitto tra la visione platonica della bellezza ideale e la deludente realt\u00e0 fatta di orribili periferie industriali (\"Neznakomka\", 1906).\nCon la sua successiva raccolta di poesie, \"La Citt\u00e0\" (1904-1908), tracci\u00f2 un ritratto di San Pietroburgo molto misterioso e dal carattere espressionista. Le raccolte seguenti, \"Faina\" e \"Maschera di Neve\", contribuirono ad accrescere la sua fama in modo incredibile. Venne spesso paragonato ad Aleksandr Pu\u0161kin e tutta l'Epoca d'argento della poesia russa fin\u00ec per essere talvolta definita \"L'epoca di Blok\". Negli anni '10 del XX secolo Blok godeva della quasi unanime ammirazione dei colleghi letterati e la sua influenza sui poeti pi\u00f9 giovani rimase in pratica ineguagliata. Anna Achmatova, Marina Cvetaeva, Boris Pasternak, e Vladimir Nabokov scrissero diverse poesie in suo onore.\nLa rivoluzione nel ritmo e negli argomenti trattati.\nNell'ultima parte della sua vita, Blok si concentr\u00f2 soprattutto su temi politici, riflettendo sul destino del suo paese (\"Vozmezdie\", 1910-21; \"Rodina\", 1907-16; \"Skify\", 1918). Influenzato dalle teorie di Solov'ev, si fece prendere da vaghe paure di tipo apocalittico, alternando speranza a disperazione. \"Sento che sta per succedere un grande evento, ma non mi \u00e8 dato sapere esattamente cosa sia n\u00e9 quando accadr\u00e0.\", scrisse sul suo diario nell'estate del 1917. Tra la sorpresa di molti dei suoi ammiratori accett\u00f2 la Rivoluzione d'ottobre come l'atto finale di queste sue apocalittiche elucubrazioni.\nBlok espresse il suo punto di vista sulla rivoluzione nell'enigmatico \"I Dodici\" (1918). Il lungo poema \u00e8 una delle opere pi\u00f9 discusse di tutta la letteratura russa. Descrive la marcia di dodici soldati bolscevichi (dodici come gli apostoli che seguirono Cristo) per le strade di San Pietroburgo durante la rivoluzione, mentre un fortissimo vento invernale del nord infuria attorno a loro.\n\"I Dodici\" allontan\u00f2 subito Blok dalla gran parte dei suoi ammiratori (che lo accusarono di aver mostrato un terribile cattivo gusto), mentre i bolscevichi lo disprezzavano per il misticismo e l'ascetismo mostrati in precedenza. Cadde in uno stato di depressione e si ritir\u00f2 dalla scena pubblica. Tuttora si discute su quale sia stata la vera causa della morte di Blok a soli 40 anni. Alcuni sostengono che mor\u00ec a causa della carestia del 1921 provocata dalla guerra civile russa. Altri continuano ad attribuirla a quella che ambiguamente definiscono \"mancanza d'aria\". Alcuni mesi prima Blok si era esibito in una celebre lettura pubblica di Pu\u0161kin, che considerava una figura simbolica capace di riunire le due anime della Russia.\nIl simbolismo di Aleksandr Blok.\nAlexandr Blok, da tutti considerato uno dei pi\u00f9 importanti poeti del secolo scorso, concep\u00ec la propria produzione poetica come fosse composta da tre volumi. Il primo volume contiene le sue prime poesie sulla \"Bellissima Dama\"; il suo colore dominante \u00e8 il bianco. Il secondo volume, dominato invece dal colore blu, i commenti sull'impossibilit\u00e0 di raggiungere l'ideale che aveva desiderato. Il terzo, che contiene le poesie del periodo pre-rivoluzionario \u00e8 permeato da un rosso fiammeggiante.\nNella poesia di Blok i colori sono fondamentali perch\u00e9 trasmettono i segni mistici delle cose che vanno oltre l'esperienza umana. Il blu o il viola sono i colori della frustrazione, quando il poeta capisce che la sua speranza di vedere la Dama andr\u00e0 delusa. Il giallo, colore dei lampioni della strada, delle finestre e dei tramonti, \u00e8 il colore del tradimento e della banalit\u00e0. Il nero cela qualcosa di terribile, pericoloso ma potenzialmente capace di rivelazioni esoteriche.\nSulle orme di F\u00ebdor Tjut\u010dev, Blok svilupp\u00f2 un complesso sistema di simboli poetici. Nelle sue prime opere, ad esempio, \"vento\" sta per l'appressarsi della Dama, mentre \"mattino\" o \"primavera\" sono i momenti in cui \u00e8 pi\u00f9 probabile che si riescano ad incontrare. \"Inverno\" e \"notte\" sono i terribili momenti in cui il poeta e l'amata sono lontani l'uno dall'altra. \"Palude\" e \"fango\" simboleggiano invece la vita di tutti i giorni, senza che sia illuminata da una luce spirituale."}
{"id": "1376434", "revid": "2075278", "url": "https://it.wikipedia.org/wiki?curid=1376434", "title": "Pfizer", "text": "Pfizer Inc. ( ) \u00e8 un'azienda farmaceutica statunitense. \u00c8 la pi\u00f9 grande societ\u00e0 del mondo operante nel settore della ricerca, della produzione e della commercializzazione di farmaci. La societ\u00e0 ha sede a New York.\nLe aree terapeutiche strategiche per Pfizer sono: antinfettiva, cardiovascolare, urologia, sistema nervoso centrale, trattamento del dolore e dell'infiammazione (reumatologia, emicrania, dolore neuropatico), endocrinologia, oftalmologia e oncologia. Alcune di queste aree, a partire dal 2011, saranno ridimensionate alla luce dei tagli economici decisi nella R&amp;D. Accanto al settore farmaceutico, la Pfizer \u00e8 inoltre presente nell'area veterinaria (Pfizer Animal Health).\nNel 2009 Pfizer ha ammesso la sua colpevolezza nella immissione nel mercato statunitense di quattro dei suoi farmaci nei dieci anni precedenti, fra cui Bextra.\nLa Pfizer da oltre un decennio si \u00e8 impegnata in una serie di acquisizioni di aziende farmaceutiche, acquisizioni che hanno comportato come effetti collaterali a volte la perdita di posti di lavoro e di valore azionario. Anche in Italia la Pfizer ha dismesso alcuni centri di ricerca e trasferito in altri centri di ricerca centinaia di lavoratori delle aziende acquisite.\nNel 2016, Pfizer Inc. avrebbe dovuto fondersi con Allergan per creare la \"Pfizer plc\" con sede in Irlanda in un accordo che sarebbe valso 160 miliardi di dollari. La fusione \u00e8 stata annullata nell'aprile 2016, tuttavia, a causa delle nuove regole del Dipartimento del Tesoro statunitense contro le inversioni fiscali, un metodo per evitare le tasse fondendosi con una societ\u00e0 straniera. Il 19 dicembre 2018, Pfizer ha annunciato una fusione congiunta della propria divisione di assistenza sanitaria per i consumatori con il gigante farmaceutico britannico GlaxoSmithKline; la societ\u00e0 britannica manterr\u00e0 il controllo del 68% delle azioni. \nPfizer, quotata alla Borsa di New York, \u00e8 stata un componente del Dow Jones Industrial Average dal 2004 al 2020, quando \u00e8 stata sostituita da Amgen. La modifica \u00e8 entrata in vigore all'inizio delle negoziazioni il 31 agosto 2020.\nStoria.\nOrigini.\nL'azienda Pfizer nacque a New York nel 1849, quando i cugini Charles Pfizer e Charles Erhardt, di origine tedesca, iniziarono il loro commercio di prodotti chimici con la creazione della \"Charles Pfizer and Company\" in un edificio all'angolo tra Harrison Avenue e Barlett Street a Williamsburg (Brooklyn). Cominciarono qui a produrre un antiparassitario denominato santonina. Fu un successo immediato, anche se fu la produzione di acido citrico che diede realmente inizio allo sviluppo della Pfizer negli anni 1880-90. Pfizer continu\u00f2 a comprare varie propriet\u00e0 per espandere il suo laboratorio e fabbrica sul quartiere compreso tra Bartlett Street, Harrison Avenue, Gerry Street e Flushing Avenue. Ancora oggi quel posto \u00e8 utilizzato per scopi di retrobottega. Pfizer stabil\u00ec la sua sede amministrativa originariamente all'81 Maiden Lane di Manhattan.\nNel 1910, le vendite ammontavano a quasi 3 milioni di $ e Pfizer si consolid\u00f2 come esperta nella tecnologia della fermentazione. Queste capacit\u00e0 furono applicate alla produzione in serie di penicillina durante la seconda guerra mondiale, in risposta all'appello del governo degli Stati Uniti. L'antibiotico fu necessario urgentemente per curare i soldati alleati feriti e divenne presto conosciuto come il \"farmaco miracoloso\": la maggior parte della penicillina usata dalle truppe nel D-Day fu prodotta dalla Pfizer.\n2010.\nNel maggio 2010, dopo l'acquisizione di Wyeth, \u00e8 stato annunciato un piano di ristrutturazione aziendale con chiusura di siti produttivi e tagli del personale che coinvolgeranno 6.000 persone in tutto il mondo.\nCOVID-19.\nNel 2020 Pfizer si \u00e8 impegnata a finanziare e supervisionare gli studi clinici e le attivit\u00e0 logistiche relative allo sviluppo di un vaccino contro la malattia COVID-19, causata dal coronavirus SARS-CoV-2, dal quale nel 2019 ha avuto inizio una grave pandemia. Lo sviluppo \u00e8 stato portato avanti insieme a BioNTech, che ha realizzato la tecnologia vaccinale vera e propria. Il 9 novembre 2020 il farmaco \u00e8 stato dichiarato efficace nel 94% dei casi testati e nei due mesi successivi ha iniziato ad essere distribuito per la somministrazione alle popolazioni. Si tratta di un vaccino a mRNA denominato provvisoriamente Tozinameran, che deve essere conservato a temperature non superiori ai -70 \u00b0C e viene somministrato tramite due iniezioni intramuscolari a distanza di tre settimane. Si tratta in assoluto del primo vaccino contro COVID-19 ad essere approvato al fine di contenere il contagio ed arrestare la pandemia. Il vaccino \u00e8 attualmente in commercio nel Regno Unito, negli Stati Uniti, in Canada, in Svizzera e nell'Unione Europea. \nLo stesso giorno dell'annuncio del vaccino alla stampa le azioni della societ\u00e0 hanno registrato un balzo del 16% in Borsa. L'amministratore delegato ha concluso la vendita del 62% delle proprie quote azionarie, annunciato nel precedente mese di agosto secondo le modalit\u00e0 previste dai regolamenti della SEC.\nAzionariato.\nI principali azionisti della Pfizer sono:\nAree di business.\nLe aree di business cui \u00e8 impegnata la Pfizer sono:\nLe aree geografiche e i relativi profitti sono:\nFarmaci prodotti.\nDi seguito una selezione di farmaci prodotti e pi\u00f9 noti degli ultimi anni;\nFarmaci ritirati.\nRitiro dal commercio di lotti di Lipitor.\nPer tutto il 2010 sono stati ritirati in pi\u00f9 occasioni lotti di Lipitor (Atorvastatina) dal commercio, per la presenza nelle confezioni di uno sgradevole odore. La ragione secondo l'azienda produttrice sembra consistere nell'uso di un conservante, il Tribromoanisole, usato per preservare il legno presente nei pallet usati per le spedizioni delle confezioni di medicinali.\nLe date dei ritiri dei vari lotti commercializzati sono state:\nIn Italia.\nIn Italia la Pfizer \u00e8 presente sin dal 1955 e oggi vanta 2 sedi amministrative (a Roma e a Milano) e 3 siti produttivi (Ascoli Piceno, stabilimento costruito nel 1972, Latina e Catania). Lo stabilimento di Pisticci, in provincia di Matera, \u00e8 stato venduto nel 2009 alla Gnosis spa di Milano.\nLa ricerca Pfizer in Italia \u00e8 prevalentemente orientata alla ricerca in campo oncologico e nelle malattie infettive, nel sistema nervoso centrale, in endocrinologia e nelle malattie cardiovascolari.\nLo stabilimento di Ascoli Piceno produce per l'Italia, per gli Stati Uniti e per il Giappone; lo stabilimento di Pisticci \u00e8 dedicato alla produzione di anti-infettivi.\nAttualmente la Pfizer ha sviluppato 4 partnership con le regioni: Lombardia, Puglia, Lazio e Marche rispetto varie tematiche della sanit\u00e0.\nCronistoria.\nLo schema riportato di seguito rappresenta le fusioni, acquisizioni e gli spin-off aziendali.\nRicerca e sviluppo.\nSettori della ricerca.\nNel 2009 la Pfizer ha una pipeline (molecole in varie fasi della ricerca) di 118 molecole; di queste n. 46 sono di fase I, 37 di fase II, 26 di fase III e 9 in fase di registrazione.\nLe aree terapeutiche attualmente studiate con i relativi farmaci in commercio sono:\nCentri di ricerca.\nLa Pfizer possiede questi centri di ricerca attualmente attivi:\nIn Italia dopo l'acquisizione di Pharmacia \u00e8 stato venduto il centro di ricerca di Nerviano (MI) gi\u00e0 di Farmitalia; vicenda che \u00e8 stata oggetto di un'interrogazione al Senato della Repubblica il 24 marzo 2009.&lt;ref name=\"urlLegislatura 16\u00ba - Aula - Resoconto stenografico della seduta n. 361 del 15/04/2010\"&gt;&lt;/ref&gt;\nFusioni ed acquisizioni aziendali.\nIn una logica di pura conquista di quote sempre pi\u00f9 significative del mercato farmaceutico, la Pfizer negli anni ha effettuato una serie di acquisizioni di aziende farmaceutiche, volte soprattutto all'ottenimento dei diritti su molecole strategiche per lo sviluppo del proprio business. Cos\u00ec \u00e8 stato per l'atorvastatina (Lipitor) di Warner\u2013Lambert, per il celecoxib (Celebrex) e molecole simili della Pharmacia, per le innovative molecole oncologiche della Sugen e per le molecole immunologiche e i vaccini di Wyeth; nonch\u00e9 i farmaci del dolore della pi\u00f9 recente acquisizione di King Pharmaceuticals.\nWarner\u2013Lambert / Parke\u2013Davis / Agouron.\nLa Warner-Lambert fu fondata nel 1856 a Filadelfia da William R. Warner. Egli invent\u00f2 un processo di rivestimento delle compresse, guadagnando per questo un posto nello Smithsonian Institution. La Parke-Davis \u00e8 stata fondata a Detroit nel 1866, da Hervey e George Parke Davis. La Warner-Lambert acquis\u00ec il controllo della Parke-Davis nel 1976, nel 1993 acquist\u00f2 la Wilkinson Sword e nel 1999 la Agouron. Nel 2000 Pfizer ha rilevato Warner-Lambert.\nPharmacia / Upjohn / Searle.\nLa Searle fu fondata a Omaha, Nebraska, nel 1888 da Gideon Daniel Searle. Nel 1908 la societ\u00e0 si trasfer\u00ec a Chicago. Nel 1941, la societ\u00e0 prese sede a Skokie, Illinois. Nel 1985 fu acquisita dalla Monsanto Company, con sede a St. Louis.\nLa Societ\u00e0 Upjohn era una ditta di produzione farmaceutica fondata nel 1886 a Kalamazoo, Michigan dal Dr. William E. Upjohn.\nNel 1995, Upjohn si fonde con Pharmacia, per formare Pharmacia and Upjohn Comp..\nLa Pharmacia \u00e8 stata creata nell'aprile 2000 con la fusione di Pharmacia and Upjohn Comp. con la Monsanto e la sua divisione farmaceutica Searle. La societ\u00e0 risultante dalla fusione aveva sede a Peapack, New Jersey. La divisione agricola \u00e8 stata scorporata da Pharmacia, in preparazione della chiusura dopo l'acquisizione da parte di Pfizer.\nNel 2003, Pfizer si fonde con Pharmacia acquisendola. La fusione \u00e8 stata nuovamente spinta in parte dal desiderio di acquisire il pieno diritto di un prodotto, il Celebrex (celecoxib), inibitore selettivo della COX-2 in precedenza commercializzato da Searle (acquisita da Pharmacia) e Pfizer insieme in CoMarketing. Negli anni successivi, la Pfizer ha iniziato una massiccia ristrutturazione e la conseguente chiusura di numerosi siti con perdita di posti di lavoro sin dal 2005, tra cui: Terre Haute, Paesi Bassi, Groton, Brooklyn, USA; Sandwich, Regno Unito, Porto Rico e Nerviano Italia.\nNel 2008, la Pfizer ha annunciato il taglio di 275 posti di lavoro presso l'impianto di produzione di Kalamazoo. Kalamazoo era stata in precedenza la sede mondiale della Societ\u00e0\nIn Italia dopo la fusione con Pharmacia a seguito delle successive ristrutturazioni aziendali, sono andate perdute diverse centinaia di posti di lavoro.\nSugen.\nLa Sugen \u00e8 stata la prima societ\u00e0 \"biotech\" acquisita da multinazionali del farmaco, prima da Pharmacia nel 1999. Successivamente questa \u00e8 entrata nell'orbita Pfizer che l'ha chiusa nel 2009, con la perdita di circa 350 lavoratori per la gran parte ricercatori di altissimo profilo. La Sugen era una societ\u00e0 pioniera nelle ricerche sulle applicazioni cliniche delle molecole trasduttrici di segnale e degli inibitori delle protein-kinasi.\nWyeth.\nIl 26 gennaio 2009, dopo pi\u00f9 di un anno di colloqui tra le due compagnie, Pfizer acquista la rivale Wyeth per una cifra di 68 miliardi di $ US in contanti, compresi alcuni prestiti concessi da cinque grandi banche di Wall Street, per un totale di 22,5 miliardi $.\nQuesto accordo fa diventare la Pfizer come la pi\u00f9 grande azienda farmaceutica del mondo, con ricavi generati dalla fusione di oltre 20 miliardi di dollari in contanti ogni anno, e rappresenta la pi\u00f9 grande fusione aziendale dopo quella della AT&amp;T e BellSouth del marzo 2006 fatta per una cifra di 70 miliardi di dollari.\nLa nuova societ\u00e0 potrebbe risparmiare 4 miliardi di dollari ogni anno attraverso la razionalizzazione delle operazioni, tuttavia, come parte della transazione, entrambe le societ\u00e0 devono rimpatriare miliardi di dollari di entrate in valuta estera verso gli Stati Uniti, che si tradurr\u00e0 in costi fiscali pi\u00f9 elevati. L'acquisizione \u00e8 stata completata il 15 ottobre 2009 facendo diventare Wyeth una consociata interamente controllata da Pfizer.\nLa prima conseguenza del processo di consolidamento dopo l'acquisizione consiste in una prima tornata di tagli occupazionali che comporter\u00e0 la perdita di 6.000 lavoratori in tutto il mondo; per un totale stimato pari al 18% dei dipendenti Pfizer. Il piano di dismissioni di stabilimenti prevede la chiusura degli stabilimenti produttivi di: Caguas, Porto Rico; Carolina, Porto Rico; Dublino; Loughbeg, Irlanda; Shanbally, Irlanda; Rouses Point, New York; Richmond, Virginia; e Pearl River, New York; inoltre, la Pfizer Inc. potrebbe dover pagare alla citt\u00e0 di New York 4 milioni di dollari, il doppio degli incentivi fiscali che la casa farmaceutica ha ricevuto per l'espansione della sua sede; ci\u00f2 qualora dovesse tagliare oltre 450 posti di lavoro.\nLa forza lavoro, dal 15 ottobre 2009, \u00e8 stata ridotta di 6.900 lavoratori, principalmente nei settori della produzione e della R &amp; D. dice che il totale della forza lavoro attuale \u00e8 di circa 113.800 dipendenti, questa \u00e8 diminuita dalle 138.000 persone che erano impiegate nel 2008 da entrambe le imprese prima della fusione. Inoltre, ha detto che la Pfizer prevede di mantenere la propria forza lavoro fino ad un totale complessivo di 107.800 unit\u00e0 nei prossimi cinque anni, con una perdita complessiva di 30.200 unita lavorative.\nIn data 25 ottobre 2010 la Pfizer-Wyeth richiede la Cassa Integrazione Guadagni Straordinaria per 80 unit\u00e0 lavorative per 12 mesi a zero ore con una rotazione di 4 mesi, tra i lavoratori del sito produttivo di Catania.\nNel dicembre 2010 l'autorit\u00e0 americana di vigilanza sui mercati SEC svolge un'indagine su alcuni fondi speculativi, gi\u00e0 sottoposti ad un'indagine per ipotesi di insider trading, per fatti che riguardano, anche, l'acquisizione di Wyeth da parte di Pfizer.\nKing Pharmaceuticals.\nPer 3,6 miliardi di $ la Pfizer compra la King Pharmaceuticals il 10 ottobre 2010, pagandola con un premio del 40% sul valore azionario della chiusura del venerd\u00ec precedente. Questa acquisizione per Pfizer \u00e8 strategicamente orientata ad aumentare i ricavi e ridurre l'impatto della ormai prossima scadenza dei brevetti di importanti farmaci, ma anche per entrare nel lucroso mercato degli antidolorifici nel quale la Kings Ph. \u00e8 negli USA leader\nLa King Pharmaceuticals, nel 2006, era la 39maazienda farmaceutica mondiale, con un fatturato nel 2009 di 1.78 miliardi di $ e con un listino di prodotti molto ampio nel quale spiccano preparati di grande consumo a base di: Ramipril (cardiologico), Levotiroxina (ormone tiroideo), Zopliclone (ipnotico), morfina solfato pi\u00f9 naltrexone idrocloridrato (analgesico), morfina solfato ER (analgesico), metaxalone (analgesico), diclofenac TDS (analgesico/antinfiammatorio), ed altri. Lavorano attualmente in questa azienda circa 2700 dipendenti.\nCritiche alla politica delle fusioni/acquisizioni.\nLa fusione con Wyeth ha ricevuto una vasta serie di critiche. Gary Pisano della Harvard Business School ha detto al Wall Street Journal: \"Il record di grandi fusioni e acquisizioni di Big Pharma semplicemente non sono stati buoni; ma c'\u00e8 appena stata una quantit\u00e0 enorme di ricchezza azionaria distrutta.\"\nLe fusioni con Warner Lambert e con Pharmacia non sembrano avere dato alcun vantaggio agli azionisti, e cos\u00ec per molti critici non \u00e8 in alcun modo chiaro chi beneficer\u00e0 della fusione Wyeth-Pfizer.\nUn'interessante inchiesta del Sole 24 Ore del 2 febbraio 2009 suggerisce importanti spunti di riflessione circa le mega fusioni/acquisizioni industriali; secondo questo articolo le mega fusioni/acquisizioni, spesso sono una necessit\u00e0 per sopravvivere alla ricerca di economie di scala,\nma raramente sono esse un modo per far crescere i ricavi.\nLa spinta principale, in ordine di importanza, \u00e8 data da:\nMentre il successo di queste operazioni sembra determinato, in ordine di importanza, da:\nPur nella diversit\u00e0 dei diversi casi possibili, il miglioramento dei flussi di cassa non sembra mai possibile prima dei 2 anni. Il settore farmaceutico per la sua natura anticiclica soffre meno rispetto altri settori industriali e come tale ha meno interesse alle fusioni /acquisizioni.\nL'acquisizione di Wyeth da parte di Pfizer risponde alla logica di migliorare i flussi di cassa necessari per compensare la perdita del brevetto di Lipitor (Atorvastatina). Questa strategia si associa a quella di espandere in nuove indicazioni i propri farmaci in commercio, nonch\u00e9 quella di cercare di espandersi nel settore dei farmaci generici, nel quale Pfizer non \u00e8 ancora presente. Si pu\u00f2 dire che per la Pfizer i processi di fusione/acquisizione sono una delle risposta preparatorie alla scadenza dei brevetti dei propri farmaci.\nVicende giudiziarie.\nSono diversi i casi di Disease-mongering cui la Pfizer \u00e8 stata coinvolta negli anni.\nLa Pfizer negli anni \u00e8 stata oggetto di una serie di vicende giudiziarie negli USA a seguito di comportamenti illegali. In particolare dal 1999 al 2006 sono stati 6 i casi giudiziari in cui la Pfizer si \u00e8 dovuta difendere da diverse tipi di accuse. Questi casi hanno comportato per la Pfizer un risarcimento in indennizzi pari ad un totale di , di cui riguardano contratti del Governo Federale USA.\nVa detto per\u00f2 che Pfizer, a proposito delle multe pagate per gli usi \"off-label\" dei suoi farmaci, ha comunque ottenuto un vantaggio economico avendo venduto molte pi\u00f9 confezioni dei suoi farmaci nelle indicazioni non approvate rispetto a quelle approvate, con un ampio margine di profitto rispetto alle multe pagate. Infatti, con il Neurontin, negli usi off-label, ha realizzato circa 2 miliardi di $.; cos\u00ec come raccontato nel suo libro: Global Pharma (ediz. Rizzoli 2007) da Peter Rost, ex manager di Pfizer.\nArticolo di Melanie Newman 2010.\nIn un articolo del 2010 della giornalista scientifica Melanie Newman, riportato dal BMJ, si legge che: \"il 2 settembre 2009 la Pfizer ha subito la pi\u00f9 grande multa mai comminata dal Dipartimento della Giustizia USA ad una azienda farmaceutica; multa pari a 2,3 miliardi di $ per i farmaci: valdecoxib, ziprasidone, linezolid, e pregabalin che sono stati suggeriti per usi non approvati (off-label); con anche la grave accusa di concussione ai medici, al fine di aumentare maggiormente le vendite di questi farmaci. Questa pratica \u00e8 assolutamente illegale e fraudolenta, anche perch\u00e9 il governo USA \u00e8 costretto a pagare per farmaci inutili ed spesso inefficaci nelle indicazioni off-label.\"\nIl giorno dopo, il New York Times ha sottolineato che $ 2,3 miliardi corrispondono per Pfizer a meno di tre settimane di vendite.\n\" Inaspettatamente viene data la seguente risposta alla domanda: \"perch\u00e9 le multe non sono un deterrente sufficiente\"?\"\n\"Il problema sta nel fatto che le multe vengono gestite da Pfizer come un ulteriore costo di business. Inoltre, questo costo \u00e8 riassorbito nel tempo con progressivi aumenti negli anni del prezzo dei farmaci; finendo quindi per far pagare ai consumatori il prezzo delle multe subite.\"\nInoltre, la Pfizer ha fatturato circa 180 miliardi con i farmaci oggetto delle indagini federali, l'autrice dell'articolo fa notare che: \"Hanno pagato 2,3 miliardi di $, per ottenere 180 miliardi; questo \u00e8 certamente un buon business plan\".\nPer evitare ulteriori sanzioni amministrative la Pfizer ha fatto ammettere ad una sua consociata (Pharmacia) la responsabilit\u00e0 della promozione in off-label del (Valdecoxib) Bestra, lasciando il marchio madre \"pulito\", e libero di continuare a lavorare con il governo senza alcun impedimento. In conclusione, la Pfizer non \u00e8 punibile per questi comportamenti essendo un'azienda molto grande ed essendo molte le persone che usano utilmente i suoi farmaci. Infatti, la possibilit\u00e0 di tagliare posti di lavoro dei dipendenti e togliere farmaci, comunque utili alla popolazione, non \u00e8 una opzione percorribile per nessun politico.\nUna possibile soluzione, per\u00f2, sembra essere quella di costringere, in caso di abusi, a cedere a societ\u00e0 terze indipendenti le aziende coinvolte e/o far cessare la validit\u00e0 del brevetto in modo che il farmaco entri immediatamente in concorrenza con il generico, opzione questa molto temuta dalle aziende.\nAlla luce di ci\u00f2 si comprende il contesto finanziario e il razionale delle azioni commesse da Pfizer nel tempo; e si capisce anche da cosa nasca la spasmodica ricerca di Pfizer di dimensioni aziendali sempre pi\u00f9 macroscopiche e dominanti il mercato, con operazioni di merger (fusioni/acquisizioni), ben al di l\u00e0 del ritorno economico ottenuto.\nIn un altro emblematico caso giudiziario la Pfizer \u00e8 stata, questa volta, attrice contro la prestigiosa rivista N Engl J Med, causa che aveva come oggetto la richiesta di accesso ai dati riservati della rivista.\nLe vicende giudiziarie di Pfizer sono:\nQuigley Company, Inc..\nLa Pfizer ha acquisito nel 1968 la Quigley, produttrice di prodotti isolanti contenenti amianto fino al primi anni 1970.\nLe vittime della produzione dell'amianto hanno negoziato un accordo di transazione che prevede che Pfizer paghi 430 milioni di dollari all'80 % dei querelanti esistenti.\nSar\u00e0 inoltre creato un trust di ulteriori 535 milioni di $ che compenser\u00e0 i futuri ricorrenti e il restante 20% degli attuali con crediti attualmente in corso nei confronti di Pfizer e Quigley. L'accordo di compensazione in totale vale 965 milioni $ dei quali solo 100 milioni di $ provengono da polizze assicurative. Questo accordo transattivo \u00e8 sottoposto a un giudizio da parte di un giudice della: United States Bankruptcy Judge.\nIn data 8 settembre 2010 il giudice Stuart M. Bernstein della \"United States Bankruptcy Judge\"\nrespinge il piano di Pfizer di alienare le proprie responsabilit\u00e0, con un indennizzo totale stimato in 900 milioni di dollari, attraverso un piano di riorganizzazione della Quigley.\nIl giudice ha rifiutato di confermare il piano, perch\u00e9 il denaro sarebbe finito in cinque anni e, inoltre, Pfizer avrebbe agito in \"mala fede\" nella definizione del piano di riduzione al minimo del danno da esposizione all'amianto e alle conseguenti richieste di danni.\nBjork\u2013Shiley heart valve.\nLa Pfizer ha acquistato la Shiley Inc. nel 1979 quando questa produceva le valvole Convesso/Concave utilizzate nella Bjork\u2013Shiley heart valve. La valvola di Bjork-Shiley \u00e8 una protesi valvolare meccanica. A partire dal 1971, essa \u00e8 stata utilizzata per la sostituzione della valvola aortica o mitrale. Essa segna il primo esempio di una valvola con disco ribaltabile utilizzata con successo. \u00c8 stata prodotta prima dalla Shiley Inc., pi\u00f9 tardi da Pfizer dopo l'acquisto della societ\u00e0. Un modello della valvola di Bjork-Shiley \u00e8 stata oggetto di una nota causa con un ritiro dal mercato dopo la dimostrazione di problemi di funzionamento che in alcuni casi sono stati anche fatali. Il modello \u00e8 stato successivamente ritirato dal mercato nel 1986.\nCirca 500 persone sono morte per le valvole difettose e nel 1994, il Governo degli Stati Uniti si \u00e8 pronunciato contro la Pfizer condannandola ad un risarcimento di 200 milioni di $.\nMarketing illegale del Bextra e di altri farmaci.\nNel settembre 2009, La Pfizer paga 2,3 miliardi di $ chiudendo cos\u00ec le pendenze civili e penali dovute alla commercializzazione illegale di quattro farmaci: Valdecoxib, Ziprasidone, Linezolid, e Pregabalin. Accusa riguardante l'intenzione di frodare o indurre in errore la classe medica e i consumatori attraverso la promozione di questi farmaci in usi non approvati. Questo crimine federale \u00e8 stato considerato dall'FBI alla pari di crimini commessi come White Collar Crime (Crimini dei colletti bianchi) da:\nLa multa pagata da Pfizer \u00e8 la pi\u00f9 alta mai fatta pagare dal Dipartimento della Giustizia USA.\nInoltre, 1,3 miliardi di $ sono stati pagati dalla controllata di Pfizer: Pharmacia and Upjohn Company, Inc., colpevole della violazione dei regolamenti della FDA nella promozione del Valdecoxib.\nLa Pfizer ha, per\u00f2, negato tutte le accuse civili, con l'eccezione del riconoscimento di alcune azioni improprie legate alla promozione del Linezolid.\nMarketing illegale del Neurontin.\nPfizer ha accettato la propria colpa per aver violato la legge federale dell'FDA e si \u00e8 impegnata a pagare il governo federale e statale per pi\u00f9 di 430 milioni di $ di multe civili e penali cos\u00ec da risolvere le accuse mosse alla Warner-Lambert, che Pfizer ha acquisito nel 2000, per aver illegalmente commercializzato il farmaco antiepilettico Neurontin (gabapentin) tra il 1996 e il 2000. Come parte integrante dell'accordo di liquidazione, la Pfizer ha accettato di aderire ad un accordo di Corporate Integrity con il Dipartimento di Salute e Servizi Umani.\nSecondo Jef Feeley del \"Bloomberg Businessweek\" la Pfizer ha circa 1.000 cause in corso per gli usi connessi alla promozione illegale del Neurontin.\nScientificamente la letteratura scientifica pi\u00f9 recente contesta fortemente l'utilit\u00e0 del farmaco nel dolore neuropatico, sottolineando pratiche inaccettabili nella trasmissione dei dati scientifici. Infatti, sono stati pubblicati dati su parametri diversi (outcomes) rispetto a quelli scelti ed indicati preliminarmente nel protocollo di studio. Viene cos\u00ec dimostrata la disinformazione e manipolazione dei dati da parte della multinazionale.\nUn recente studio pubblicato dal: \"UK Cochrane Centre\" dimostra la non superiorit\u00e0 di gabapentin rispetto pi\u00f9 collaudati farmaci nel dolore neuropatico.\nLa letteratura scientifica che complessivamente mette in relazione il gabapentin negli usi off-label consta di 33 ricerche pubblicate; di questi studi, 9 sono lavoro tipo review.\nLa ricerca di Steinman: \"Characteristics and Impact of Drug Detailing for Gabapentin\" del 2007, conclude sostenendo che: \"nel caso del gabapentin, analizzando il dettaglio delle visite dei rappresentanti (Informatori Scientifici del Farmaco) delle compagnie farmaceutiche spesso si osserva una promozione in indicazioni non approvate dalle autorit\u00e0 regolatorie; queste visite spesso hanno dato luogo ad un aumento delle prescrizioni dei medici nell'uso di gabapentin. Tuttavia, non \u00e8 chiaro se questi risultati sono simili anche per altri farmaci di altre aziende, in parte perch\u00e9 questi dati sono nati come risultato di un'occasione unica concessa dalla causa contro la Parke-Davis (poi Pfizer).\"\nLe conclusioni di questa vicenda possono essere descritte con le parole di due studi scientifici del 2006 e del 2010, rispettivamente pubblicati sulle riviste Annals of Internal Medicine e Med Care;\nCaso legale Fam. Hartley Shearer vs Pfizer.\nLa Pfizer Inc. il 4 aprile 2010 \u00e8 stata condannata a rimborsare la Famiglia di Hartley Shearer del Massachusetts, con un risarcimento di 400.000 $; ci\u00f2 perch\u00e9 \u00e8 stato riconosciuto che l'uomo, che usava il Neurontin, \u00e8 stato da esso indotto al suicidio. La condanna \u00e8 dovuta al fatto che la societ\u00e0 farmaceutica aveva omesso di comunicare ai pazienti ed ai medici il rischio suicidario indotto dal Gabapentin (Neurontin).\nLa situazione italiana.\nIn Italia il gabapentin di Pfizer \u00e8 registrato nel dolore neuropatico, mentre l'omologo gabapentin generico (farmaco equivalente) \u00e8 registrato nella nevralgia post-erpetica. In un documento del 2004 scritto dal \"CeVEAS della Regione Emilia-Romagna\" si mettono in dubbio le affermazioni a sostegno della validit\u00e0 del gabapentin e del suo derivato Pregabalin, in questa indicazione.\nLipitor falsi Claims promozionali.\nNell'ottobre 2002, Pfizer e le sue controllate Warner-Lambert e Parke-Davis hanno pagato 49 milioni di dollari per risolvere le false affermazioni fatte e gli oneri legali per aver fraudolentemente evitato di pagare i rimborsi dovuti ai programmi sanitari statali e federali, omesso di indicare il miglior prezzo del proprio farmaco contro le ipercolesterolemie: Lipitor (atorvastatina).\nLa Parke-Davis Labs, \u00e8 una controllata di Warner-Lambert, che \u00e8 stata successivamente acquisita da Pfizer nel 2000, presumibilmente avendo sovrastimato il miglior prezzo del Lipitor nel primo e secondo trimestre del 1999, nascondendo cos\u00ec 250.000 $ di sconti di cassa che sono stati dati per corrompere un cliente di una societ\u00e0 che si occupa della gestione assicurativa della sanit\u00e0 (managed care) in Louisiana, in cambio di un pi\u00f9 favorevole status sul formulario del farmaco nella stessa organizzazione di gestione dell'assistenza. Come parte della transazione, Pfizer ha anche stipulato un accordo di cinque anni di integrit\u00e0 aziendale con il Dipartimento di Salute e Servizi Umani Ufficio dell'Ispettore Generale per prevenire che simili violazioni si verifichino in futuro.\nMarketing illegale del Genotropin.\nNel 2007, la Pfizer e le controllate: Pharmacia and Upjohn Company, Inc., e la Pharmacia and Upjohn Company, LLC hanno pagato 34,7 milioni di $ per chiudere gli oneri derivanti dal marketing off-label di Genotropin (ormone della crescita).\nLa Pharmacia and Upjohn Company Inc. ha promosso in modo improprio il Genotropin tra il gennaio 2000 e il marzo 2003 per scopi anti-invecchiamento Il Genotropin \u00e8 approvato dalla FDA solamente per il trattamento di bambini affetti da deficit di ormone della crescita-correlate, i pazienti pediatrici con la sindrome di Prader-Willi e negli adulti con deficit dell'ormone della crescita.\nSperimentazione illegale in Nigeria.\nUno dei casi pi\u00f9 gravi riguarda la vicenda del farmaco trovafloxacina/alatrofloxacina che \u00e8 stato ritirato dal mercato per gravi, imprevedibili e fatali effetti collaterali di tipo epatico (epatite fulminante); questa decisione in Europa \u00e8 stata presa dal CPMP dell'Agenzia europea per i medicinali (EMEA) l'11 giugno 1999. Esso \u00e8 oggi commercializzato, con forti limitazioni d'uso, solamente in Canada e negli USA dalla Pfizer Inc. con il nome commerciale di: \"Trovan\".\nLa Pfizer, detentrice del brevetto, a causa di una sperimentazione umana, fatta nel 1996 su dei bambini nigeriani ha determinato pi\u00f9 di 200 tra decessi e gravi lesioni.\nPer questo la multinazionale ha dovuto difendersi legalmente, nel 2001, dalle accuse mosse dal governo nigeriano di sperimentazione illegale con un trattamento crudele, inumano e degradante e sfruttamento dell'ignoranza dei genitori dei bambini morti.\nNel 2009 la Pfizer raggiunge un accordo con le autorit\u00e0 governative federali nigeriane della regione di Kano per il pagamento ai familiari delle vittime di una somma pari a 45 milioni di $ e 30 milioni di $ da devolvere in iniziative sanitarie; fermo restando una di una richiesta risarcimento di 6 mil. di $ pendente presso la corte di giustizia nazionale nigeriana. Il 30 luglio 2009, la Pfizer dichiara spontaneamente di aver accettato di pagare 75 milioni di $ che il governo nigeriano ha chiesto per chiudere le accuse penali e civili per il caso Trovan.\nNel luglio 2010 la Pfizer contesta una decisione che riguarda l'esclusione della stessa, con il trasferimento a Kano in Nigeria, dell'esecuzione del test del DNA per il riconoscimento dei parenti delle vittime da indennizzare.\nCaso McClain vs Pfizer.\nNel mese di aprile 2010, una giuria federale del Connecticut ha condannato la Pfizer a risarcire, per un importo di 1,4 milioni di $, l'ex scienziata di Pfizer Becky McClain, che sosteneva di essere stata licenziata quando ha cercato di sollevare delle preoccupazioni gravi per la sicurezza dei luoghi di lavoro nel laboratorio di ingegneria genetica di Groton della societ\u00e0. La McClain, una biologa molecolare, aveva denunziato l'azienda per i dispositivi di sicurezza difettosi hanno permesso ad un lentivirus pericoloso di infettare lei e alcuni suoi colleghi.\nDel caso stigmatizzandolo si \u00e8 anche occupato il paladino dei consumatori USA: Ralph Nader.\nCaso Blue Cross Blue Shield vs Pfizer.\nLa Cassa Mutua di malattia: Blue Cross Blue Shield (CBVB) ha intentato una causa contro la Pfizer per aver commercializzano illegalmente i farmaci: Bextra, Geodon e Lyrica. La CVBB ha riportando che la Pfizer ha usato \"tangenti\" ed ha erroneamente convinto i medici a prescrivere i farmaci.\nLa rivista \"FiercePharma\" ha riferito che, non solo la casa farmaceutica ha consegnato materiali ingannevole sugli usi off-label, ma ha anche inviato medici ai Caraibi e pagato 2.000 $ di onorari in cambio del loro ascolto di lezioni su Bextra. Pi\u00f9 di 5000 operatori sanitari di tutti gli Stati Uniti sono stati intrattenuti nel corso di riunioni alle Bahamas e alle Isole Vergini.\nCaso Rapamune di Wyeth.\nIl Rapamune A di Wyeth \u00e8 stato presentato nel 2005, prima che questa fosse acquisita da Pfizer. La Wyeth venduto il farmaco in off-label, su target specifici di medici e di strutture mediche cercando i pazienti sottoposti a trapianto per passarli dai loro usuali farmaci antirigetto al Rapamune che \u00e8 specifico ed \u00e8 destinato solo ai trapiantati afro-americani. Secondo i denuncianti, Wyeth ha dato ai medici e gli ospedali, in cambio della prescrizione del farmaco, sovvenzioni, donazioni e altri soldi.\nAttualmente la Pfizer \u00e8 indagata per questi abusi.\nCaso n. 1 Novo Nordisk vs Pfizer.\nLa Novo Nordisk A/S, un'azienda farmaceutica danese focalizzata soprattutto nei farmaci del diabete, ha presentato il 1\u00ba agosto 2006 una denuncia contro Pfizer per una presunta violazione brevettuale.\nNella causa la Novo Nordisk A/S richiede sia un indennizzo compensativo e che inibitorio alla commercializzazione del farmaco concorrente, per violazione brevettuale. La Novo ha chiesto, in un'ingiunzione preliminare urgente, di impedire il lancio dell'antidiabetico previsto da Pfizer per il settembre 2006. Il giudice federale del caso, tuttavia, sospende ogni decisione di misure cautelative fino al 4 dicembre 2006, quando \u00e8 prevista l'udienza sul caso. La Pfizer a sua difesa sostiene che la Novo vorrebbe negare l'accesso all'uso del antidiabetico Exubera, approvato dalla FDA solo per via inalatoria, perch\u00e9 questo interferirebbe pesantemente con il business farmaceutico della societ\u00e0 Novo Nordisk. Il 14 dicembre 2006 il giudice federale ha negato nell'ingiunzione preliminare la richiesta Novo Nordisk di sospendere le vendite di insulina inalatoria di Pfizer; per\u00f2 la causa di infrazione brevettuale che la Novo Nordisk ha sollevato, tuttavia, non \u00e8 stato respinta, e i ricorsi di Pfizer sono ancora pendenti. Le due case farmaceutiche sono ancora contrapposte in tribunale per i rispettivi brevetti sull'insulina per via inalatoria, questo processo potrebbe richiedere ancora tempo per definire la lite sulla violazione brevettuale.\nCaso n. 2 Pfizer vs Novo Nordisk.\nLa Reuter il 27 settembre 2010 riporta che Novo Nordisk A/S ha comunicato che la Pfizer nel luglio scorso ha presentato una causa contro la Societ\u00e0 in un tribunale britannico. Causa che ha come oggetto un brevetto relativo ad un sistema iniettivo sviluppato da Novo Nordisk. La Pfizer sostiene che il brevetto non \u00e8 valido, mentre la Novo Nordisk A/S non \u00e8 d'accordo. Il brevetto \u00e8 una funzionalit\u00e0 di un sistema di dosaggio di una penna iniettiva, che pu\u00f2 essere utilizzato per l'iniezione degli ormoni della crescita, dell'insulina e di altri farmaci.&lt;ref name=\"urlNovo Nordisk A/S (NVO) Key Developments | Reuters.com\"&gt;&lt;/ref&gt;\nNella citazione la Pfizer sostiene che la tecnologia brevettata non risponde ai criteri di originalit\u00e0 e novit\u00e0 tecnologica, per\u00f2, non cita se sta usando attualmente questa tecnologia; il brevetto della Novo Nordisk A/S scade nel 2026.\nCaso Pfizer vs New England Journal of Medicine.\nNel gennaio 2008 la Pfizer chiede ad un giudice di avere accesso a tutti i dati riservati delle sperimentazioni sul propri antinfiammatori COX2-inibitori: Celecoxib e Valdecoxib in possesso della prestigiosa rivista scientifica The New England Journal of Medicine. Ci\u00f2 per difendere se stessa meglio nei contenziosi in essere per i suoi due farmaci.\nLa rivista, che basa il suo prestigio sul giudizio indipendente dei suoi revisori peer-review, si rifiuta di consegnare i dati delle 11 sperimentazioni pubblicate e di altre non pubblicate, anche e soprattutto per non tradire l'impegno alla riservatezza con i suoi revisori. Il 13 marzo 2008 le parti sono convocate in tribunale, la rivista ha ribadito in quella sede la necessit\u00e0 della riservatezza per garantire l'indipendenza e l'autorevolezza del processo di revisione dei dati da pubblicare.\nIl giudice Sorokin ribadisce con la sua sentenza che le riviste accademiche hanno il diritto alla stessa tutela della riservatezza editoriale dei giornalisti; ed inoltre la divulgazione di questi dati potrebbe nuocere non solo alla Rivista, ma anche alla \"comunit\u00e0 medica e scientifica, e all'interesse pubblico.\"\nCaso Serbia.\nLa multinazionale nel 2012 \u00e8 sotto inchiesta da parte della magistratura Serba che indaga l'esistenza di estremi penali che riguardano casi di corruzione verso operatori sanitari e funzionari statali da parte di filiali Pfizer in Serbia, Croazia, Bulgaria, Italia, Repubblica Ceca, Kazakistan, Russia e Cina, al fine di aumentare le vendite e le prescrizioni dei propri farmaci. In particolare in Serbia \u00e8 stato provata la corruzione di un medico per mezzo di un viaggio all'estero.\nCaso Marvecs Italia.\nIn data 10 giugno 2013 la procura di Milano chiude le indagini riguardo alla cessione di rami di azienda dalla Pfizer e AstraZeneca alla Marvecs Service Srl, fallita il 14 gennaio 2011, societ\u00e0 nei fatti rivelatasi un contenitore aziendale \nSono coinvolti nell'inchiesta per bancarotta fraudolenta della procura di Milano dei pubblici ministeri milanesi\nGaetano Ruta e Luigi Orsi, i dirigenti Pfizer: Silvio Mandelli e Martin Thomas del Cda insieme a dirigenti di Pharmacia Italia Emanuele Bari\u00e8, presidente e AD della stessa; Luigi La Corte, Fausto Massimino, Hans Sijbesma di Simesa; questi, insieme ai fratelli Danzo, Forrester, Magliano, Vacchini, e Golini di Marvecs.\nI lavoratori, soprattutto ISF, ceduti da Pfizer e Pharmacia sono stati 638 mentre quelli ceduti da Simesa ed AstraZeneca sono stati in totale 91. L'accusa sostiene che la Marvecs ha omesso di versare importanti somme relative al TFR dei lavoratori e del loro fondo di categoria insieme ad imposte non versate; sostiene inoltre che, poco prima del fallimento, abbia distratto alcuni importanti marchi e beni aziendali.\nRilevante il fatto che gi\u00e0 in data 23 gennaio 2007 presso il Senato della Repubblica Italiana fosse stata fatta un'interrogazione riguardo alla situazione economica della Marvecs al momento dell'acquisizione dei lavoratori Pfizer, dove si rilevava la precariet\u00e0 della condizione economica della stessa azienda e conseguentemente della futura tutela lavorativa dei lavoratori coinvolti nella cessione.\nLa vicenda, insieme ad altre simili, \u00e8 stata oggetto di ulteriori interrogazioni parlamentari, nelle quali si sottolinea come la modalit\u00e0 di cessione di ramo di azienda \u00e8 usata come artificio \"in frode di legge\" per eludere il licenziamento collettivo, simulando apparentemente la continuit\u00e0 del\nrapporto di lavoro, quando in realt\u00e0 le societ\u00e0 acquirenti spesso falliscono anche perch\u00e9 al momento dell'acquisto dei lavoratori\nesse presentano bilanci in rosso.\nIn data 7 gennaio 2014 i pubblico ministeri di Milano Gaetano Ruta e Luigi Orsi rinviano a giudizio manager e consiglieri o ex consiglieri di amministrazione delle multinazionali Pfizer e AstraZeneca con l'accusa di concorso in bancarotta fraudolenta.\nIn data 28 01 2020 viene depositata nella Cancelleria del Tribunale di Milano - II sez. Penale la sentenza n. 1147/2020 del processo che riguarda le vicende del fallimento Marvecs. In questa sentenza vengono condannati D'Anzo Nicola e Francesco, rispettivamente a 6 anni e 6 mesi e 4 anni di reclusione; insieme a Forrester Peter Alan a 5 anni e 6 mesi, e Rollero Maurizio a 2 anni e 6 mesi di reclusione.\nContese brevettuali.\nAttivit\u00e0 anticontraffazione.\nSecondo un articolo del luglio 2010 del \"BusinessWeek\" si legge che la Pfizer sta ottenendo importanti successi nelle sue battaglie contro i produttori di farmaci contraffatti, portando avanti cause civili piuttosto che penali.\nLa Pfizer, infatti, ha assunto ex dipendenti doganali, ex agenti dell'FBI, esperti turchi di stupefacenti ed ex poliziotti di Hong Kong per scovare i falsi e raccogliere prove per poter perseguire gli autori delle violazioni in cause civili per violazione del marchio. Dal 2007, Pfizer ha speso 3,3 milioni $ nelle indagini e le spese legali e ha cos\u00ec recuperato circa 5,1 milioni di $, mentre altri 5 milioni $ sono legati ai casi in corso.\nPfizer vs Teva Ph..\nIl 1\u00ba aprile 2010 la Pfizer ha citato in giudizio la Teva Pharmaceutical Industries per impedire che una versione generica del Sildenafil (Viagra) il farmaco Pfizer contro impotenza possa entrare sul mercato, almeno fino al 2019. La Teva Ph. \u00e8 un'azienda israeliana ed \u00e8 la pi\u00f9 grande casa farmaceutica di generici del mondo.\nLa causa, depositata nella US District Court per il Distretto Orientale della Virginia, rileva che il sildenafil Pfizer originariamente brevettato nel 2002 e che, nel 2007. Teva ha ricevuto l'approvazione dall'FDA per vendere una versione generica del sildenafil per il trattamento di disfunzione erettile. Il farmaco sildenafil \u00e8 stato un grande business di Pfizer, con ricavi di 1,9 miliardi di $ nel 2009.\nLa Pfizer fa sostiene che ha due brevetti sul sildenafil:\nLa Pfizer sostiene con l'azione legale che, immediatamente dopo la scadenza del primo brevetto il 27 marzo 2012, la \"Teva intende commercializzare propria versione generica del sildenafil ... per il trattamento della disfunzione erettile.\" Ci\u00f2 comporterebbe una violazione del secondo brevetto di Pfizer, e comporterebbe un \"sostanziale e irreparabile danno economico\" secondo l'accusa.\nLa difesa di Teva sostiene invece che essa porr\u00e0 in vendita il proprio sildenafil generico alla scadenza del secondo brevetto nel 2019: per questo chiede il rimborso delle proprie spese legali Pfizer.\nLa Teva Ph. ha recentemente vinto una guerra di offerte contro la Pfizer per l'acquisizione un'altra grande azienda di farmaci generici: la tedesca ratiopharm group.\nU.S. Patent and Trademark Office (USPTO) vs Pfizer.\nLa commissione dei ricorsi del US Patent and Trademark Office (USPTO) ha parzialmente respinto il brevetto sul farmaco di Pfizer sildenafil (Viagra), perch\u00e9 agisce in modo simile al fitoterapico cinese: Yin Yang Huo, altrimenti noto come Horny Goat Weed o Epimedium.\nLa decisione \u00e8 del 12 febbraio 2010; essa ha confermato che un elemento del brevetto del Viagra (rivendicazione) non rappresenta una nuova invenzione perch\u00e9 precedentemente scoperta.\n\u00c8 interessante notare che la rivendicazione brevettuale \u00e8 stata annullata a seguito della presentazione di una causa per violazione di brevetto contro la societ\u00e0 farmaceutica rivale Eli Lilly and Co, azienda che ha il tadalafil (Cialis) come farmaco concorrente del sildenafil (Viagra).\nLa commissione dei ricorsi del US Patent and Trademark Office (USPTO) sui brevetti ha stabilito che un ingrediente chimico delYin Yang Huo (Epimedium), che viene usato per l'impotenza, \u00e8 simile al inibitore enzimatico presente nel Viagra.\nPfizer vs Apotex, Mylan, Amneal Pharmaceuticals LLC and Actavis Inc..\nSecondo il \"The Denver Post\" il 30 ottobre 2010 la Pfizer ha citato in giudizio per violazione brevettuale 4 aziende: Apotex, Mylan, Amneal Pharmaceuticals LLC and Actavis Inc. presso l'US District Court, Southern District di New York, violazione che riguarderebbe il sildenafil.\nVicende recenti.\nSempre la Pfizer dal mese di giugno 2010, ha dovuto:\nTutti questi eventi concentrati in un breve lasso di tempo, secondo M. Rosenberg, hanno fatto recentemente paragonare la Pfizer con i suoi comportamenti arroganti e fraudolenti alla British Petroleum.\nFilantropia.\nSin dal 1953 la Pfizer ha creato una fondazione la: \"Pfizer Foundation, Inc.\" con scopi filantropici ed umanitari.\nQuesta prevede come finalit\u00e0 primarie:\nNella dichiarazione di intenti della fondazione leggiamo:\" Siamo continuamente pronti a rivedere e migliorare i nostri sforzi nel ridurre il nostro impatto sull'ambiente, sosteniamo nei luoghi di lavoro la diversit\u00e0 e l'accettazione di essa, pratichiamo pratiche di business responsabile, e sosteniamo i pi\u00f9 alti standard etici in tutte le attivit\u00e0, dalla ricerca e sviluppo alle vendite e al marketing. Stiamo costruendo partenariati nelle comunit\u00e0 di tutto il mondo per rafforzare i sistemi sanitari, migliorare l'accesso ai nostri farmaci, e trovare soluzioni sostenibili alle sfide per la salute di oggi e di domani.\"\nTra i diversi programmi di salute globale sviluppati da Pfizer abbiamo:\nIn una ricerca del 2007, in parte sponsorizzata dalla stessa Pfizer, si legge che: \"i partenariati pubblico-privato come esempio id filantropia aziendale permettono di disporre di risorse significative stimolare il miglioramento dei servizi sanitari nei paesi in via di sviluppo. Negli ultimi anni per\u00f2, la filantropia aziendale si \u00e8 spostata verso una \"filantropia inter-dipendente\", con il duplice obiettivo di affrontare i problemi sociali, ma anche promuovere gli interessi strategici della societ\u00e0 pe consentire l'espansione delle attivit\u00e0 strategiche.\"\nNegli anni passati sono state mosse aspre critiche ai programmi filantropici della Pfizer. Le critiche fanno riferimento ai seguenti fatti:\nIn Italia.\nIn Italia la Pfizer collabora con diverse Associazioni no profit, con una serie di iniziative e contributi economici.\nIl totale dei contributi erogati nel 2009, \u00e8 stato pari a 428.600,00 di \u20ac; con un fatturato della Filiale Italiana della multinazionale che \u00e8 stato, nello stesso periodo, di 1.429.463.000,00 \u20ac (Fonte: \"Centro Studi Economico e Finanziario ESG 89\")."}
{"id": "1376442", "revid": "281779", "url": "https://it.wikipedia.org/wiki?curid=1376442", "title": "Extracorrente di apertura e di chiusura", "text": "Si definisce extracorrente di apertura il fenomeno della scarica elettrica in un interruttore all'apertura del circuito elettrico. Corrispondentemente, alla chiusura del circuito si osserva la extracorrente di chiusura.\nQuesto fenomeno non \u00e8 dovuto alla chiusura dell'arco voltaico, ovvero al passaggio di corrente attraverso l'aria dovuto ad un forte campo elettrico, ma \u00e8 in effetti dovuto alla presenza di induttanze nel circuito.\nQuesto fenomeno infatti si riscontra di solito nei circuiti con carico induttivo, come circuiti con lampade a vapori di mercurio (indicate comunemente come lampade al neon), che per il loro funzionamento hanno bisogno di una bobina (reattore), che \u00e8 appunto un pesante carico induttivo.\nUn circuito induttivo o ohmmico induttivo (circuito RL) \u00e8 un circuito che si definisce \"inerziale rispetto alla corrente\", ovvero tende a opporsi alla variazione della corrente elettrica stessa. Ci\u00f2 avviene perch\u00e9 l'energia del sistema \u00e8 funzione della corrente ed \u00e8 infatti esprimibile con legge quadratica rispetto a quella grandezza: in un induttore l'energia immagazzinata \u00e8 data da\nformula_1\nove \"L\" \u00e8 l'induttanza e \"i\" \u00e8 la corrente elettrica.\nL'induttanza tende ad opporsi a variazioni finite di corrente in tempi infinitesimi; di conseguenza, in un circuito con induttanze, all'apertura del circuito la corrente non va a zero immediatamente, ma si ha un effetto di scarica che si osserva sull'interruttore, definita appunto extracorrente di apertura."}
{"id": "1376445", "revid": "339392", "url": "https://it.wikipedia.org/wiki?curid=1376445", "title": "Extracorrente", "text": ""}
{"id": "1376448", "revid": "200154", "url": "https://it.wikipedia.org/wiki?curid=1376448", "title": "Ligure coloniale", "text": ""}
{"id": "1376456", "revid": "339392", "url": "https://it.wikipedia.org/wiki?curid=1376456", "title": "450 Splash", "text": ""}
{"id": "1376461", "revid": "81195", "url": "https://it.wikipedia.org/wiki?curid=1376461", "title": "Chimica dell'atmosfera", "text": ""}
{"id": "1376466", "revid": "205250", "url": "https://it.wikipedia.org/wiki?curid=1376466", "title": "John L. Hall", "text": "Ha condiviso il premio Nobel per la fisica con Theodor W. H\u00e4nsch per i suoi lavori sulla spettroscopia.\nBiografia.\nHall si \u00e8 laureato al Carnegie Institute of Technology nel 1956. Ha completato i suoi studi dopo il dottorato al Dipartimento del commercio del National Bureau of Standards (ora NIST) e dopo ha lavorato l\u00ec dal 1962 fino alla pensione del 2004. Insegna all'universit\u00e0 del Colorado dal 1967."}
{"id": "1376483", "revid": "13261", "url": "https://it.wikipedia.org/wiki?curid=1376483", "title": "L'Asinello", "text": ""}
{"id": "1376484", "revid": "125321749", "url": "https://it.wikipedia.org/wiki?curid=1376484", "title": "Alleanza Nazionale - Patto Segni", "text": "Alleanza Nazionale - Patto Segni \u00e8 stata una lista elettorale italiana promossa in occasione delle elezioni europee del 1999 da Alleanza Nazionale, partito ispirato al conservatorismo nazionale e dal Patto Segni, formazione liberale guidata da Mariotto Segni.\nL'alleanza si present\u00f2 con un unico simbolo, un tondo con i nomi dei due partiti pi\u00f9 il simbolo di un elefantino, esplicito richiamo al Partito Repubblicano statunitense, sul cui modello Fini e Segni avevano infatti intenzione di promuovere la nascita di un grande partito liberale di centrodestra.\nStoria.\nIn una stagione caratterizzata ormai da un'aperta competizione con Forza Italia, Alleanza Nazionale decise di sperimentare un nuovo progetto elettorale, per allargare l'area del centro-destra e ottenere un definitivo affrancamento dall'accusa di neofascismo. Per farlo AN presenta una lista unitaria insieme al Patto Segni, movimento politico di Mario Segni (gi\u00e0 alleato nella lotta in favore del bipolarismo), derivato della ex Democrazia Cristiana. L'alleanza si apre anche all'apporto di candidati moderati di diversa estrazione, specialmente quella liberale. Vengono infatti candidati Marco Taradash, proveniente dal Partito Radicale, e lo stesso Segni, democristiano che dopo Tangentopoli aveva scelto di lavorare alla costruzione di un partito liberale. Vittorio Feltri ha poi confessato di aver ricevuto una proposta di candidatura da Fini in persona, proposta che ha per\u00f2 rifiutato.\nL'alleanza, per\u00f2, racimola un insuccesso, facendo cadere la forza elettorale complessiva al 10,3% (appena 3 milioni di voti) ed eleggendo soltanto 9 parlamentari europei (di cui 8 AN e solo Mariotto Segni del Patto). Dopo la sconfitta Gianfranco Fini d\u00e0 le dimissioni dalla guida di An (salvo poi ritirarle), mentre Segni (pur scegliendo di entrare nella Casa delle Libert\u00e0) promuover\u00e0 il Patto Segni-Scognamiglio.\nL'iniziativa era stata sostenuta anche dall'area laica e liberale del Polo per le Libert\u00e0, rappresentata da Arturo Diaconale, Peppino Calderisi, Luca Barbareschi, Giovanni Negri e altri, che speravano in un l'allargamento in senso liberale di An, che potesse rappresentare una ricchezza per l'alleanza di centrodestra. Dopo l'insuccesso, infatti, daranno vita al Polo Laico, effimero movimento di natura libertaria, laica e radicale.\nFini e Segni, da allora, non hanno pi\u00f9 promosso attivit\u00e0 politiche insieme, fino al 2009, quando il Presidente della Camera annuncia il proprio sostegno al referendum elettorale promosso da Segni e Giovanni Guzzetta."}
{"id": "1376486", "revid": "2081001", "url": "https://it.wikipedia.org/wiki?curid=1376486", "title": "Universit\u00e0 di Tartu", "text": "L'Universit\u00e0 di Tartu (in estone \"Tartu \u00dclikool\", in latino \"Universitas Tartuensis\") \u00e8 l'ateneo della citt\u00e0 di Tartu, in Estonia. Considerata dagli estoni l'universit\u00e0 nazionale, \u00e8 stata fondata nel 1632 dal re di Svezia Gustavo Adolfo II. \nNel corso della sua storia \u00e8 stata anche indicata come \"Universit\u00e4t Dorpat\" (in tedesco, dal nome tedesco della citt\u00e0: Dorpat), \"Academia Gustaviana\", Universit\u00e0 di Jur'ev (dall'antico nome russo della citt\u00e0) e \"\u0422\u0430\u0440\u0442\u0443\u0441\u043a\u0438\u0439 \u0443\u043d\u0438\u0432\u0435\u0440\u0441\u0438\u0442\u0435\u0442\" (in russo: \"Tartuskij Universitet\").\nFa parte del Gruppo di Coimbra.\nStoria.\nL'\"Accademia Gustaviana\", sorta in quella che allora era la provincia svedese della Livonia svedese, fu la seconda universit\u00e0 dell'Impero svedese, seguendo l'Universit\u00e0 di Uppsala (in Svezia) e precedendo quella di Turku (in Finlandia). L'ateneo fu preceduto dal \"Gymnasium Dorpatense\", la scuola dei Gesuiti fondata nel 1583 dal re di Polonia Stefan Batory. Chiusa nel 1710, dopo esser stata per qualche anno trasferita a P\u00e4rnu, la scuola fu riaperta nel 1802 dai tedeschi del Baltico, sostenuta dallo zar Alessandro I (nel frattempo la Livonia era passata sotto il controllo dell'Impero russo).\nDal 1802 al 1893 lingua d'istruzione a Tartu, chiamata allora prevalentemente con il suo nome tedesco Dorpat, fu il tedesco; sebbene finanziariamente e amministrativamente subalterna rispetto alle istituzioni accademiche di lingua russa, quelle tedesche erano prominenti dal punto di vista intellettuale (met\u00e0 dei docenti provenivano dalla Germania e un altro terzo era composto di Tedeschi del Baltico). Quella di Dorpat era l'undicesima universit\u00e0 tedesca per dimensioni, sulla trentina esistenti in totale entro e fuori dai confini dell'Impero tedesco. L'universit\u00e0 educava l'\u00e9lite politica e professionale, prevalentemente germanofona, dell'area, bacino di quadri amministrativi per l'intero Impero russo. In questo periodo tra gli allievi si pu\u00f2 menzionare il pittore Michail Ivanovi\u010d Lebedev. Ateneo di prestigio internazionale, ricorda il ventennio 1860-1880 come la propria et\u00e0 dell'oro.\nLa libert\u00e0 concessa a un'universit\u00e0 mezzo tedesca si interruppe quando nell'Impero russo si imposero le tendenze centraliste: tra il 1882 e il 1898 venne imposta la russificazione di quasi tutte le istituzioni accademiche. Nel 1898, quando la citt\u00e0 fu ribattezzata \"Jur'ev\", la presenza tedesca venne quasi azzerata. L'ateneo sopravvisse come \"Universit\u00e0 di Jur'ev\" fino al 1918, quando la citt\u00e0 fu occupata dalla Germania e riassunse il nome di Dorpat. L'universit\u00e0 fu riaperta (ora come \"Universit\u00e0 di Dorpat\") e il corpo accademico e studentesco russo ripar\u00f2 a Vorone\u017e, dove diedero vita all'Universit\u00e0 Statale di Vorone\u017e.\nIn seguito alla conquista dell'indipendenza dell'Estonia, nel 1919 l'universit\u00e0 divenne un'istituzione estone. Dopo la prima, breve occupazione sovietica del 1940 (conseguente al Patto Molotov-Ribbentrop), nel 1941 Tartu torn\u00f2 sotto il controllo della Germania nazista, che ripristin\u00f2 per la citt\u00e0 e per la sua universit\u00e0 il nome di \"Dorpat\". Nel 1944 la definitiva occupazione sovietica delle repubbliche baltiche da parte dell'Unione sovietica sanc\u00ec la sottomissione al potere comunista dell'ateneo fino al 1991. Durante il periodo sovietico la lingua primaria dell'insegnamento rimase l'estone, anche se alcuni corsi erano tenuti in russo. I percorsi accademici furono per\u00f2 uniformati a quelli dell'Unione sovietica, e tracce di questa caratteristica sono rintracciabili ancora oggi. Il pieno ritorno all'autonomia accademica dell'universit\u00e0 risale al 1992, l'anno successivo alla riconquista dell'indipendenza da parte dell'Estonia.\nNell'ultimo decennio l'ateneo ha visto ampi rinnovamenti organizzativi e strutturali, conseguenza della scelta di uniformarsi a modelli universitari \"occidentali\" (statunitensi, scandinavi e tedeschi) al posto di quelli ereditati dal passato tedesco-baltico e sovietico. Recentemente si \u00e8 conformata, come tutto il sistema accademico estone, al Processo di Bologna, sia pure con adattamenti locali che prevedono, per ora come progetto, l'abolizione (sul modello americano) di cattedre e facolt\u00e0 e la loro sostituzione con quattro grandi aree (Studi umanistici, Scienze sociali, Scienze naturali e Medicina)."}
{"id": "1376487", "revid": "104458", "url": "https://it.wikipedia.org/wiki?curid=1376487", "title": "University of Tartu", "text": ""}
{"id": "1376489", "revid": "15756", "url": "https://it.wikipedia.org/wiki?curid=1376489", "title": "Chuck (serie televisiva)", "text": "Chuck \u00e8 una serie televisiva statunitense trasmessa dal 2007 al 2012 sull'emittente NBC, ideata da Chris Fedak e Josh Schwartz e prodotta da College Hill Pictures, Warner Bros. Television e Wonderland Sound &amp; Vision.\nIn Italia la serie \u00e8 stata trasmessa in prima visione assoluta dal 22 giugno 2008 al 29 luglio 2012 su Steel, canale a pagamento della piattaforma Mediaset Premium, mentre in chiaro \u00e8 andata in onda dal 9 giugno 2009 al 21 marzo 2013 su Italia 1.\nSinossi.\nChuck Bartowski \u00e8 un ragazzo di 26 anni di Burbank, contea di Los Angeles (California), dove lavora come esperto di computer al banco d'assistenza del negozio di elettronica \"Buy More\" insieme al suo migliore amico Morgan Grimes. Chuck vive con la sorella Ellie Bartowski ed il futuro cognato Devon Woodcomb, entrambi medici, i quali non perdono occasione per incoraggiarlo sia nella vita professionale che sentimentale.\nAll'inizio della prima stagione Chuck riceve una mail da un suo vecchio compagno di universit\u00e0, Bryce Larkin, che si rivela essere un agente della CIA; quando apre la mail, un supercomputer neurale chiamato \"Intersect\", contenente l'intero database governativo, si installa nel suo cervello. Sia la NSA che la CIA inviano poi degli agenti, rispettivamente il maggiore John Casey e l'agente Sarah Walker, per recuperare i dati.\nInizialmente Chuck non \u00e8 in grado di utilizzare l\"'Intersect\" a suo piacimento: il computer neurale si attiva automaticamente alla vista di volti, voci e parole chiave presenti nei fascicoli segreti, dando al ragazzo dei brevi \"flash\" contenenti le relative informazioni.\nVista l'impossibilit\u00e0 di recuperare i dati, la CIA decide di sfruttare Chuck come risorsa, al pari di un analista. Al fine di preservare la sua sicurezza, Chuck deve mantenere la sua occupazione al \"Buy More\" e tenere il tutto segreto sia alla sua famiglia che agli amici. Gli agenti Casey e Walker rimangono accanto a Chuck, con la copertura rispettivamente di collega al \"Buy More\" e fidanzata, che lavorer\u00e0 nella panineria Weinerlicious prima e nella yogurteria Orange&amp;Orange poi, vicino al negozio di elettronica.\nProduzione.\nSecondo un'intervista concessa nel luglio 2007 da Josh Schwartz, la trama della serie era nata da un'idea di Chris Fedak. Insieme ad Adam Baldwin, Zachary Levi fu uno dei primi attori ad essere assunto dalla produzione. I creatori della serie hanno concentrato lo sviluppo di \"Chuck\" sul legame tra il protagonista e l'agente Walker, che tuttavia non sembra mai decollare veramente. In questa stagione, inoltre, viene anticipata anche l'organizzazione antigovernativa denominata Fulcrum che diventer\u00e0, soprattutto nella seconda stagione, uno dei nemici di Chuck e della sua squadra.\nLa seconda stagione della serie \u00e8 incentrata principalmente sulla lotta tra Chuck e la Fulcrum. Uno dei nuovi elementi presenti in questa stagione e, soprattutto, la decisione di Chuck di trovare suo padre, Stephen Bartowski, che nella serie \u00e8 interpretato da Scott Bakula per via della forte somiglianza con Zachary Levi e anche per la somiglianza nel modo di recitare con quest'ultimo. Inoltre la relazione tra Sarah e Chuck inizia a farsi pi\u00f9 seria, motivo per il quale i creatori hanno creato il personaggio di Alex Forrest (interpretata da Tricia Helfer), agente della CIA inviata dal generale Beckman, che convincer\u00e0 quest'ultima a sospendere Sarah dal suo incarico. Tuttavia, Chuck riuscir\u00e0 a convincere il generale che \u00e8 proprio l'unione tra loro due a renderli una squadra efficiente. Solo verso la fine della seconda stagione Sarah ammetter\u00e0 finalmente i suoi sentimenti e i due arrivano anche a fare l'amore, ma verranno interrotti dall'arrivo di John Casey.\nL'episodio \"Chuck vs. l'Anello\" affronta molti punti chiave nella storia del protagonista. Chuck apprende le ragioni per cui Bryce Larkin gli invi\u00f2 l'elaboratore neurale, nonostante il parere contrario del padre di Chuck, Stephen. Inoltre Chuck capisce di poter essere un eroe e per questo decide di installarsi il nuovo elaboratore neurale chiamato \"Intersect 2.0\". La scena in cui Chuck affronta i membri dell'Anello \u00e8 stata girata gran parte dallo stesso Zachary Levi e solo in poche scene \u00e8 presente la controfigura dell'attore. Questo episodio, progettato gi\u00e0 agli inizi dello sviluppo della seconda stagione, vuole aprire le porte alla trama della terza stagione.\nI bassi ascolti registrati dalla seconda stagione indussero la NBC a posticipare a maggio 2009 la decisione per un eventuale rinnovo della serie. Successivamente la serie venne rinnovata per una terza stagione anche grazie alla campagna \"Save Chuck\", capitanata dallo stesso Zachary Levi il quale volle fortemente continuare la storia di Chuck.\nLevi rivel\u00f2 che la terza stagione avrebbe descritto e chiarito alcuni eventi sulla vita segreta di Chuck, mentre i creatori della serie Josh Schwartz e Chris Fedak confermarono che la storia si sarebbe basata sull'allenamento del personaggio necessario per diventare una vera spia, obiettivo ostacolato dall'emotivit\u00e0 del ragazzo che non gli permette di usare correttamente il nuovo \"Intersect\". In questa stagione, i creatori della serie hanno deteriorato il rapporto tra Chuck e Sarah, soprattutto a causa della crescita emotiva del personaggio come \"vera spia\", ma anche per l'entrata di due nuovi personaggi: Daniel Shaw, che allener\u00e0 Chuck e si fidanzer\u00e0 in seguito con Sarah, e Hannah, la quale si interesser\u00e0 al protagonista dopo averlo conosciuto in un viaggio aereo verso Parigi. La rivista \"Slant\" ad inizio stagione tuttavia ha messo in luce come la relazione tra Chuck e Sarah stia diventando noiosa, tipica e scontata, anche se lo status quo in una serie genuinamente divertente come \"Chuck\" non dev'essere per forza una \"condanna a morte\".\nChris Fedak afferma che l'ultimo episodio della quarta stagione segna un importante passo nel corso della storia di Chuck. Infatti, a fine episodio, il protagonista e la sua squadra vengono licenziati dal loro lavoro di spie del governo. Chuck, soprattutto, assume in questo episodio un ruolo di leader, maturando completamente, decidendo di fondare una societ\u00e0 di spie freelance: le \"Carmichael Industries\". L'episodio, infine, sempre a detta di Fedak, restituisce degli elementi presenti nell'episodio pilota, Chuck vs. i servizi segreti: il personaggio di Morgan, interpretato da Joshua Gomez, assume il ruolo di \"Intersect Umano\" appartenuto a Chuck nelle prime quattro stagioni, mentre il protagonista assume il ruolo di supervisore appartenuto a Casey e Sarah.\nColonna sonora.\nIl tema musicale della sigla \u00e8 \"Short Skirt/Long Jacket\" dei Cake, mentre le musiche della colonna sonora, come il tema principale, sono state composte da Tim Jones.\nLocation.\nLe riprese si sono svolte principalmente a Los Angeles e negli studi cinematografici della Warner Bros. \"(Warner Brothers Burbank Studios)\" di Burbank, in California.\nUna delle location pi\u00f9 ricorrenti \u00e8 rappresentata dal \"Buy More\", un superstore fittizio che costituisce sia la sede del luogo di lavoro del protagonista Chuck, che la base operativa segreta di CIA e NSA in cui Chuck, Casey e Sarah organizzano le varie missioni. Per quanto riguarda i dipendenti del negozio, sono divisi in tre categorie: \"management\", di cui fanno parte il direttore Big Mike e il vicedirettore Morgan Grimes (promosso dopo la morte di Emmett Milbarge); \"Nerd Herd\", per il supporto tecnico, di cui fanno parte, oltre a Chuck, Jeff Barnes, Lester Patel e fino alla seconda stagione Anna Wu; e gli assistenti alle vendite, le cosiddette \"magliette verdi\", di cui fa parte, tra gli altri, John Casey. Il \"Buy More\" \u00e8 la parodia di una famosa catena di supermercati statunitense, Best Buy, che opera anch'essa nel campo dell'elettronica (e dalla seconda stagione viene anche nominato un \"Large Mart\").\nInoltre \"Nerd Herd\" \u00e8 la parodia della Geek Squad, una societ\u00e0 sussidiaria della Best Buy.\nCast.\nZachary Levi e Adam Baldwin sono stati i primi attori ad essere annunciati, nel febbraio 2007, come membri del cast, rispettivamente per i ruoli di Chuck Bartowski e il maggiore John Casey. Secondo gli autori Baldwin si adattava in modo perfetto al ruolo del maggiore Casey.\nSuccessivamente, nello stesso mese, Yvonne Strahovski \u00e8 stata scelta per il ruolo di Sarah Kent, cognome che fu poi cambiato in Walker. Nel mese di marzo sono stati scelti Sarah Lancaster, Joshua Gomez e Natalie Martinez, rispettivamente per le parti della Dottoressa Ellie Bartowski (sorella maggiore di Chuck), Morgan Grimes (migliore amico di Chuck), e Kayla Hart (vicina di casa di Chuck). Il personaggio di Kayla Hart fu poi per\u00f2 cancellato in fase di pre-produzione poich\u00e9 Schwartz e Fedak ritennero complicasse troppo la trama.\nGuest star.\nNella serie appaiono un gran numero di guest star. Nella prima stagione, tra le altre, appaiono Wendy Makkena, co-protagonista nei film \"Sister Act\" e \"Sister Act 2\"; l'attore originario di Hong Kong James Hong; Rachel Bilson, interprete di Summer Roberts nella serie \"The O.C.\" e la modella svedese Mini And\u00e9n nel ruolo di Carina, che comparir\u00e0 anche nelle stagioni successive. Inoltre, Matthew Bomer, co-protagonista nelle serie \"Tru Calling\" e \"White Collar\", ha interpretato Bryce Larkin nelle prime due stagioni, e l'attore, cantante e musicista Scott Bakula ha interpretato il padre di Chuck nelle prime tre stagioni, e C. S. Lee, interprete del tecnico di laboratorio Vince Masuka nella serie televisiva \"Dexter\", nel ruolo del vice direttore del Buy More.\nNella seconda stagione compaiono anche Michael Clarke Duncan, interprete del gigante nero John Coffey nel film \"Il miglio verde\"; Mark Pellegrino, famoso per aver recitato il ruolo di Jacob nella serie televisiva \"Lost\" e quello di Lucifero in \"Supernatural\"; Arnold Vosloo, noto per la sua partecipazione ai film \"La mummia\" e \"La mummia - Il ritorno\"; la modella Tricia Helfer, che ha recitato anche nella serie TV \"Battlestar Galactica\"; la cantante e attrice Nicole Richie; l'attore Ben Savage; la modella Jenny McCarthy, Chevy Chase nel ruolo di Ted Roark, presidente della Fulcrum; il pluriplemiato agli Emmy Award John Larroquette; l'ex giocatore di football americano Michael Strahan (nel ruolo di un giocatore di football); Carl Lumbly, protagonista della serie TV \"Alias\"; Bruce Boxleitner e Morgan Fairchild nel ruolo dei genitori di Devon; Gary Cole nel ruolo del padre di Sarah; Dominic Monaghan, che ha interpretato Merry nella trilogia de \"Il Signore degli Anelli\" e Charlie Pace nella serie TV \"Lost\" e la modella Brooklyn Decker. Inoltre Tony Hale, noto per la partecipazione nella serie \"Arrested Development - Ti presento i miei\" ha interpretato Emmett Millbarge, mentre l'attrice Jordana Brewster, interprete di Mia Toretto nei film \"Fast and Furious\", \"Fast &amp; Furious - Solo parti originali\", \"Fast &amp; Furious 5\", \"Fast &amp; Furious 6\" e \"Fast &amp; Furious 7\" ha impersonato l'ex ragazza di Chuck Jill Roberts.\nNella terza stagione sono apparsi anche Christopher Lloyd, famoso per aver interpretato Emmett \"Doc\" Brown nella trilogia di \"Ritorno al futuro\"; l'ex calciatore Vinnie Jones; Kristin Kreuk, interprete di Lana Lang nel telefilm \"Smallville\" nel ruolo di Hannah, che ha una breve relazione con Chuck; l'ex wrestler Stone Cold Steve Austin; Tony Sirico, interprete di Paulie Gualtieri nella pluripremiata serie \"I Soprano\"; l'attrice Swoosie Kurtz e l'attore Robert Patrick. Inoltre Brandon Routh, noto per il ruolo di Superman in \"Superman Returns\", ha interpretato l'agente Daniel Shaw. Compare anche Armand Assante, nel ruolo del Generalissimo.\nNella quarta stagione Linda Hamilton, interprete di Sarah Connor in \"Terminator\", interpreta la madre di Chuck. Appaiono anche Dolph Lundgren, famoso per aver interpretato Ivan Drago in \"Rocky IV\", Ray Wise, conosciuto per i suoi ruoli in \"I segreti di Twin Peaks\" e \"RoboCop\", l'attore Lou Ferrigno, la supermodella Karol\u00edna Kurkov\u00e1, l'ex wrestler Stacy Keibler, l'attrice e cantante Tia Texada, la modella Monet Mazur, il protagonista della serie horror \"Nightmare\" Robert Englund, il wrestler Dave Bautista e gli attori Bronson Pinchot, Joel Moore, Eric Roberts, Richard Chamberlain, Lou Diamond Phillips e Summer Glau, interprete di Cameron Phillips nella serie televisiva \"\". Inoltre Timothy Dalton, famoso per aver interpretato James Bond in due film della celebre saga, ha impersonato il ruolo del criminale Alexei Volkoff. Ritroviamo anche Armand Assante, interprete di Rico nel film Dredd - La legge sono io, sempre nel ruolo del Generalissimo Alejandro Goya.\nNella quinta stagione Cheryl Ladd, interprete di Kris Munroe nella serie originale \"Charlie's Angels\", interpreta la madre di Sarah; mentre Tim DeKay, protagonista di \"White Collar\" nel ruolo dell'agente dell'FBI Peter Burke, interpreta il suo ex addestratore presso la CIA. Tra le guest star della quinta stagione sono presenti anche Mark Hamill, interprete di Luke Skywalker nella saga di \"Guerre stellari\"; Carrie-Anne Moss, interprete di Trinity nella trilogia di \"Matrix\"; Angus Macfadyen, interprete di Robert Bruce in \"Braveheart - Cuore impavido\"; Jeff Fahey, noto per aver interpretato Frank Lapidus in \"Lost\"; Ben Browder noto per il ruolo di John Crichton in \"Farscape\"; Justin Hartley, interprete di Freccia Verde in \"Smallville\"; David Koechner; Catherine Dent; Danny Pudi, protagonista di \"Community\"; Bo Derek e il celebre fumettista Stan Lee.\nEpisodi.\nLa prima stagione negli Stati Uniti d'America \u00e8 andata in onda sul canale NBC dal 24 settembre 2007 al 24 gennaio 2008. In Italia \u00e8 approdata sul canale pay Steel il 22 giugno 2008, mentre in chiaro \u00e8 stata trasmessa dal 9 giugno al 28 luglio 2009 su Italia 1.\nLa seconda stagione \u00e8 andata in onda sulla NBC dal 29 settembre 2008 al 27 aprile 2009 e su Steel dal 4 ottobre al 13 dicembre 2009, mentre in chiaro \u00e8 stata trasmessa dal 21 giugno al 30 agosto 2010 su Italia 1.\nLa terza stagione \u00e8 stata trasmessa negli Stati Uniti dal 10 gennaio al 24 maggio 2010. In Italia \u00e8 andata in onda su Steel dal 17 ottobre 2010, mentre in chiaro \u00e8 stata trasmessa dal 2 al 25 novembre 2011 su Italia 1.\nLa quarta stagione \u00e8 andata in onda sulla NBC dal 20 settembre 2010 al 16 maggio 2011; su Steel dal 6 agosto al 22 ottobre 2011, mentre in chiaro \u00e8 stata trasmessa dal 30 aprile al 25 maggio 2012 su Italia 1.\nLa quinta ed ultima stagione \u00e8 stata trasmessa sulla NBC dal 28 ottobre 2011 al 27 gennaio 2012; in Italia \u00e8 andata in onda su Steel dal 6 maggio 2012 al 29 luglio 2012, mentre in chiaro \u00e8 stata trasmessa dall'8 al 21 marzo 2013 su Italia 1.\nL'edizione italiana \u00e8 curata da Alberto Porto per Mediaset. Il doppiaggio \u00e8 stato eseguito presso Post in Europe sotto la direzione di Silvia Pepitoni per la prima stagione, poi da Monica Ward per tutte le restanti stagioni.\nEdizioni home video.\nI DVD e i dischi blu-ray della serie \"Chuck\" sono distribuiti dalla Warner Home Video.\nIl cofanetto della prima stagione, messo in commercio negli Stati Uniti d'America il 16 settembre 2008, oltre agli episodi andati in onda in TV, contiene: le scene tagliate, denominate \"Declassified Scenes\"; \"Il mondo di Chuck\", un approfondimento sul personaggio; \"Chuck on Chuck\", una serie di interviste a Zachary Levi, Joshua Gomez, Josh Schwartz e Chris Fedak; \"Chuck vs. The Chuckles\", gli errori degli interpreti sul set; e \"Il mondo di Chuck online\", una galleria di mini-featurette. La versione in blu-ray fu pubblicata negli USA l'11 novembre 2008.\nIl cofanetto della seconda stagione \u00e8 stato messo in commercio, contemporaneamente anche in blu-ray, il 5 gennaio 2010 negli USA e il 12 ottobre 2009 in Europa. Oltre agli episodi della stagione sono stati inclusi nel cofanetto: \"Truth, Spies and Regular Guys: Exploring the Mythology of Chuck\", un approfondimento sulla mitologia della serie; \"Dude in Distress: explore some of this season's best action sequences\", un approfondimento sulle migliori scene; \"Chuck: A Real Life Captain Awesome's Tips for Being Awesome\", un approfondimento su Devon \"capitan fenomeno\" Woodcomb; \"Chuck Versus the Webisodes: web originated minifeaturettes\", i webisodi pubblicati on-line; \"John Casey Presents: So You Want to be a Deadly Spy?\", uno speciale su John Casey; le scene eliminate e gli errori degli attori durante le riprese.\nLa terza stagione invece \u00e8 uscita in DVD e blu-ray il 7 settembre 2010 negli Stati Uniti, e il 10 ottobre in Europa. Il cofanetto include un approfondimento su Chuck, \"Chuck-Fu... and Dim Sum: Becoming a spy guy\"; uno sui \"Jeffster\", \"The Jeffster Revolution: The definitive mockumentary\"; le scene tagliate e gli errori degli interpreti sul set.\nLa quarta stagione \u00e8 uscita l'11 ottobre 2011 nel Nordamerica e il 3 ottobre in Europa.\nNon \u00e8 ancora stata pubblicata la versione italiana dell'edizione home video di nessuna stagione.\nAccoglienza.\nAscolti.\nNonostante gli spot promozionali della NBC e le ottime recensioni critiche ricevute, \"Chuck\" ha sofferto molto la concorrenza degli altri canali, essendo trasmessa in contemporanea con il talent show della ABC \"Dancing with the Stars\", la serie della FOX \"Dr. House - Medical Division\" e le sitcom della CBS \"How I Met Your Mother\" e \"Le regole dell'amore\". Inoltre, gli ascolti sono scesi dopo la sospensione dovuta allo sciopero degli sceneggiatori. Tuttavia nel maggio del 2010 \u00e8 stato riportato che la serie si \u00e8 classificata tra i primi venti programmi TV nella \"SocialSenseTV ratings\", una classifica che tiene conto della popolarit\u00e0 degli show statunitensi nelle interazioni tra gli utenti attraverso i principali social media, quali blog e forum.\nLa prima stagione negli Stati Uniti \u00e8 stata seguita in media da 8,68 milioni di telespettatori, la seconda da 7,36 milioni, la terza da 5,99 milioni e la quarta da 5,58 milioni.\nCritica.\nLe recensioni sulla serie \"Chuck\" furono molto positive sin dalle prime pubblicazioni. A fine 2007 il \"Rolling Stone\" la inser\u00ec nella sua lista di programmi preferiti (\"We Like to Watch\"), mentre \"USA Today\" defin\u00ec la performance di Zachary Levi \"incredibilmente avvincente\", classificando la serie con tre stelle su quattro. A fine 2008 il \"TIME\" e il \"Chicago Tribune\" nominarono \"Chuck\" una delle dieci serie TV migliori dell'anno, mentre anche tante altre testate, tra cui il sito \"Television Without Pity\", il quotidiano \"The Miami Herald\", il \"Pittsburgh Post-Gazette\", il \"The Star-Ledger\" e il \"The New York Observer\" inserivano la serie nelle loro liste dei migliori programmi televisivi dell'anno.\nIn particolare Maureen Ryan sul \"Chicago Tribune\" ha scritto che la serie presta molta attenzione alla narrazione, e non si concentra solo sul lato comico. Grazie ad un buon livello di emozioni, suspense, trama e interpretazioni \"Chuck\" \u00e8 diventato uno dei programmi pi\u00f9 piacevoli del momento. Anche James Poniewozik sul \"TIME\" ha definito \"piacevole\" la serie e \"molto interessanti e divertenti\" i nuovi episodi della seconda stagione. Alan Sepinwall sul \"The Star-Ledger\" l'ha anche definita lo show con il pi\u00f9 alto tasso di \"puro intrattenimento\", spiegando che ci\u00f2 che rende la serie speciale \u00e8 il calore e l'umanit\u00e0 che fanno da sfondo alle scene comiche, nonch\u00e9 le ottime interpretazioni degli attori.\nAnche nel corso della terza stagione sono arrivate critiche positive. \"USA Today\" l'ha definita la migliore serie in programmazione sul canale NBC dopo la prima di stagione.\nPrimati.\n\"Chuck\" \u00e8 la prima serie televisiva al mondo a contenere un episodio interamente girato in 3D. Si tratta dell'episodio \"Chuck vs. la rock star\", della seconda stagione, trasmesso in 3D anche in Italia su Steel.\nCitazioni e riferimenti.\nNegli episodi di \"Chuck\" si assiste spesso a citazioni e riferimenti ad altre opere, specie serie televisive e film. In \"Chuck vs. il diamante\" Morgan paragona Chuck a Ian Solo e Bryce al suo nemico il cacciatore di taglie Boba Fett; pi\u00f9 tardi Morgan implora il suo migliore amico con le stesse parole di Leila Organa (sostituendo ovviamente Obi-Wan Kenobi con Chuck Bartowski) \"Aiutami, Chuck Bartowski, sei la mia unica speranza\", ovvie citazioni dalla saga di \"Guerre stellari\". Nell'episodio Chuck vs. Chinatown il vecchietto sulla sedia a rotelle (interpretato da James Hong) si chiama Ben Lo Pan, riferimento a David Lo Pan interpretato dallo stesso Hong nel 1986 nel cult movie Grosso guaio a Chinatown. Nell'episodio \"Chuck vs. il verme della sabbia\" ad esempio, il timer della bomba che Chuck disinnesca si ferma a \"0:07\" secondi dall'esplosione, esattamente come accade a James Bond nel film \"Goldfinger\" (James Bond e due film della serie, tra cui lo stesso \"Goldfinger\" e \"Bersaglio mobile\" sono citati nell'episodio). Stesso riferimento \u00e8 ripetuto nell'episodio \"Chuck vs. il rebus\" della seconda stagione, quando Chuck e Jill risolvono il rebus \"0:07\" secondi prima della scadenza del timer collegato. Nell'episodio \"Chuck vs. la nemesi\" Chuck e Bryce parlano la lingua klingon, facente parte dell'universo della celebre saga di \"Star Trek\".\nMolti sono i riferimenti al film del 1985 \"Spie come noi\", con Chevy Chase e Dan Aykroyd. In diverse occasioni viene citato un bug chiamato GLG-20, stesso nome usato sotto copertura dai protagonisti del film. Il nome del personaggio Emmett Millbarge \u00e8 formato dalla fusione dei nomi degli stessi due protagonisti del film di John Landis, Emmett Fitz-Hume e Austin Millbarg. Inoltre, Chevy Chase \u00e8 presente tra le guest star della seconda stagione.. In una scena dell'episodio \"Chuck vs. il morto vivente\", si possono vedere Chuck e Sarah che stanno guardando proprio questo film.\nAltra opera cinematografica citata spesso nella serie \u00e8 \"Ritorno al futuro\". Nell'episodio \"Chuck vs. la DeLorean\", come suggerito dal titolo, \u00e8 protagonista una DeLorean DMC-12 simile a quella della celebre saga di Robert Zemeckis. In \"Chuck vs. la rock star\" alla fine dell'episodio appare la scritta \"to be continued...\" con lo stesso font di quelle presenti nei finali dei film della trilogia, mentre in \"Chuck vs. l'anello\", quando i \"Jeffster\" stanno per iniziare a suonare al matrimonio di Ellie, Jeff dice ai violoncellisti: \u00abOsservate me per i cambi\u00bb, citando la scena di \"Ritorno al futuro\" in cui Marty McFly si rivolge all'orchestra prima di esibirsi al ballo scolastico. Inoltre tra le guest-star della terza stagione \u00e8 presente Christopher Lloyd, che ha interpretato il dottor Emmet \"Doc\" Brown nella trilogia, nel ruolo di uno psichiatra, a cui Chuck si rivolge proprio chiamandolo \"Doc\". Durante la terza stagione sono chiari anche i riferimenti a \"Superman\". L'agente Daniel Shaw \u00e8 infatti interpretato da Brandon Routh, protagonista del film \"Superman Returns\", e nel settimo episodio Chuck ha anche l'occasione di definirlo \u00abun tipo alla Superman\u00bb, parlando con Hannah, interpretata da Kristin Kreuk, famosa per aver interpretato Lana Lang in \"Smallville\", serie facente parte dell'universo multimediale legato alle avventure del celebre supereroe.\nA volte sono stati fatti riferimenti anche alla trilogia de \"Il padrino\". Nell'episodio \"Chuck vs. Mister Colt\" durante i colloqui per il posto da vice-direttore del \"Buy More\", Lester imita il modo di atteggiarsi di Don Vito Corleone, mentre in \"Chuck vs. il primo omicidio\" si vede Big Mike baciare Morgan dicendo \u00abSo che sei stato tu, Morgan. Mi hai spezzato il cuore. Mi hai spezzato il cuore!\u00bb, citando cos\u00ec la scena de \"Il padrino - Parte II\" in cui Michael Corleone bacia Fredo dicendo le stesse cose..\nNell'ultima puntata della seconda stagione, \"Chuck vs. l'Anello\", dopo aver installato l'Intersect 2.0 e sconfitto le spie nemiche, Chuck esclama \u00abRagazzi, conosco il Kung Fu!\u00bb, come Neo in \"Matrix\". Tale citazione si ripete due volte nella quarta stagione; la prima nell'episodio \"Chuck vs. Volkoff\" quando Chuck, dopo aver reinstallato lIntersect 2.0 che aveva temporaneamente perso esclama \u00abRagazzi, conosco il Kung Fu!... Di nuovo.\u00bb, e la seconda nell'ultimo episodio della quarta stagione, \"Chuck vs. Decker\", quando Morgan installa per sbaglio l'Intersect.Nell'episodio \"Chuck vs. la banca del male\" in cui Chuck e Sarah entrano nella banca di Macau: dopo essere passati attraverso un metal detector ed averlo fatto attivare, una guardia si avvicina a Sarah per controllarla, ma lei lo colpisce ed inizia una sparatoria. L'intera scena ricorda quella di Matrix in cui Neo e Trinity entrano nel grattacielo dove \u00e8 tenuto prigioniero Morpheus. Chuck e Sarah inoltre indossano dei lunghi cappotti neri e degli occhiali da sole, come i due protagonisti del film. La trilogia viene nuovamente omaggiata nella quinta stagione: Gertrude Verbanski \u00e8 interpretata da Carrie-Anne Moss, che nei tre Matrix vest\u00ec i panni di Trinity; inoltre, in \"Chuck vs. lo zip drive\" Morgan schiva alcuni proiettili a lui indirizzati in una sequenza bullet time, come fece Neo nel primo film fronteggiando l'agente Smith.\nL'episodio \"Chuck vs. il licenziamento\" comincia con una chiara citazione dal \"Grande Lebowski\", dove Chuck ha una barba lunga e un aspetto trasandato con tanto di vestaglia uguale al protagonista del film dei fratelli Cohen, Drugo, con il sottofondo musicale di Kenny Rogers e la sua \"Just dropped in\". Inoltre l'episodio si chiude con lo stesso fermo immagine con cui termina \"Rocky III\", con Chuck e Casey che riprendono la scena dell'incontro amichevole tra Rocky Balboa e Apollo Creed accompagnata dal brano \"Eye of the tiger\", colonna sonora del film. Nella quarta stagione Linda Hamilton ha interpretato la madre di Chuck, Mary Bartowski, che nel decimo episodio ha occasione di rivolgersi al figlio dicendogli \u00abVieni con me se vuoi vivere!\u00bb, una della frasi pi\u00f9 celebri della serie cinematografica \"Terminator\", dove la stessa Linda Hamilton ha impersonato il personaggio di Sarah Connor. Nel primo episodio della quarta stagione, inoltre, appare la guest star Dolph Lundgren, il quale ripete la stessa frase che lo rese famoso, \u00abti spezzo in due\u00bb, interpretando il ruolo di Ivan Drago in Rocky IV.\nNell'episodio \"Chuck vs. Babbo Natale\" c'\u00e8 una citazione da \"Trappola di cristallo\" (\"Die Hard\") e da \"58 minuti per morire - Die Harder\" (\"Die Hard 2\"). Il cugino di Big Mike \u00e8 infatti interpretato da Reginald VelJohnson che interpreta nel film lo stesso personaggio, riconoscibile per il nome, Al, e per la mania di cibarsi di plumcake, oltre al fatto di ritrovarsi a gestire una situazione con ostaggi.\nPer quanto riguarda i riferimenti ad altre serie televisive, un esempio si ha gi\u00e0 nell'episodio \"Chuck vs. l'elicottero\" quando Chuck, mentre ha un \"flash\", esclama: \u00abIl volo 815 della Oceanic \u00e8 stato abbattuto da un missile terra-aria...\u00bb, chiaro riferimento a \"Lost\". Nel sesto episodio della prima stagione inoltre, nelle scene finali viene ripreso con lo stesso tema musicale il finale dell'episodio \"Conto alla rovescia\" della serie \"The O.C.\", nel quale Ryan raggiunge di corsa Marissa per la festa di Capodanno giusto in tempo prima della mezzanotte; in questo caso \u00e8 Chuck a raggiungere Morgan per quella di Halloween. Un'altra citazione, questa volta esplicita e riferita ad una serie televisiva pi\u00f9 recente, si trova nell'episodio \"Chuck vs. gli ultimi dettagli\" in cui Morgan, coinvolto nella missione di recupero della pericolosa arma Norseman, esclama: \u00abCasey, hanno l'acido, proprio come in quella scena disgustosa di \"Breaking Bad\" \u00bb, riferimento appunto alla scena del maldestro scioglimento di un cadavere nell'acido nel secondo episodio della prima stagione di \"Breaking Bad\".\nL'episodio \"Chuck vs. la tigre\" si apre con una parodia dei titoli di testa di Cuore e batticuore. Nell'episodio, Chuck e Sarah si trovano a collaborare con due spie sposate che ricordano molto i personaggi del suddetto telefilm. Nello stesso episodio Morgan afferma che l'arma usata per l'addestramento sia caricata con proiettili Full Metal Jacket, citazione dal film di Stanley Kubrick che comprendeva nel cast Adam Baldwin.\nAll'inizio del sedicesimo episodio della terza stagione, \"Chuck vs. il dente\", riferendosi al fatto che non ci sia niente da vedere in TV, Chuck dice \"S\u00ec, i luned\u00ec sera sono un vero mortorio...\". Questa \u00e8 una citazione autoironica, perch\u00e9 negli \"Stati Uniti\" in quel periodo la serie andava in onda proprio di luned\u00ec sera.\nNel'episodio 19 della terza stagione, Morgan e Casey sottomettono i capi dell'Anello; Morgan afferma \"Se voi siete il male, io sono la cura\" (frase pronunciata dal protagonista del film Cobra del 1986), ed immediatamente Casey risponde \"Rilassati, Cobra. Il tuo fucile \u00e8 senza proiettili\".\nNel secondo episodio della quinta stagione Morgan paralizza in un istante con la pistola un nemico che si era presentato con un'esibizione di spada di qualche secondo, chiaramente una citazione dalla scena in cui Indiana Jones fredda un nemico nel bazar in \"I predatori dell'arca perduta\"; lo stesso Chuck si complimenta con Morgan chiamandolo Indy.\nNel quattordicesimo episodio della quarta stagione c'\u00e8 un noto riferimento al film 127 ore, dove Casey rimane bloccato a causa di un masso caduto gi\u00f9 da un muro dicendo che si dovrebbe tagliare il braccio. Nel dodicesimo episodio della quinta stagione, \"Chuck vs. Sarah\", Morgan trova alla DARPA un mantello che rende invisibile ci\u00f2 a cui si avvolge, ed esclama \"Tu sei un mago, Harry.\", alludendo alla serie di Harry Potter, il cui protagonista ha proprio un mantello dell'invisibilit\u00e0.\nNell'episodio \"Chuck vs. l'angelo della morte\" ad esempio, in un \"flash\" di Chuck viene fatto riferimento all'agente segreto russo Litvinenko. Il font utilizzato da Jeff e Lester per la loro band, i \"Jeffster\", \u00e8 lo stesso usato dalla famosa rockband AC/DC. Altro riferimento al mondo della musica si trova nell'episodio della seconda stagione \"Chuck vs. Missile Command\", dove un terrorista internazionale si chiama Farrokh Bulsara, ovvero il nome reale Freddie Mercury. Inoltre per trovare il codice di comando dei missili, bisogna vincere al gioco seguendo le note di Tom Sawyer una canzone dei Rush.\nNell'episodio della quinta stagione \"Chuck vs. le spie di cuore\" vi \u00e8 l'ennesimo riferimento a Lost (episodio finale della prima stagione) quando Jeff, prima di aprire una botola si rivolge a Lester e Big Mike recitando testuali parole: \"Una volta aperta la botola non si torna pi\u00f9 indietro\".\nNell'episodio della quarta stagione \"Chuck vs. il Belga\" vi \u00e8 un riferimento alla serie Terminator: The Sarah Connor Chronicles, durante il dialogo tra John Casey e Greta interpretata da Summer Glau, prima la definisce un'assassina parando con Morgan ed in seguito egli esclama \"sei terminata\", licenziandola dal Buy More.\nNel 23\u00ba episodio della quarta stagione, la madre di Chuck viene ripresa dalle telecamere di sorveglianza nella sua cella (stanza 13) mentre esegue trazioni utilizzando il suo letto, famosa scena vista in Terminator 2 dove lei esegue lo stesso esercizio nella sua stanza in manicomio."}
{"id": "1376491", "revid": "6923", "url": "https://it.wikipedia.org/wiki?curid=1376491", "title": "Pierangelo Manzaroli", "text": "Carriera.\nClub.\nNella sua carriera ha vestito le maglie di Cosmos, Cailungo e Calcio San Marino e Pennarossa. Con la maglia della sua nazionale ha collezionato ben 38 presenze tra il 1991 ed il 2001.\nAllenatore.\nDa allenatore-giocatore ha guidato il Pennarossa alla storica conquista del Campionato sammarinese e del Trofeo Federale, dopo aver perso ben due finali (in campionato e Coppa Titano) contro il Domagnano.\nAlla guida della Libertas invece \u00e8 riuscito a conseguire il primo storico risultato utile in ambito europeo, pareggiando a Serravalle con gli irlandesi del Drogheda United il 19 luglio 2007 in un incontro valevole per i preliminari di Coppa UEFA 2007-2008.\nDal 2007 \u00e8 commissario tecnico Nazionale B e nel 2008 la formazione sammarinese da lui guidata \u00e8 entrata nella storia del calcio sammarinese superando il primo turno di qualificazione della Uefa Regions Cup nel girone disputato allo Stadio Olimpico di Serravalle.\nUn risultato ottenuto grazie alla vittoria 1-0 sull'Ungheria e al pareggio 1-1 con la Macedonia.\nNel 2009 guida la nazionale sammarinese under 15 al torneo olimpico di Nyon dove, dopo la sconfitta nella partita inaugurale contro la Macedonia, ottiene un altro importante successo contro il Lichtenstein.\nDal 2010 \u00e8 il C.T. dell'Under-21 sammarinese, con cui ha ottenuto una serie di buoni risultati nel girone di qualificazioni agli Europei 2013. Dopo aver sfiorato il pareggio contro Cipro (2-1 per i ciprioti con gol della vittoria a tempo scaduto), a giugno 2012 centra, con i biancazzurrini, il primo storico pareggio in Europa, imponendo lo 0-0 alla Grecia, squadra in lotta per la qualificazione.\nA luglio ottiene l'abilitazione ad allenatore di seconda categoria \u2013 UEFA dopo aver superato l'esame a Coverciano. Contemporaneamente continua a svolgere l'attivit\u00e0 di allenatore presso il settore giovanile selezionato della Federazione Sammarinese Giuoco Calcio.\nA giugno 2013 inizia un nuovo biennio alla guida della Nazionale Under-21. Dopo aver sfiorato il pareggio all'esordio in Lituania (2-1 il risultato finale con gol del sorpasso a 7 minuti dal termine), il 6 settembre i biancazzurri colgono uno storico successo, imponendosi 1-0 sul Galles grazie ad una rete di Juri Biordi.\nIl 15 febbraio 2014 la FSGC lo sceglie per sostituire Giampaolo Mazza sulla panchina della nazionale maggiore. Il suo posto alla guida della nazionale under 21 viene preso da Mirco Papini.\nNella stagione 2013-2014, alla guida degli Allievi Nazionali del San Marino, accede per la prima volta alle finali nazionali del Campionato Allievi Professionisti Prima e Seconda Divisione. Ai sedicesimi i biancazzurri incontrano il Messina e, nonostante due pareggi (2-2 in casa, 1-1 in trasferta), non riescono ad accedere agli ottavi di finale.\nEsordisce sulla panchina della Nazionale sammarinese l'8 giugno 2014, nell'amichevole persa 3-0 contro l'Albania.. Dopo aver affrontato, nel cammino di qualificazione agli Europei 2016, Lituania, Inghilterra e Svizzera, il 15 novembre 2014, nel quarto incontro ufficiale, la Nazionale da lui guidata conquista uno storico pareggio contro l'Estonia (0-0), mettendo a segno il primo punto sammarinese nelle qualificazioni europee (in precedenza la Nazionale di San Marino aveva ottenuto due pareggi nelle qualificazioni ai Mondiali: 0-0 contro la Turchia a Serravalle, il 28 marzo 1993, e 1-1 in Lettonia, il 25 aprile 2001). L'8 settembre 2015, in Lituania, i biancazzurri vengono sconfitti di misura in pieno recupero, vanificando il pareggio riacciuffato da Matteo Vitaioli a inizio ripresa con una gran punizione (2-1).\nNel biennio successivo, quello di qualificazione ai Mondiali FIFA 2018, la Nazionale sammarinese, inserita in un girone di ferro che vede al via anche la Germania campione del mondo in carica, va incontro a sconfitte anche pesanti, ma si toglie la soddisfazione di segnare due reti: quella in Norvegia, firmata da Mattia Stefanelli, e quella in Azerbaijan, realizzata da Mirko Palazzi.\nAccanto all'impegno di commissario tecnico della Nazionale, la Uefa lo nomina Tecnical Observer in occasione dell'Uefa Under 16 Development Tournament disputato a San Marino nel maggio 2016.\nNel giugno 2014 \u00e8 tra i promotori dell'Associazione Sammarinese Allenatori Calcio, divenuta operativa nel settembre dello stesso anno in seguito all'approvazione dello statuto da parte del consiglio federale della FSGC.\nIl 17 novembre 2017 viene sollevato dall'incarico di ct della nazionale sammarinese dopo oltre tre anni.\nNell\u2019estate 2019 viene nominato responsabile tecnico e organizzativo della societ\u00e0 Polisportiva Riccione dando vita al progetto calcistico giovanile \u201cFootball\u2019s Future\u201d improntato su una innovativa modalit\u00e0 di insegnamento e su uno staff tecnico altamente qualificato. In due stagioni la nuova realt\u00e0 cresce notevolmente nei numeri e si consolida, anche grazie all\u2019importante collaborazione stretta con l\u2019Atalanta, una delle migliori societ\u00e0 professionistiche italiane in ambito giovanile. \u00a0\nStatistiche.\nStatistiche da allenatore.\nNazionale nel dettaglio.\n\"Statistiche aggiornate al 4 giugno 2018.\""}
{"id": "1376496", "revid": "767487", "url": "https://it.wikipedia.org/wiki?curid=1376496", "title": "Psycroptic", "text": "Gli Psycroptic sono un gruppo musicale technical death metal australiano con venature stilistiche groove metal e metalcore formatosi a Hobart nel 1999.\nBiografia.\nGli Psycroptic sono stati fondati nel 1999 dai fratelli Haley con il nome \"Disseminate\".\nCon questo nome i fratelli Haley incisero solo una demo nel 1998, dopodich\u00e9 fondarono gli Psycroptic, la cui formazione vedeva Dave Haley alla batteria, il fratello Joe alla chitarra, Cameron Grant al basso e Matthew Chalk alla voce."}
{"id": "1376502", "revid": "1543377", "url": "https://it.wikipedia.org/wiki?curid=1376502", "title": "Macrozamia lucida", "text": "Macrozamia lucida \u00e8 una pianta della famiglia delle Zamiaceae, endemica dell'Australia.\nDescrizione.\n\u00c8 una pianta acaule con un corto fusto dal diametro di 8\u201320\u00a0cm.\nPresenta foglie disposte a corona, di colore verde scuro brillante, lunghe 70\u2013120\u00a0cm. Ogni foglia \u00e8 composta da 50-120 foglioline lunghe 150\u2013350\u00a0mm, con apice non spinescente, inserite su un rachide mediale, con un lungo picciolo privo di spine.\nI coni maschili sono fusiformi, lunghi 12\u201315\u00a0cm, terminanti con una spina apicale lunga sino a 12\u00a0mm. Quelli femminili sono ovoidali, lunghi 15\u201320\u00a0cm long, con spina apicale di 6\u201350\u00a0mm.\nI semi sono ovoidali, lunghi 22\u201325\u00a0mm con un tegumento esterno di colore rosso.\nDistribuzione.\nL'areale della specie \u00e8 ristretto al Queensland meridionale (Australia), nella zona costiera compresa tra Brisbane e Nambour.\nImpollinazione.\nQuesta specie utilizza cattivi odori per allontanare gli insetti pronubi dai fiori maschili spingendoli verso quelli femminili. Il meccanismo \u00e8 stato recentemente descritto da alcuni scienziati dell'Universit\u00e0 dello Utah guidati dalla biologa Irene Terry. Nel periodo fertile, che dura non pi\u00f9 di quattro settimane all'anno, la temperatura degli organi riproduttivi maschili della \"M. lucida\" aumenta fino a dieci gradi in pi\u00f9 rispetto all'ambiente circostante. Questo fenomeno \u00e8 accompagnato da un rilascio di odori tossici che costringono gli insetti (e con loro il polline) ad allontanarsi. I fiori femminili, invece, non emanano mai un odore cos\u00ec forte e sono quindi in grado di attirarli. L'insetto pronubo \u00e8 \"Cycadothrips chadwicki\", un piccolo insetto dell'ordine dei tisanotteri."}
{"id": "1376503", "revid": "439868", "url": "https://it.wikipedia.org/wiki?curid=1376503", "title": "Colletorto", "text": "Colletorto \u00e8 un comune italiano di abitanti della provincia di Campobasso, in Molise, facente parte del distretto turistico Molise orientale. Il paese dista circa 45 chilometri da Campobasso, capoluogo regionale, e circa 40 chilometri da Termoli (CB), citt\u00e0 sulla costa adriatica dove si trova il porto e il pi\u00f9 vicino casello autostradale (A14).\nGeografia fisica.\nIl paese \u00e8 situato nella parte sud-est del medio Molise su una collina alta circa 500 m. Il centro abitato si divide in due zone geografiche: il \"Colle\" (la parte alta) e la \"Terra\" (la parte bassa) dove sorge il corso principale \"Corso Vittorio Emanuele\". Esso attraversa il paese fino al centro storico \"Campo dei fiori\", dove si pu\u00f2 trovare la Chiesa di San Giovanni Battista, il Palazzo Marchesale, il Municipio e la Torre Angioina, dalla quale \u00e8 possibile ammirare la splendida vista sulla montagna del Gargano, il Lago di Lesina, il Mar Adriatico e le Isole Tremiti.\nIl territorio \u00e8 circondato da alberi di ulivo secolari, boschi di querce e da coltivazioni pi\u00f9 rade di cereali e foraggi vari.\nNel territorio comunale di Colletorto passa il fiume Fortore, il quale segna il confine con la Puglia. Al confine si estende parte del (diga) Lago di Occhito. Altri torrenti importanti sono il vallone di Santa Maria, affluente del Fortore, e il torrente Cigno, affluente del Lago di Occhito.\nIl territorio comunale varia da un'altezza di 98 m della vallata del Fortore ai 776 m del Monte Crocella che sovrasta l'abitato.\nStemma.\nIn passato, lo stemma del Comune di Colletorto era rappresentato da una ruota.\nNel 1982 avvenne la consegna del nuovo stemma all'amministrazione comunale del tempo. Esso, ancora oggi, raffigura in campo dorato una lampada azzurra da cui scaturisce un'imponente fiamma rossa. Il Gonfalone in cui \u00e8 inserito consiste in un drappo rosso e azzurro riccamente ornato da ricami d'argento.\nStoria.\nIl paese viene menzionato per la prima volta nei registri angioini del 1320, sotto il nome di C\"ollis Tortus\", il che fa pensare che la sua esistenza sia precedente all'incoronazione della Regina Giovanna I di Napoli, figlia di Carlo II d'Angi\u00f2.\nMolto si \u00e8 detto sul nome originario del paese: da \"Colle Toro\" a \"Colle Forte\", passando per \"Colleobtorto\", proprio come scriveva secoli addietro un certo Padre Gonzaga. Ma oltre alle discordanze sul nome originario, altre supposizioni si fanno circa la visita della Regina Giovanna d'Angi\u00f2. Fatto sicuro \u00e8 che ella fece costruire una torre merlata che ancora oggi si erge a monumento rappresentativo del comune. Essa sorge nell'area denominata \"Largo Angioino\" e costituisce, insieme al palazzo marchesale e alla Chiesa Madre, il culmine del centro storico.\nMonumenti.\nTorre Angioina.\nLa torre venne edificata durante il governo di Giovanna I di Napoli sopra una fortificazione normanna. La torre ha pianta cilindrica, di mole robusta, alta 25 metri, con mura a coronamento in alto, una serie di beccatelli e merlature, rifatte con il restauro del dopo terremoto del 2002. La torre domina la vallata di Santa Maria e la valle del Fortore, non si sa l'anno preciso di realizzazione, ma \u00e8 da ipotizzare il periodo 1343-82, quando Giovanna I regn\u00f2 a Napoli. Gli storici fanno risalire la costruzione al 1369, come da un documento regio viene testimoniata l'attenzione della regina verso il territorio di Colletorto, devastato dalle incursioni di Luigi d'Ungheria d'Angi\u00f2. La torre venne realizzata insieme a un castello, trasformato poi nel palazzo marchesale, ha l'interno diviso in pi\u00f9 piani, fornito di un camino, intorno al quale la truppa si riscaldava durante l'inverno. Vi \u00e8 anche un \"trabucco\" che serviva per gettare i cadaveri dei soldati morti o dei prigionieri uccisi nella condotta di scarico. La torre dopo la famiglia d'Angi\u00f2, pass\u00f2 a vari feudatari di Colletorto, finch\u00e9 nel 1959 venne ceduta al Comune dalla famiglia D'Antini.\nOggi la Torre Angioina \u00e8 il simbolo del paese e sono molte le iniziative e le manifestazioni legate a questo monumento storico. In particolare il Corteo e la Rievocazione storica in onore della Regina Giovanna. Un corteo in costumi d'epoca ripropone le principali figure storiche del tempo: sbandieratori, dame di corte, nobili, popolani, giullari e la Regina. Il corteo attraversa l'intero corso principale e arriva alla Torre Angioina, dove si svolge la manifestazione.\nPalazzo Marchesale.\nLa torre \u00e8 circondata dal Palazzo Marchesale costruito nel settecento sui resti dell'antico castello a cui la torre apparteneva, a opera del marchese Bartolomeo Rota che in quei tempi regnava sul paese, caratterizzato da due entrate che si affacciano su due diverse strade del paese, sulla facciata principale che si affaccia sulla piazzetta dove sorge la chiesa madre \u00e8 visibile sopra l'arco di entrata lo stemma dei Rota, una ruota sormontata da una corona reale, al suo interno sono conservate quattro tele raffiguranti le stagioni, di autore anonimo, ma gli esperti ne riconoscono in esse la mano di Paolo Gamba quindi di Scuola Napoletana.\nChiesa Madre di San Giovanni Battista.\nScrive il Tria: \u00abQuesta Chiesa sotto il titolo di S. Giovanni Battista [\u2026] e incapace rispetto al numero degli Abitatori, a' prieghi anche della Communit\u00e0, dell'Arciprete, e Clero, nella Visita del 1730. Ordinassimo darsi a tutto ci\u00f2 riparo. Quindi fatta compra a spese della medesima Chiesa di pi\u00f9 Case, che si trovavano attorno, e quelle demolite, tosto fu dato principio alla nuova fabbrica [\u2026] restando della vecchia fabbrica il solo Campanile, che \u00e8 ben formato\u00bb, della vecchia chiesa considerata non adeguata, abbattuta e ricostruita per ordine dello stesso vescovo Tria intorno al 1730 \u00e8 rimasto solo il campanile che coincide, caso raro se non unico, con l'entrata e che d\u00e0 un aspetto particolare a tutta la costruzione.\nLa porta pi\u00f9 antica \u00e8 quella laterale, detta \"dei Morti\", forse perch\u00e9, fino a qualche tempo fa vi uscivano i morti, dopo la funzione in Chiesa. Tutto il portale \u00e8 finemente lavorato e sull'architrave \u00e8 possibile notare la testa decapitata di San Giovanni Battista. Per quanto riguarda il campanile, \u00e8 presente la cella campanaria con due campane laterali e una campana pi\u00f9 grande sulla facciata d'ingresso. Il tutto \u00e8 sormontato da un tamburo ottagonale che regge la cuspide. Le campane suonano a festa durante le varie cerimonie religiose e durante le ore della giornata.\nLa Chiesa ha una sola navata, non sono presenti cappelle e le nicchie dei santi sono poste sotto gli archi murari delle pareti laterali, con antistante altare.\nAll'interno della chiesa sono conservate una tela di Paolo Gamba datata 1751 \"La Sacra Famiglia\" e un dipinto su legno del 1600 del famoso pittore e architetto il Zincaro, Antonio Solaro. ma di fattura molto pregevole raffigurante la \"Madonna delle Purit\u00e0\", gi\u00e0 presente anche nell'antica chiesa. Dal 1779 sono presenti in Chiesa le reliquie di San Teodoro e, successivamente, quelle di San Vittorino, Santa Clementina, Santa Gioconda.\nLa chiesa e il campanile sono stati sottoposti a restauro e opere di rinforzo a seguito del terremoto del Molise del 2002, caratteristica dovuta alla nuova copertura \u00e8 il colore arancione della punta del campanile.\nDietro l'antica chiesa c'era il cimitero poi spostato per costruire la nuova chiesa nel 1731 alla Porta maggiore della Terra.\nMonastero di S. Alfonso.\nIl Monastero di S. Alfonso dei Liquori fu costruito a spese del marchese Bartolomeo Rota signore di Colletorto con il beneplacito del vescovo di Larino del tempo, Mons.Tria.\nPrima della costruzione del nuovo convento, a Colletorto c'era un altro convento di piccole dimensioni sotto il titolo di S. Maria del Carmine, che fu abitato dai monaci dello stesso ordine i Carmelitani Scalzi, e poi soppresso colla generale soppressione dei Conventini sotto Innocenzo X.\nIl \u00abcantiere\u00bb per la costruzione del nuovo convento fu aperto nel 1730 (furono usate le pietre delle rovine dell'antica abbazia di S. Eustachio in Pantasia che era situata nel territorio del casale di S. Eustachio o San Stazio che attualmente fa parte del territorio di San Giuliano di Puglia) e terminato entro il 1744 (anno in cui il Tria scrive il suo libro) e il convento nuovo fu consegnato ai PP. Riformati di S. Francesco della Provincia di S. Angelo che lo abitarono fino al 1810, anno in cui la congregazione fu soppressa e il convento pass\u00f2 al Demanio che l\u00f2 assegn\u00f2 alla Mensa Vescovile di Larino, una decina di anni dopo il Vescovo Raffaele Lupoli riapr\u00ec il convento e lo assegn\u00f2 alle Suore del SS. Redentore, le suore Liquorine (in questi anni il monastero acquisisce la denominazione attuale in onore di S. Alfonso dei Liquori fondatore dell'ordine delle liquorine), poi seguite dalle stimmatine, poi seguite nel 1953 dalle suore dell'ordine delle figlie di Maria, le Immaticolatine, che potenziarono l'attivit\u00e0 scolastica/educativa del convento, con l'istituzione nel 1959 dell'Istituto Magistrale Parificato.\nL'istituto chiuse nel 1992 e con esso il convitto e il convento.\nOpera particolare \u00e8 l'affresco di Paolo Brunetti datato 1737 ispirato a l'ultima cena e situato nel refettorio del convento.\nIl convento conserva al suo interno statue di Paolo Saverio di Zinno e dipinti di Placido Flaxis (conosciuto anche come Placico Flascis).\nIl convento e la sua chiesa hanno subito gravi danni causati dal terremoto del Molise del 2002, la chiesa \u00e8 stata completamente restaurata mentre il convento ha subito solo un restauro parziale per la messa in sicurezza. Il 5 agosto del 2000 \u00e8 stata posta nelle vicinanze del convento una statua in bronzo di Padre Pio, circondata da un piccolo giardino.\nChiesa del Purgatorio.\nLa Chiesa del Purgatorio,\nsconsacrata, situata alla fine del corso principale nella zona delle antiche mura di cinta del paese, fu eretta intorno al 1700 - 1726 (1726 anno in cui i confratelli prendono possesso \"ufficiale\" della struttura per riunirvisi) come sede della confraternita \"laicale\" del SS. Sacramento e delle anime del Purgatorio (in alcuni scritti \u00e8 citata come Congregazione del S.S. Sacramento e dei Morti) nata nel 1607 con autorizzazione di papa Paolo V (10 giugno 1607), ma riconosciuta giuridicamente solo nel 1776 col Decreto Reale del re delle Due Sicilie Ferdinando IV. Essa rappresenta l'ingresso al borgo antico di Colletorto tramite due vecchie porte, \"Campo dei Fiori\" e \"Porta Nuova\", in direzione della parrocchia. \nIl corpo della chiesa ha subito diverse trasformazioni fino alle sembianze attuali, nel 1909 sub\u00ec un incendio che distrusse gravemente gli arredi interni della struttura, adesso si presenta con un grande orologio funzionante centrale posto sulla cima. \nLa chiesa ha subito delle trasformazioni nella parte esterna dopo la ristrutturazione eseguita per i danni causati dal terremoto del Molise del 2002, attualmente \u00e8 usata come sala convegni e mostre.\nLa Chiesa ha un grosso orologio civico, tra i pi\u00f9 grandi della regione del Molise, collocato tra due piccoli campanili a vela durante il fascismo, quando si spese la vita della confraternita. Sull'architrave del portale c'\u00e8 una scritta oscura \"incertum est\" per ricordare quali modalit\u00e0 bisogna osservare per entrare senza problemi nell'aldil\u00e0. Un altro simbolo che si pu\u00f2 osservare sul portale \u00e8 un teschio , riportato in bassorilievo che aveva come obiettivo quello di richiamare i fedeli a mostrare un comportamento corretto.\nChiesa di S. Maria di Loreto.\nLa Chiesa di S. Maria di Loreto, situata nel luogo, dove c'era il Castello di Loreto, costruita da Monsignor Persio Caracci nell'anno 1638 il Tria la descrive cos\u00ec:\n\u00abella per\u00f2 \u00e8 assai povera, unita all'Arcipretura; e nell'anno 1734 con diligenza del sopraddetto D. Fulvio di Rosa \u00e8 stata restaurata, e pulita, provvedendola ancora di tutto il necessario. Contigua ad essa si vede l'abitazione per lo Romita\u00bb la chiesa ha subito un restauro negli anni novanta del 1900.\nEra anche la cappella funeraria di Romolo Campanelli e della sua famiglia.\nC'erano varie chiese e cappelle situate soprattutto nella zona della fonte cerasa-contrada santa Lucia ed erano le chiese di S. Rocco (ancora in piedi ai tempi del Tria), S. Vincenzo e S. Lucia tutte distrutte da secoli.\nMonumento ai caduti.\nPosto alla fine di Corso Vittorio Emanuele fu costruito dopo la Grande guerra. Era composto da un cippo marmoreo su cui poggiava una statua di bronzo, la statua fu tolta per ordine del governo nel 1943 per essere fusa e contribuire allo sforzo bellico per la costruzione di armi, adesso \u00e8 sostituita da una statua in marmo raffigurante una figura alata con una corona di alloro posto sull'antico cippo della vecchia statua. Alla base del monumento sono state collocate le lapidi contenenti i nomi dei Caduti di tutte le guerre.\nFontane.\nIl paese \u00e8 pieno e circondato da fontane ricche di acqua. In passato si andava a prendere l'acqua con un contenitore di rame che veniva portato in testa sopra un fazzoletto. Oggi rimangono una testimonianza del passato e rappresentano luoghi d'incontro per gli abitanti. \nInfrastrutture e trasporti.\nColletorto \u00e8 collegato con i principali centri del Basso Molise tramite servizio autobus.\nCuriosit\u00e0.\nFesta antica e molto particolare di Colletorto che mischia sacro e profano sono i \"fuochi di S. Antonio\" (17 gennaio), che segna l'inizio del carnevale. Essa consiste nella preparazione di fal\u00f2 da parte di ogni rione del paese che festeggia con cibo tipico, bevande e musica fino al mattino intorno al fuoco. I fal\u00f2 vengono accesi all'imbrunire ed \u00e8 tradizione la benedizione del parroco ad ogni fuoco. Il carnevale \u00e8 salutato il marted\u00ec grasso con la sfilata dei carri allegorici (questa \u00e8 una tradizione recente), i quali rappresentano in maniera satirica personaggi e situazioni della vita quotidiana.\nUn'altra curiosit\u00e0: grazie alla posizione geografica del paese, nelle giornate prossime al Solstizio d'estate \u00e8 possibile vedere il sole che sorge sul mare. Secondo una credenza, guardando in quella direzione la mattina del 24 di Giugno \u00e8 possibile notare, in una bacinella riempita d'acqua, la testa di San Giovanni Battista, patrono di Colletorto.\nCucina.\nLa cucina colletortese, come quella molisana, rispecchia l'origine contadina della sua gente. \u00c8 costituita da piatti semplici, legati ai prodotti della terra.\nAnticamente le famiglie allevavano le galline, capre e maiali che fornivano uova, latte e carne per tutto l'anno; con la mietitura del grano si ricavava la farina per preparare il pane e la pasta; in estate si raccoglievano i pomodori che venivano trasformati in salsa per la conserva annuale; dai vigneti proveniva l'uva da cui si ricavava il vino e, infine, gli oliveti fornivano le olive necessarie per produrre olio. Oggi sono poche le famiglie che si dedicano ancora a questa tradizione.\nAlla base di ogni piatto domina l'olio extravergine di oliva, che viene utilizzato a crudo e nelle fritture, oppure come tocco finale per una vellutata.\nOgni stagione e ricorrenza ha le sue pietanze: a Natale ricorrono \"i cav'zun\", panzerotti ripieni di una crema fatta con ceci passati e cioccolata; le \"scarole\", preparate con una sfoglia sottile a cui viene data una forma a spirale, fritte ed insaporite con il miele; le \"scarpelle\", pasta di pane fritta ed arrotolata. Durante il cenone della viglia di Natale \u00e8 tradizione preparare gli \"spaghetti con la mollica\", un primo piatto condito con sugo rosso di anguilla e mollica di pane passata in padella con olio, aglio e prezzemolo. A Pasqua, invece, si ha \"u car'sell\", un autentico panettone colletortese. Tra i tipi di pasta tipica, inoltre, spuntano i \"ciufelli\" e \"la sagna\". Altro piatto tipico: \"i torcinelli\", preparati con le interiora di agnello tenute insieme dalle stesse budella ed aromatizzati con rosmarino e origano che ne esaltano il sapore.\nSociet\u00e0.\nTradizioni folkloristiche.\nLista fiere (citazione):Prima domenica di giugno e sabato precedente e luned\u00ec seguente in Colletorto e non risultano \u00abmercati\u00bb in quegli anni fonte: Annali civili del regno delle Due Sicilie, Volumi 34-36 Regno di Napoli, Ministero degli affari interni,1844 lo stesso recita anche la Corografia fisica, storica e statistica dell'Italia e delle sue isole..., Volume 11 edizione 1845 editori Firenze Di Attilio Zuccagni-Orlandini.\nSecondo il Tria (Memorie storiche civili, ed ecclesiastiche della citt\u00e0, e diocesi di Larino-Libro IV-Di Colletorto) le feste erano 3: \"Oltre alla Festa di precetto, che si osserva per tutta la Chiesa in onore della Nativit\u00e0 di S. Gio: Battista a' 24. di giugno, in questa Terra si osserva anche di precetto 1'altra, che si celebra a' 29. d'Agosto, in memoria della sua\nDecollazione\u00bb (citazione),altra festa particolare di Colletorto in quegli anni(periodo del 1744) era la festa del 3 dicembre per S. Francesco Saverio.\nNota: l'unica festa di quelle menzionate sopra che viene ancora celebrata ai giorni nostri \u00e8 la festa del patrono del paese, S. Giovanni Battista, il 29 agosto.\nLe principali ricorrenze sono:\nEconomia.\nL'economia \u00e8 di carattere prevalentemente agricolo e poggia sulla produzione di cereali e un ottimo olio extravergine d'oliva che da breve ha ottenuto la denominazione di origine protetta la DOP Molise. Il Comune, spinto dalla volont\u00e0 di valorizzare e far conoscere la bont\u00e0 dell'olio prodotto nell'agro di Colletorto, aderisce all'Associazione Nazionale Citt\u00e0 dell'Olio.\nColletorto possiede una propria cultivar di olivo, l'oliva nera di Colletorto. Nell'agro comunale sono presenti circa 250.000 piante che producono intorno ai 30.000 quintali di olive all'anno.\nL'altra attivit\u00e0 agricola praticata a Colletorto \u00e8 la cerealicoltura. I mezzi meccanici sempre pi\u00f9 sofisticati consentono la lavorazione dei campi in breve tempo e facilitano le operazioni di raccolta del prodotto.\nOltre all'agricoltura, frutti, vini, oli e alla coltivazione del grano, a Colletorto si annoverava anche una fabbrica di cappelli nel 1868.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nGemellaggi -Comune di Colletorto"}
{"id": "1376504", "revid": "154326", "url": "https://it.wikipedia.org/wiki?curid=1376504", "title": "Pio di Carpi", "text": ""}
{"id": "1376507", "revid": "287204", "url": "https://it.wikipedia.org/wiki?curid=1376507", "title": "\u00c1ngel Acebes", "text": "Biografia.\nNato a Pajares de Adaja, in Provincia di Avila, il 3 luglio 1958, \u00e8 laureato in giurisprudenza presso l'Universit\u00e0 di Salamanca. Milit\u00f2 nel gruppo \"juventudes centristas\" del partito Uni\u00f3n de Centro Democr\u00e1tico. Inizi\u00f2 la sua carriera politica come consigliere comunale di Avila nel 1987, quindi come sindaco della stessa citt\u00e0 dal 1991 al 1995.\nCon la vittoria del Partito Popolare di Jos\u00e9 Mar\u00eda Aznar alle elezioni generali del 1996, il primo ministro Aznar lo nomin\u00f2 coordinatore generale. Assunse poi l'incarico di ministro della Pubblica Amministrazione (gennaio 1999-marzo 2000), quindi quello di ministro di Giustizia (marzo 2000-luglio 2002) e ministro degli Interni (luglio 2002-2004).\nDurante questo suo ministero si intensific\u00f2 la lotta dello Stato contro il gruppo terrorista ETA ed egli si rese famoso per la sua convinta opposizione generalizzata ai movimenti di rivendicazione delle autonomie regionali. Tuttavia il suo mandato come ministro degli Interni viene ricordato particolarmente per la sua ripetuta, poi errata, attribuzione dell'attentato dell'11 marzo 2004 al gruppo terrorista ETA.\nNei giorni immediatamente successivi all'attentato dell'11 marzo Acebes, come portavoce del governo, continu\u00f2 ad insistere sulla responsabilit\u00e0 del gruppo ETA, nonostante le indagini della polizia andassero delineando in modo sempre pi\u00f9 esaustivo la probabile matrice islamista dell'attentato. Nonostante le prove apportate, gli arresti effettuati ed il processo in corso, l'esponente del Partito Popolare si annovera tra le persone che rivendicano il dubbio sull'effettiva responsabilit\u00e0 dell'attentato, sostenendo che le indagini successive sono frutto della manipolazione del Partito Socialista, volta ad influenzare il voto dei cittadini spagnoli chiamati alle urne pochi giorni dopo la strage di Madrid (la cosiddetta \"teor\u00eda de la conspiraci\u00f3n\").\nDopo la sconfitta elettorale alle ultime elezioni generali del 2004, Acebes fu eletto segretario generale del Partido Popular al congresso del 2004, e lo rimase fino al 2008."}
{"id": "1376511", "revid": "2170044", "url": "https://it.wikipedia.org/wiki?curid=1376511", "title": "Bencini (azienda)", "text": "Bencini \u00e8 stata un'azienda italiana produttrice di fotocamere e, dagli anni sessanta, anche cineprese e proiettori per il passo ridotto.\nStoria.\nAntonio Bencini, toscano originario della provincia di Firenze, durante la Grande Guerra era tecnico aeronautico nel reparto ricognitori e cominci\u00f2 a riparare le macchine fotografiche, di fabbricazione francese, usate per i rilievi. Dopo la guerra mise a frutto l'esperienza maturata, creando a Firenze, nel 1920, la societ\u00e0 F.I.A.M.M.A. per la produzione di fotocamere, che fu acquisita nel 1935 dalla Ferrania. Trasferitosi a Torino, fond\u00f2 la FILMA, anch'essa assorbita dalla Ferrania nel 1937. Nel 1938 fond\u00f2 a Milano la ICAF, poi diventata CMF e, dal 1946, CMF Bencini. Nell'immediato dopoguerra fu affiancato nell'attivit\u00e0 dal figlio Roberto.\nNel 1933, oltre agli apparecchi in legno per professionisti, cominci\u00f2 a produrre fotocamere economiche in metallo per dilettanti. Tra queste rimangono famose: la \"Argo\" degli anni Trenta (Film 120); le \"Robi\" e \"Gabri\", dai nomi dei suoi figli Roberto e Gabriella; la serie \"Comet\", cio\u00e8 Comet (1948), Comet I e Comet S (1950), Comet II (1951) e la particolare Comet III del 1954, tutte per film 127; inoltre la serie \"Koroll\" (film 120).\nSul finire degli anni Cinquanta comparvero anche modelli per il 35 millimetri, rispettivamente la Comet 35 e la Koroll 35. Negli anni Sessanta inizi\u00f2 la produzione destinata al passo ridotto, comprendente cineprese, come le Comet 8 e Super 8, e proiettori, come il P 140, destinato all'8 mm e al Super 8. L'attivit\u00e0 produttiva \u00e8 cessata negli anni Ottanta."}
{"id": "1376517", "revid": "3082", "url": "https://it.wikipedia.org/wiki?curid=1376517", "title": "Pietro il Patrizio", "text": ""}
{"id": "1376518", "revid": "217591", "url": "https://it.wikipedia.org/wiki?curid=1376518", "title": "Crispino e Crispiniano", "text": "Crispino e Crispiniano (m. Soissons, 25 ottobre 286) furono due giovani cristiani che subirono il martirio durante l'impero di Massimiano.\nAgiografia.\nSecondo la tradizione agiografica, erano due giovani cristiani inviati da Roma nella Gallia Belgica come missionari; qui diffondevano il Vangelo e si mantenevano esercitando il mestiere di calzolai. Durante l'impero e le persecuzioni anticristiane ordinate da Massimiano furono arrestati dal prefetto Rizio Varo e, sotto lusinghe, minacce e torture, si prov\u00f2 a far loro rinnegare la fede in Ges\u00f9 Cristo. In un accesso d'ira per il fallimento, il prefetto Rizio Varo si sarebbe ucciso gettandosi nel fuoco. L'imperatore Massimiano, per vendetta, condann\u00f2 i due giovani cristiani a morte. \nI loro corpi furono poi nascosti e conservati da alcuni fedeli, che al termine delle persecuzioni, li deposero in due sepolcri vicini, dove poi sorse la basilica a loro dedicata a Soissons. \nSono titolari dell'antica cattedrale di Soissons (VI secolo).\nPur essendo le vicende della loro vita ricavabili solo da testi agiografici arricchiti da numerosi elementi favolistici, l'antichit\u00e0 e la diffusione del culto dei due martiri sembrano provarne la storicit\u00e0.\nMemoria liturgica il 25 ottobre. Sono patroni dei calzolai, avendo essi stessi svolto questo mestiere, dei conciatori di pelli, di Porto Sant'Elpidio e San Mauro Pascoli.\nLa battaglia di Azincourt.\nForse il giorno di San Crispino \u00e8 meglio conosciuto per essere citato da Shakespeare nell\"'Enrico V\" (1599), nello specifico dallo stesso re Enrico V nel discorso ai suoi uomini prima della battaglia di Agincourt, avvenuta il 25 ottobre 1415. "}
{"id": "1376521", "revid": "107077459", "url": "https://it.wikipedia.org/wiki?curid=1376521", "title": "0874", "text": "0874 \u00e8 il prefisso telefonico del distretto di Campobasso, appartenente al compartimento di Pescara.\nIl distretto comprende la parte meridionale della provincia di Campobasso ed alcuni comuni della provincia di Isernia. Confina con i distretti di Termoli (0875) a nord, di San Severo (0882) e di Foggia (0881) a est, di Benevento (0824) e di Caserta (0823) a sud, di Isernia (0865) e di Vasto (0873) a ovest.\nAree locali e comuni.\nIl distretto di Campobasso comprende 74 comuni suddivisi nelle 4 aree locali di Bojano (ex settori di Bojano, Riccia e San Giuliano del Sannio), Campobasso, Larino (ex settori di Bonefro, Casacalenda, Larino e Sant'Elia a Pianisi) e Trivento (ex settori di Frosolone, Lucito, Sant'Angelo Limosano, Torella del Sannio e Trivento), e nelle 18 reti urbane di Bagnoli del Trigno, Bojano, Bonefro, Campobasso, Campolieto, Casacalenda, Casalciprano, Castropignano, Frosolone, Larino, Lucito, Montefalcone nel Sannio, Riccia, San Giuliano del Sannio, Sant'Angelo Limosano, Sant'Elia a Pianisi, Torella del Sannio e Trivento. I comuni compresi nel distretto sono: Bagnoli del Trigno (IS), Baranello, Bojano, Bonefro, Busso, Campobasso, Campochiaro, Campodipietra, Campolieto, Casacalenda, Casalciprano, Castelbottaccio, Castellino del Biferno, Castelmauro, Castropignano, Cercemaggiore, Cercepiccola, Civitacampomarano, Colle d'Anchise, Colletorto, Duronia, Ferrazzano, Fossalto, Frosolone (IS), Gambatesa, Gildone, Guardialfiera, Guardiaregia, Jelsi, Larino, Limosano, Lucito, Lupara, Macchia Valfortore, Matrice, Mirabello Sannitico, Molise, Monacilioni, Montagano, Montefalcone nel Sannio, Montelongo, Montemitro, Montorio nei Frentani, Morrone del Sannio, Oratino, Petrella Tifernina, Pietracatella, Pietracupa, Provvidenti, Riccia, Ripabottoni, Ripalimosani, Roccavivara, Rotello, Salcito, San Biase, San Felice del Molise, San Giovanni in Galdo, San Giuliano del Sannio, San Giuliano di Puglia, San Massimo, San Polo Matese, Santa Croce di Magliano, Sant'Angelo Limosano, Sant'Elena Sannita (IS), Sant'Elia a Pianisi, Sepino, Spinete, Torella del Sannio, Toro, Trivento, Tufara, Ururi e Vinchiaturo .\nAREE LOCALI E RETI URBANE\nArea Locale di Bojano\nComprende le Reti Urbane di Bojano, Riccia e San Giuliano del Sannio.\nRete Urbana di Bojano\nComprende i Comuni di Bojano, Campochiaro, Colle d'Anchise, Guardiaregia, San Massimo.\nRete Urbana di Riccia\nComprende i Comuni di Gambatesa, Jelsi, Riccia e Tufara.\nRete Urbana di San Giuliano del Sannio\nComprende i Comuni di Cercemaggiore, Cercepiccola, San Giuliano del Sannio e Sepino.\nArea Locale di Campobasso\nComprende le Reti Urbane di Campobasso, Campolieto, Casalciprano e Castropignano.\nRete Urbana di Campobasso\nComprende i Comuni di Baranello, Busso, Campobasso, Campodipietra, Ferrazzano, Gildone, Matrice, Mirabello Sannitico, Montagano, Oratino, Ripalimosani, San Giovanni in Galdo, Toro e Vinchiaturo.\nRete Urbana di Campolieto\nComprende i soli due Comuni di Campolieto e Monacilioni.\nRete Urbana di Casalciprano\nComprende il solo Comune di Casalciprano.\nRete Urbana di Castropignano\nComprende il solo Comune di Castropignano.\nArea Locale di Larino\nComprende le Reti Urbane di Bonefro, Casacalenda, Larino e Sant'Elia a Pianisi.\nRete Urbana di Bonefro\nComprende i Comuni di Bonefro, Colletorto, San Giuliano di Puglia e Santa Croce di Magliano.\nRete Urbana di Casacalenda\nComprende i Comuni di Casacalenda, Guardialfiera, Morrone del Sannio, Provvidenti e Ripabottoni.\nRete Urbana di Larino\nComprende i Comuni di Larino, Montelongo, Montorio nei Frentani, Rotello ed Ururi.\nRete Urbana di Sant'Elia a Pianisi\nComprende i Comuni di Macchia Valfortore, Pietracatella e Sant'Elia a Pianisi.\nArea Locale di Trivento\nComprende le Reti Urbane di Bagnoli del Trigno, Frosolone, Lucito, Montefalcone nel Sannio, Sant'Angelo Limosano, Torella del Sannio e Trivento.\nRete Urbana di Bagnoli del Trigno\nComprende il solo Comune di Bagnoli del Trigno (IS).\nRete Urbana di Frosolone\nComprende i soli due Comuni di Frosolone (IS) e Sant'Elena Sannita (IS).\nRete Urbana di Lucito\nComprende i Comuni di Castelbottaccio, Castellino del Biferno, Castelmauro, Civitacampomarano, Lucito, Lupara e Petrella Tifernina.\nRete Urbana di Montefalcone nel Sannio\nComprende i Comuni di Montefalcone nel Sannio, Montemitro e San Felice del Molise.\nRete urbana di Sant'Angelo Limosano\nComprende i Comuni di Limosano, San Biase e Sant'Angelo Limosano.\nRete Urbana di Torella del Sannio\nComprende i Comuni di Duronia, Fossalto, Molise, Pietracupa e Torella del Sannio.\nRete Urbana di Trivento\nComprende i Comuni di Roccavivara, Salcito e Trivento."}
{"id": "1376529", "revid": "1543377", "url": "https://it.wikipedia.org/wiki?curid=1376529", "title": "0875", "text": "0875 \u00e8 il prefisso telefonico del distretto di Termoli, appartenente al compartimento di Pescara.\nIl distretto comprende la parte settentrionale della provincia di Campobasso. Confina con i distretti di San Severo (0882) a est, di Campobasso (0874) a sud e di Vasto (0873) a ovest.\nAree locali e comuni.\nIl distretto di Termoli comprende 13 comuni compresi nell'unica area locale di Termoli (ex settori di Palata e Termoli), e divisi tra le 5 reti urbane di Guglionesi, Palata, Petacciato, San Martino in Pensilis e Termoli. I comuni compresi nel distretto sono: Acquaviva Collecroce, Campomarino, Guglionesi, Mafalda, Montecilfone, Montenero di Bisaccia (la marina fa parte del distretto di Vasto), Palata, Petacciato, Portocannone, San Giacomo degli Schiavoni, San Martino in Pensilis, Tavenna e Termoli .\nRETI URBANE DELL'UNICA AREA LOCALE DI TERMOLI\nRete Urbana di Guglionesi\nComprende il solo Comune di Guglionesi.\nRete Urbana di Palata\nComprende i Comuni di Acquaviva Collecroce, Mafalda, Montecilfone, Montenero di Bisaccia (tranne la marina), Palata e Tavenna.\nRete Urbana di Petacciato\nComprende il solo Comune di Petacciato.\nRete Urbana di San Martino in Pensilis\nComprende il solo Comune di San Martino in Pensilis.\nRete Urbana di Termoli\nComprende i Comuni di Campomarino, Portocannone, San Giacomo degli Schiavoni e Termoli."}
{"id": "1376530", "revid": "125099797", "url": "https://it.wikipedia.org/wiki?curid=1376530", "title": "Antonio Di Jorio", "text": "Noto soprattutto come autore di canzoni popolari abruzzesi, ha scritto anche molta musica sinfonica, cameristica, operistica e sacra.\nBiografia.\nPietro Antonio Di Jorio, detto familiarmente Angeluccio, nasce nel 1890 da una famiglia decimata dalla mortalit\u00e0 infantile: sopravviveranno, di sette fratelli, solo lui e il primogenito Pasquale, di tredici anni pi\u00f9 anziano.\nPasquale gioca un ruolo molto importante nella formazione musicale di Antonio. Con la banda di cui \u00e8 direttore conduce il fratello, cornista, in un tour nell'Europa dell'est (1902), e di l\u00ec a poco persuade il padre, Girolamo, a tentare di iscrivere il ragazzo al conservatorio di Napoli. Grazie all'aiuto del maestro Camillo De Nardis, che esamina i suoi primi lavori, Antonio viene ammesso a studiare armonia e composizione.\nDiplomatosi il 15 novembre 1909, Di Jorio intraprende la sua carriera nella Napoli del primo Novecento, mantenendosi con la sua arte: come direttore di spettacoli di rivista e come pianista, non di rado prestandosi ad accompagnare le prime pellicole cinematografiche mute. Ma intanto scrive canzoni napoletane e inizia a riscuotere i primi successi, facendosi conoscere e apprezzare da grandi nomi della cultura, come Di Giacomo, E. A. Mario, Scarfoglio e Serao.\nSu questa scia, dal 1911, si decide a un nuovo passo avanti, cimentandosi con il genere dell'operetta. Vedono cos\u00ec la luce \"La pecorella smarrita\", \"La traversata dell'Atlantico\" e altri sedici lavori di qui al 1948.\nDopo la prima guerra mondiale, nel 1919, il maestro rientra al paese natale, Atessa, dove un anno dopo sposa la fidanzata Caterina Rafanelli, da cui avr\u00e0 la figlia Pasquina. Torna cos\u00ec, stavolta da direttore, alla banda musicale cittadina. Si apre a questo punto il periodo dominato dalla canzone abruzzese. Forte dell'esperienza bandistica, conosciuti i poeti Cesare De Titta e Luigi Illuminati, Di Jorio avvia una commistione tra forme strumentali e canore, trasponendo le proprie canzoni in marce o facendole accompagnare dalla banda. Non abbandoner\u00e0 mai questo genere, e comporr\u00e0, nell'arco di tutta la vita, ben 112 canzoni abruzzesi che tuttora popolano i repertori dei cori regionali, imponendosi come autore di melodie popolari e introducendo in esse anche un nuovo gusto, pi\u00f9 sobrio, delle realizzazioni armoniche.\nPer molti anni Di Jorio dirige la banda di Atri, e in seguito quella di Ripatransone, nelle Marche, dove sar\u00e0 impegnato anche nell'insegnamento, e presso il teatro \"Luigi Mercantini\". Finch\u00e9, nel 1932, vince il concorso per una cattedra di musica e canto alle magistrali, risultando secondo a livello nazionale.\nNominato professore a Forlimpopoli e ancora attivo come direttore bandistico a Rimini, Di Jorio inaugura qui un'altra fase importante della propria carriera musicale sperimentando il genere sinfonico (con \"Abruzzo\", \"Prima rapsodia abruzzese\", \"Sogno di bimbi\", \"Terra d'Aligi\" e altri lavori), quello lirico (con le opere \"A la fonte\", \"L'inghippo\", \"La Magalda\" e \"La vergine di Cesarea\") e quello sacro (con le messe \"Assumpta est Maria\", \"Est vita ventura\", \"Haec dies\" e \"Jesus Redemptor\"), senza dimenticare la musica da camera.\nMa l'estro di Di Jorio continua a esprimersi contemporaneamente in vari ambiti, come \u00e8 testimoniato dalle collaborazioni con la coreografa Liliana Merlo, con la quale realizza il balletto \"Egloga abruzzese\", fantasia coreografica su trama di Giuseppe Garofalo rappresentata al Cineteatro Pomponi di Pescara nel 1960 con repliche al Teatro romano di Juvanum nel 1962 e nel 1964 al Teatro Comunale di Atri, e da quella con il regista Guido Salvini per la messa in scena di \"La Figlia di Iorio\" di Gabriele D'Annunzio, presso il Teatro-monumento di Pescara, nell'agosto del 1963, interpretata da Salvo Randone, Laura Carli, Giulio Bosetti, Claudia Giannotti, Elena Zareschi e Giuliana Lojodice.\nL'orizzonte espressivo prediletto rimarr\u00e0 sino in ultimo quello dei generi popolari, inclusa la canzone italiana (ne comporr\u00e0 120, fra cui anche alcune per bambini, come \"La barchetta di carta\", finalista allo Zecchino d'Oro 1961).\nMuore a Rimini nel 1981.\nI manoscritti del maestro, donati al comune di Atri, hanno formato l\"'Archivio Di Jorio\", istituito nel 1996. Il comune natio di Atessa gli ha intitolato il teatro comunale presso il Municipio. \nIl 12 dicembre 2001 il Comune di Atri e l\"'Archivio Di Jorio\" celebrano il ventennale della scomparsa del musicista con una serata in suo onore che si svolge al Teatro Comunale di Atri. Oltre ad un intervento del direttore dell'archivio Concezio Leonzi su \"L'opera e la vita di Antonio Di Jorio\", Liliana Merlo rappresenta con gli allievi della sua scuola una delle sue ultime creazioni coreografiche, il \"Trittico abruzzese\", su musiche del repertorio cameristico di Di Jorio.\nOpere.\nCanzoni italiane.\nUn Gran Gal\u00e0 dijoriano fu dedicato al musicista dalla Settembrata abruzzese,all'interno della XLI edizione della manifestazione. Un grande evento che si tenne al Teatro Massimio di Pescara organizzato dall'allora Presidente della settembrata Antonio De Laurentis e curata dall'attrice e studiosa Franca Minnucci"}
{"id": "1376538", "revid": "1516566", "url": "https://it.wikipedia.org/wiki?curid=1376538", "title": "San Crispino", "text": ""}
{"id": "1376540", "revid": "237815", "url": "https://it.wikipedia.org/wiki?curid=1376540", "title": "Estella Warren", "text": "Biografia.\nNuoto sincronizzato.\nNata nell'Ontario, figlia di un rivenditore di auto usate ed una maestra elementare, ha rappresentato il Canada nel nuoto sincronizzato al Campionato Mondiale Acquatico giovanile.\nSi \u00e8 trasferita a Toronto a dodici anni per allenarsi con la squadra nazionale di nuoto sincronizzato. Ha fatto parte della squadra nazionale canadese di tale disciplina, arrivando a un passo dalla convocazione alle olimpiadi di Atlanta (guadagna la medaglia di bronzo ai mondiali giovanili di nuoto del 1995), prima di scegliere definitivamente il mondo dello spettacolo.\nModa.\nViene notata da un agente, che invia una polaroid ad una agenzia di New York, con la quale inizia la sua carriera di modella.\nAppare su importanti riviste come \"Sports Illustrated Swimsuit Issue\", \"Vogue\", \"Elle\", \"Marie Claire\", \"Mademoiselle\", \"GQ\", \"Esquire\", \"Flare\", \"Cosmopolitan\", \"Maxim\", \"InStyle\", \"Allure\", \"Harper's Bazaar\" e \"Vanity Fair\".\nSfila per In\u00e8s de la Fressange, Kenzo, Norma Kamali, Yves Saint Laurent, Sonia Rykiel, Paul Smith, Matthew Williamson, Bella Freud, Yohji Yamamoto, Rifat Ozbek, Isabel Marant.\n\u00c8 stata volto di brand come Victoria's Secret, Perry Ellis, De Beers, Cacharel, Cartier e della nota campagna pubblicitaria del celebre profumo Chanel N\u00ba 5, girata alla fine degli anni 90 dal regista Luc Besson.\nHa lavorato con i fotografi Ellen von Unwerth, Jean-Paul Goude, Arthur Elgort, Gilles Bensimon, Irving Penn, Patrick Demarchelier e Walter Chin.\nCinema.\nInizia la sua carriera d'attrice nel 2001 al fianco di Sylvester Stallone in \"Driven\" e nel remake de \"Il pianeta delle scimmie\" di Tim Burton. Nel 2003 recita in \"The Cooler\" e in \"Kangaroo Jack - Prendi i soldi e salta\". Nel 2005 interpreta in \"\" l'episodio 7\u00d702, Design e subito dopo nella serie madre \"Law &amp; Order\" l'ep 16x2, Flaw, che \u00e8 sia un crossover con il precedente, sia la sua conclusione. \nFa una apparizione nel secondo episodio della serie televisiva \"Mental\".\nNel 2011 appare nel video musicale \"I Need a Doctor\" di Dr. Dre featuring Eminem.\nArresto.\nIl 24 maggio 2011, la Warren \u00e8 stata arrestata a Los Angeles dopo aver presumibilmente colpito tre auto parcheggiate con la sua Toyota Prius e poi lasciato la scena. Alla fine la polizia l'ha trovata e l'ha arrestata per guida sotto l'influenza dell'alcol (DUI dall'inglese \"Driving under the influence\"). Durante il suo arresto si presume abbia preso a calci un ufficiale e ha resistito all'essere ammanettata. Pi\u00f9 tardi, alla stazione di polizia dove \u00e8 stato disposto il suo arresto, \u00e8 riuscita a sfilare le manette e a correre, ma \u00e8 stata subito ricatturata. Alla fine \u00e8 stata accusata di guida in stato di ebbrezza, \"colpisci e scappa\", aggressione e resistenza ad un ufficiale di polizia. La sua cauzione \u00e8 stata fissata a $100.000. \nIl 19 agosto 2011, la Warren entr\u00f2 in stato di \"mancata contestazione di guida ubriaca\", e le altre accuse furono ritirate; venne condannata alla frequenza di un centro di riabilitazione residenziale per quattro mesi.\nIl Dipartimento dello sceriffo della contea di Los Angeles ha registrato la data di nascita di Estella Warren il 23 dicembre 1970.\nAnche se \u00e8 ben consolidato che il 1978 \u00e8 l'anno di nascita di Estella Warren, alcune notizie riportarono 1970 come anno di nascita o anno da lei stessa dichiarato."}
{"id": "1376542", "revid": "767487", "url": "https://it.wikipedia.org/wiki?curid=1376542", "title": "La legge dell'ospitalit\u00e0", "text": "La legge dell'ospitalit\u00e0 (\"Our Hospitality\") \u00e8 un film del 1923 diretto da Buster Keaton.\n\u00c8 l'ultimo film per Keaton interpretato dal caratterista Joe Roberts, amico del regista e abituale comprimario in molti suoi film, che venne colpito da ictus durante le riprese. L'attore mor\u00ec a causa di un ictus successivo quando venne completato il film.\nIn questo film compaiono tre generazioni dei Keaton: Buster, suo padre nel ruolo di un ingegnere e il figlio di Buster nel ruolo di McKay da beb\u00e8 all'inizio del film.\nIl film \u00e8 noto anche con il titolo \"Accidenti che ospitalit\u00e0\".\nTrama.\nLe famiglie McKay e Canfield sono afflitte da un'eterna faida. I due capi famiglia si scontrano a duello e si uccidono a vicenda lasciando l'amaro compito di essere vendicati alla loro prole. Il giovane McKay tuttavia, non viene allevato nell'odio ma dato in affidamento ad una famiglia di New York. L'uomo crescer\u00e0 all'oscuro della faida tra la sua famiglia e i Canfield sino all'et\u00e0 di 21 anni quando erediter\u00e0 tutti i possedimenti dei McKay e dovr\u00e0 quindi recarsi al suo paese natale per prendere possesso delle propriet\u00e0 ereditate. Durante il viaggio in treno stringe amicizia con una giovane donna che si riveler\u00e0 essere figlia di Joseph Canfield, attuale capofamiglia dei Canfield che, quando sapr\u00e0 dell'arrivo del McKay dar\u00e0 il via a una caccia per tutto il paese e il giovane sar\u00e0 vittima dei loro continui attentati. Solo l'amore tra i due porter\u00e0 equilibrio e pace tra le due famiglie."}
{"id": "1376544", "revid": "124634057", "url": "https://it.wikipedia.org/wiki?curid=1376544", "title": "Tempio d'Oro", "text": "Il tempio d'Oro \u00e8 un tempio Sikh situato nella localit\u00e0 di Amritsar, nello Stato del Punjab, in India. \u00c8 considerato dai Sikh il tempio pi\u00f9 sacro della loro religione, oltre ad essere divenuto attualmente un'attrazione turistica di livello mondiale.\nA differenza de Mecca, sono benvenuti nel Tempio praticanti di tutte le religioni e fedi, le quali possono accedere al Santuario attraverso quattro porte situate a Nord, Sud, Est, Ovest. \nAd Amritsar viene offerto da mangiare gratuitamente a pi\u00f9 di un milione di persone al giorno.\nEtimologia.\nIl tempio \u00e8 maggiormente conosciuto nel mondo occidentale come il \"tempio d'Oro\", sebbene sia possibile trovarlo tradotto come il \"tempio d'Oro di Amritsar\". Tuttavia, il suo vero nome \u00e8 quello di Harmandir Sahib, (punjabi: \u0a39\u0a30\u0a3f\u0a2e\u0a70\u0a26\u0a30 \u0a38\u0a3e\u0a39\u0a3f\u0a2c o \u0a39\u0a30\u0a3f\u0a2e\u0a70\u0a26\u0a3f\u0a30 \u0a38\u0a3e\u0a39\u0a3f\u0a2c) &gt;, o anche \"Darbar Sahib\", \"Hari Mandir\", \"Harimandar\" tra le altre varianti, che significa letteralmente \"tempio di Dio\", essendo appunto composto dalle parole \"Hari\", \"Dio\", e \"Mandir\", \"Tempio\".\nStoria.\nIl quarto Guru del Sikhismo, Guru Ram Das (1534-1581), scav\u00f2 una cisterna che in seguito divenne nota come \"amritsar\" (letteralmente: \"laghetto del nettare dell'immortalit\u00e0\") e diede il nome alla citt\u00e0 che si svilupp\u00f2 intorno ad essa. A tempo debito, uno splendido edificio Sikh, \"Harmandir Sahib\" (che come gi\u00e0 detto significa letteralmente \"tempio di Dio\"), sorse al centro di questa cisterna e divenne il centro supremo del Sikhismo. Il suo \"sancta sanctorum\" giunse ad ospitare le composizioni \"Adi granth\" confinanti dei Guru sikh e di altri santi che si considera abbiano valori e filosofie sikh, ad es. Baba Farid, Kabir, ecc. La compilazione dell'Adi granth fu iniziata dal quinto Guru del Sikhismo, Guru Arjun Dev (1581-1606). Il tempio d'Oro sikh fu completato interamente verso l'epoca del sesto Guru del Sikhismo, Guru Hargobind.\nL'area di Amritsar.\nAmritsar \u00e8 situata nella regione di Majha del Punjab. Majha \u00e8 nota anche come il Bari Doab, dal momento che \u00e8 il Doab (da \"do\" = \"due\" e \"ab\" = \"acque\" o \"fiumi\") cio\u00e8 il tratto (fluviale) di terra che si trova tra due dei cinque grandi fiumi della provincia, il Ravi e il Beas. Come tale, Majha si trova nel cuore dell'antica regione del Punjab storico (di cui l'odierno Stato omonimo \u00e8 solo una parte). Oltre ad Amritsar, essa comprende Gurdaspur, Batala e Tarn Taran Sahib.\nCostruzione di Harmandir Sahib.\nOriginariamente, durante il 1574, il sito del tempio era circondato da un piccolo lago, in una fitta foresta. Il terzo dei sei Grandi Mogol, l'imperatore Akbar, che visit\u00f2 il terzo Guru sikh, Guru Amar Das, presso la vicina citt\u00e0 di Goindval, fu cos\u00ec impressionato dallo stile di vita della citt\u00e0 che assegn\u00f2 un \"jagor\" (la terra e la riscossione delle imposte di parecchi villaggi dei dintorni) alla figlia del Guru, Bhani, come dono per il suo matrimonio con Bhai Jetha, che in seguito divenne il quarto Guru sikh, Guru Ram Das. Quest'ultimo ampli\u00f2 il lago e vi costru\u00ec intorno una piccola citt\u00e0, che in seguito fu chiamata, dal nome del Guru Ram Das, \"Guru Ka Chak\", \"Chak Ram Das\" o \"Ram Das Pura\". \nFu durante la guida del quinto Guru, Guru Arjan Dev (1581-1606), che fu costruito il tempio completo. Nel dicembre 1588, il grande Sufi di Lahore, Hazrat Mian Mir, che era amico di Guru Arjan Dev Ji, inizi\u00f2 la costruzione dell'edificio ponendo la prima pietra delle fondamenta. Secondo la tradizione, un muratore raddrizz\u00f2 quella pietra, ma Guru Ram Das gli disse che, avendo egli disfatto l'opera appena compiuta da un uomo cos\u00ec santo, disastri si sarebbero potuti abbattere sul Tempio. Il tempio fu completato nel 1601. Attaccato in seguito dagli Afghani sotto Ahmed Shah Abdali, dovette essere sostanzialmente ricostruito negli anni 1760. Fu ancora seriamente danneggiato nel 1984, durante i violenti scontri tra i separatisti sikh guidati da Santo Jarnail Singh Bhindranwale, che vivevano nel tempio, e l'Esercito indiano, che li aveva attaccati con la cosiddetta Operazione Blue Star (v. pi\u00f9 avanti l'apposita sezione).\nIl Complesso di Harmandir Sahib e le aree nelle vicinanze.\nIl tempio \u00e8 circondato da un piccolo lago d'acqua, noto come il \"Sarovar\", che consiste di \"Amrit\" (\"Acqua Santa\"). Ci sono quattro entrate al tempio, che simboleggiano l'importanza dell'accettazione e dell'apertura; apparentemente, questo concetto \u00e8 una reminiscenza della tenda di Abramo nel Vecchio Testamento: la sua tenda era aperta su tutti e quattro i lati, al fine di poter accogliere i viaggiatori da tutte le direzioni. Chiunque voglia entrare nell'Harmandir Sahib pu\u00f2 farlo, indipendentemente dalla religione, dal colore, dal credo o dal sesso. Le uniche restrizioni sono che la persona non deve bere alcol, mangiare carne, fumare sigarette o altre droghe mentre si trova nel santuario. Tutti i templi sikh (\"Gurdwara\") nel mondo seguono questa regola tradizionale, secondo la quale ognuno \u00e8 libero di entrare. Quando entrano nei locali di Harmandir Sahib tutti devono coprirsi la testa in segno di rispetto (e a tal fine all'ingresso sono disponibili scialli per i visitatori), togliere scarpe e calze e lavarsi i piedi nel piccolo lago d'acqua.\nNel 1988, dopo l'Operazione Black Thunder, una stretta striscia periferica di terra (inclusi gli edifici) fu acquistata dal Governo, essenzialmente per creare una cintura di sicurezza. Nel processo un gran numero di persone fu trasferito e reinsediato. Tuttavia, il progetto incontr\u00f2 una forte resistenza da parte delle organizzazioni sikh, sia moderate sia militanti, e dovette essere abbandonato dopo che un alto ingegnere del Governo, collegato al progetto, era stato ucciso. Il progetto fu riesumato solo nel 1993 dal Vice Commissario Karan Bir Singh Sidhu, che fu altres\u00ec nominato Direttore di quello che veniva popolarmente chiamato Progetto \"Galliara\". Il Vice Commissario cambi\u00f2 il concetto della zona periferica da quello di cintura di sicurezza a quello di un secondo \"parikarma\", creando un paesaggio sereno pienamente coerente con l'eterea bellezza del Tempio d'Oro. Questo fu fatto in tranquilla consultazione con lo Shiromani Gurdwara Prabandhak Committee (SGPC), l'organizzazione responsabile della custodia dei templi sikh in India. Grazie a queste modifiche, oggi i pellegrini possono spostarsi a piedi nella \"Galliara\"; non sono permessi veicoli.\nArte e sculture monumentali.\nGran parte delle attuali dorature e opere in marmo decorative risalgono ai primi anni 1800. Tutte le opere in oro e quelle in marmo di squisita fattura furono realizzate sotto il patrocinio dell'Imperatore Ranjit Singh, Maharaja dell'Impero Sikh del Punjab. Lo \"Sher-e-Punjab\" (\"Leone del Punjab\") fu un importante donatore di ricchezze e materiali per il santuario ed \u00e8 ricordato con grande affetto dal popolo punjabi in generale e dalla comunit\u00e0 sikh in particolare. Il Maharaja Ranjit Singh costru\u00ec anche due degli altri pi\u00f9 sacri templi del Sikhismo. Ci\u00f2 era dovuto al fatto che il Maharaja Ranjit Singh aveva un profondo amore per il decimo Guru del Sikhismo Guru Gobind Singh. Gli altri due templi pi\u00f9 sacri del Sikhismo, da lui costruiti, sono Takht Sri Patna Sahib (luogo di iniziazione o di nascita di Guru Gobind Singh) e Takht Sri Hazur Sahib (luogo dell'ascensione al cielo di Guru Gobind Singh secondo la tradizione sikh).\nLe parti del Tempio d'oro.\nLa porta d'entrata \u00e8 chiamata \"Darshani Deorbi\". Nella parte superiore c'\u00e8 un tesoro composto da quattro serie di porte d'oro, baldacchini tempestati di gioielli e spade d'oro che furono usate per scavare il lago ai tempi della fondazione. Al di l\u00e0 delle due torri di guardia c'\u00e8 il luogo del \"Langar\".\nIl sacro \"Harimandir\", il Tempio, custodisce il Guru Granth Sahib, il libro sacro dei sikh, che viene insediato qui, ogni giorno alle 5 del mattino. A differenza dell'unica entrata dei templi ind\u00f9 e delle moschee musulmane, qui ci sono quattro entrate, a significare l'apertura alla gente di ogni classe sociale. Si dice che sia stato costruito sul luogo dove il Guru Nanak era solito meditare.\nIl corridoio di marmo lungo 60 metri unisce il \"parikrama\" (il marciapiede che circonda il lago) con il tempio \u00e8 sempre pieno di pellegrini che si dirigono verso il santuario centrale. Da qui si pu\u00f2 sentire il suono del \"kirtan\", il canto degli inni. La liturgia quotidiana del tempio inizia alle quattro del mattino e prosegue fino a mezzanotte. \nL' \"Akal Takht\", la dimora del libro, custodisce durante la notte il Guru Granth Sahib, il libro sacro che pu\u00f2 essere consultato solo di giorno nel tempio principale. Originariamente costruito dal Guru Hargobind, il sesto Guru, e ricostruito nel 1984, custodia un tempo le armi e le reliquie degli ultimi cinque Guru. Viene usato come centro di conferenze per tematiche d'importanza religiosa e politica.\nIl \"Lago dell'immortalit\u00e0\" sta davanti al complesso templare. Un racconto popolare narra come furono scoperte le cinque propriet\u00e0 che danno la vita al lago dell'immortalit\u00e0. Dopo essere stato portato da sua moglie in tutti i centri di pellegrinaggio, uno storpio lebbroso arriv\u00f2 al lago di Amristar. Not\u00f2 che i corvi neri che si immergevano nel lago ne uscivano come bianche colombe. Allora strisci\u00f2 fino a gettarsi nel lago. Ne usc\u00ec guarito. Accanto al lago vi sono ancora le assi servite al malato per strisciare nell'acqua.:\nEventi recenti.\nIl 6 luglio 2005 l'SGPC decise di installare telecamere a circuito chiuso intorno al Complesso di Harmandir Sahib e da allora ha aumentato ulteriormente le misure di sicurezza a causa di altri attacchi avvenuti in India contro aree religiose.\nOperazione Blue Star.\nFra il 3 e il 6 giugno 1984, l'Esercito indiano guidato dal Generale Kuldip Singh Brar condusse truppe nel Tempio d'Oro per arrestare un militante separatista chiamato Jarnail Singh Bhindranwale, che tentava di costituire uno Stato sikh indipendente nella provincia del Punjab (il cosiddetto Khalistan). Con alcuni seguaci, si rifugi\u00f2 nel Tempio d'Oro e resistette alla polizia che tentava di arrestarlo con l'accusa di atti di terrorismo. Infine il Primo ministro Indira Gandhi e il Presidente Zail Singh ordinarono all'esercito il sanguinoso assalto (Operazione Blue Star) al tempio che port\u00f2 alla morte di almeno 500 civili e 83 militari oltre che a ingenti distruzioni del complesso sacro.\nMolti sikh considerarono l'attacco come una profanazione del loro santuario pi\u00f9 sacro, e la loro rabbia ebbe profonde e drammatiche conseguenze: il 31 ottobre 1984, Indira Gandhi fu assassinata da due delle sue guardie del corpo sikh, Beant Singh e Satwant Singh. Anche il capo dell'Esercito indiano, Generale Arun Shridhar Vaidya, fu assassinato nel 1986. L'assassinio della signora Gandhi diede origine a sommosse anti-sikh su scala nazionale, in cui si stima che siano stati uccisi fino a 10.000 sikh.\nNel 1986 i restauri eseguiti sull'Akal Takhat, che il Governo indiano aveva intrapreso senza consultare gli interessati, furono rimossi. Un nuovo Akal Takht fu completato nel 1999 da Kar Seva.\nCelebrazioni ad Harmandir Sahib.\nUna delle pi\u00f9 importanti festivit\u00e0 \u00e8 \"Vaisakhi\", che \u00e8 celebrata nella seconda settimana di aprile (solitamente il 13). In tale giorno i sikh festeggiano la fondazione del Khalsa, che \u00e8 celebrata con fervore ad Harmandir Sahib. Altre importanti feste religiose sikh, come il giorno del martirio di Guru Teg Bahadur, il compleanno di Guru Nanak ecc., sono celebrate con altrettanta partecipazione religiosa. Similmente \"Diwali\" \u00e8 una delle festivit\u00e0 che vedono Harmandir Sahib magnificamente illuminata con \"divas\" o \"diyas\" (lampade) e fuochi d'artificio. Ci sono almeno 1-2 milioni di pellegrini che visitano il sacro santuario durante questi giorni speciali.\nCome gi\u00e0 accennato all'inizio, la maggior parte del popolo sikh visita Harmandir Sahib almeno una volta nella vita, in particolare durante occasioni speciali della propria vita. A differenza della Mecca, nella religione Sikh son tutti i benvenuti, infatti le 4 entrate situate a Nord-Sud ed Est-Ovest del Tempio d'oro rappresentano l'apertura verso tutti i lati, indipendentemente dalla loro religione, sesso, et\u00e0 e nazionalit\u00e0."}
{"id": "1376546", "revid": "1784425", "url": "https://it.wikipedia.org/wiki?curid=1376546", "title": "Edgar Savisaar", "text": "Ultimo presidente del Consiglio dei ministri della Repubblica socialista sovietica estone, \u00e8 il fondatore del Partito di Centro Estone, di cui \u00e8 stato il leader fino al 5 novembre 2016, quando un congresso straordinario ha scelto al suo posto J\u00fcri Ratas. In seguito alla riconquistata indipendenza del Paese, nel 1991, ha ricoperto per primo e \"ad interim\" la carica di Primo ministro dell'Estonia fino al 1992. \u00c8 stato in seguito ministro degli Interni e dell'Economia e sindaco di Tallinn.\nBiografia.\nDopo gli studi liceali, si iscrisse all'Universit\u00e0 di Tartu, dove nel 1973 si laure\u00f2 in Storia. Nel 1980 present\u00f2 la tesi di specializzazione sui \"Fondamenti socio-filosofici dei modelli globali del Club di Roma\".\nDal 1980 al 1988 lavor\u00f2 presso l'Istituto governativo per la programmazione economica. Durante il periodo 1988-1989 assunse il ruolo di direttore accademico della societ\u00e0 di consulenza Mainor.\nAutore di quattro libri, \u00e8 stato sposato tre volte ed \u00e8 padre di quattro bambini.\nLa carriera politica.\nRSS Estone.\nNel 1989 fu nominato vicepresidente del Consiglio dei ministri della Repubblica socialista sovietica di Estonia. Nel 1990 divenne ministro dell'Economia e poco pi\u00f9 tardi, il 3 aprile 1990, presidente del Consiglio dei ministri.\nPrimo ministro (1991-1992).\nQuando l'Estonia dichiar\u00f2 la propria indipendenza dall'Unione Sovietica, il 20 agosto 1991, assunse la carica di primo ministro della restaurata Repubblica di Estonia. Il suo governo \"ad interim\" rimase in carica fino al 29 gennaio 1992, quando fu costretto alle dimissioni dalle perduranti difficolt\u00e0 economiche della nazione.\nMinistro degli Interni (1995).\nDal 1992 al 1995 fu vicepresidente del Riigikogu, il Parlamento estone. Nel 1995 fu per alcuni mesi (17 aprile - 6 novembre) ministro degli Interni; durante il mandato fu coinvolto in uno scandalo di intercettazioni telefoniche illegali: fu accusato di aver registrato conversazioni private di avversari politici.\nSindaco di Tallinn (2001-2004).\nNonostante avesse annunciato l'intenzione di lasciare la politica fino a quando non fosse stata provata la sua estraneit\u00e0 alla vicenda delle intercettazioni, si present\u00f2 comunque alle elezioni politiche per il rinnovo del Riigikogu, diventando successivamente presidente del Consiglio comunale di Tallinn. Il suo ritorno a leader del Partito di Centro Estone provoc\u00f2 la scissione di una parte dei membri del partito.\nDal 2001 al 14 ottobre 2004 fu sindaco di Tallinn; durante il suo governo cittadino \u00e8 stato pubblicamente criticato per alcune scelte urbanistiche, ritenute vantaggiose per i membri del suo partito ma non per la citt\u00e0.\nMinistro dell'Economia (2005-2006).\nIl 12 aprile 2005 divenne ministro degli Affari economici e delle comunicazioni nel nuovo governo di coalizione formato dal primo ministro Andrus Ansip.\nNel 2006 \u00e8 stato capofila dei sostenitori della candidatura di Arnold R\u00fc\u00fctel alla presidenza della Repubblica, ma la vittoria \u00e8 andata a Toomas Hendrik Ilves: una scelta criticata da Savisaar, che l'ha attribuita al ruolo ostile e fazioso dei media e dei parlamentari. Si rifiut\u00f2 di congratularsi con Ilves.\nSindaco di Tallinn (2007-2015).\nTornato alla guida dell'amministrazione cittadina di Tallinn nel 2007, in aprile ha preso pubblicamente posizione contro lo spostamento della statua al soldato dell'Armata rossa dal centro della capitale a un sacrario periferico. Il trasferimento, deciso dal governo di Andrus Ansip, \u00e8 stato considerato dalla minoranza russa come una provocazione; Savisaar ha accusato Ansip di deliberato attentato all'unit\u00e0 della societ\u00e0 estone, provocando i russofoni. In un sondaggio \"on line\" condotto dal quotidiano \"Postimees\", l'87,4% degli interpellati ha ravvisato nelle parole di Savisaar un'istigazione alla violenza, mentre solo il 3.9% ha approvato il suo ragionamento. In seguito alle controversia, il 29 aprile, \u00e8 stata aperta una petizione \"on line\" per chiedere le sue dimissioni da sindaco, che si \u00e8 conclusa il 9 maggio dopo aver raccolto 98.200 firme."}
{"id": "1376551", "revid": "765341", "url": "https://it.wikipedia.org/wiki?curid=1376551", "title": "Hylobates muelleri", "text": "Il gibbone di M\u00fcller (\"Hylobates muelleri\") \u00e8 un primate appartenente alla famiglia degli Hylobatidae.\nDescrizione.\nIl gibbone di M\u00fcller, con un peso medio di 5\u20136\u00a0kg, \u00e8 tra i gibboni pi\u00f9 piccoli; il colore del pelo \u00e8 grigio o marrone, con un anello pi\u00f9 chiaro intorno al viso, e a differenza degli altri gibboni non mostra dimorfismo sessuale.\nBiologia.\nConduce una vita arboricola e raramente scende a terra. La dieta consiste soprattutto in frutti. Vive in coppie monogame che occupano un territorio stabile, allontanando con vocalizzi gli altri individui della stessa specie. Sulla riproduzione di questa specie si sa poco.\nDistribuzione.\nVive in buona parte del Borneo, essendo assente solo nelle regioni sud-occidentali che costituiscono l'areale di \"H. agilis\" .\nL'habitat, come per gli altri gibboni, \u00e8 la foresta pluviale tropicale.\nSottospecie.\nLa specie comprende tre sottospecie:"}
{"id": "1376552", "revid": "115811328", "url": "https://it.wikipedia.org/wiki?curid=1376552", "title": "Renato Cepparo", "text": "Ha legato il proprio nome a diverse iniziative in campo sportivo e culturale, e in particolare alle corse non competitive ed alla Stramilano.\nBiografia.\nAveva cominciato a lavorare giovanissimo essendo orfano di padre. Durante la guerra fu radiotelegrafista prima negli Alpini e poi sui sommergibili nel Mar Nero.\nPersonaggio estroso, attivo e ricco di iniziative, fu un pioniere in diversi campi. Nell'ambito industriale, cominci\u00f2 fin dagli anni '40 a produrre documentari e nel 1950 cre\u00f2 una societ\u00e0 cinematografica (\"Record Film\", poi \"New Record Film\", \"Istituto Europa\" e, dal 1985, \"Cinehollywood\", prima societ\u00e0 in Italia a entrare nel neonato mercato homevideo).\nNegli anni '70 Renato Cepparo si fa promotore dello sport non competitivo di massa, sul modello della Marcia di Nimega. La Milano-Proserpio (43\u00a0km) del 18 settembre 1971, da lui organizzata, fu la prima di una serie sempre pi\u00f9 vasta di manifestazioni di questo tipo. La meta d'arrivo era stata scelta perch\u00e9 a Proserpio aveva una casa. In realt\u00e0, la prima vera edizione della Milano-Proserpio si svolse l'anno precedente, in forma privata, dallo stesso Cepparo con i figli e alcuni amici.\nSulla scia di queste manifestazioni egli fond\u00f2 e diresse la rivista \"Vai\", la prima interamente dedicata alle marce non competitive, e fond\u00f2 la FIASP, \"Federazione Italiana Amatori Sport Popolari\". Nel 1972, sulla scia della Milano-Proserpio, ide\u00f2 una marcia non competitiva con il percorso interamente nella citt\u00e0 di Milano, la \"Stramilano\", che organizz\u00f2 a proprie spese e che successivamente verr\u00e0 presa in gestione da altri.\nNon pago di tante iniziative sportive, Renato Cepparo decise quindi di finanziare e organizzare la prima spedizione italiana in Antartide (estate antartica 1975-1976), con lo scopo di far entrare l'Italia nel gruppo di Stati aderenti al Trattato Antartico. Alla conclusione del viaggio, la base, dedicata all'esploratore Giacomo Bove, venne donata allo Stato italiano, che la lasci\u00f2 in completo abbandono. Grazie soprattutto a questa spedizione, e dopo numerose petizioni, il 18 marzo 1981 l'Italia ader\u00ec al trattato antartico."}
{"id": "1376557", "revid": "92719", "url": "https://it.wikipedia.org/wiki?curid=1376557", "title": "Asia sud-orientale", "text": ""}
{"id": "1376558", "revid": "486946", "url": "https://it.wikipedia.org/wiki?curid=1376558", "title": "Tapiro asiatico", "text": ""}
{"id": "1376559", "revid": "486946", "url": "https://it.wikipedia.org/wiki?curid=1376559", "title": "Tapiro malese", "text": ""}
{"id": "1376560", "revid": "92719", "url": "https://it.wikipedia.org/wiki?curid=1376560", "title": "Tapiro brasiliano", "text": ""}
{"id": "1376561", "revid": "1610933", "url": "https://it.wikipedia.org/wiki?curid=1376561", "title": "Tapiro lanoso", "text": ""}
{"id": "1376562", "revid": "1610933", "url": "https://it.wikipedia.org/wiki?curid=1376562", "title": "Tapiro delle Ande", "text": ""}
{"id": "1376563", "revid": "123529865", "url": "https://it.wikipedia.org/wiki?curid=1376563", "title": "Classifiche delle World Series of Poker", "text": "Questa pagina contiene le classifiche delle World Series of Poker, ordinate in base a differenti criteri. Tutti i dati sono aggiornati dopo l'edizione 2012.\nBraccialetti.\nDi seguito i primi 15 giocatori per numero di braccialetti delle World Series of Poker conquistati in carriera. \n\"Dati aggiornati prima del Main Event delle WSOP 2018.\"\nGuadagni.\nDi seguito i primi 15 giocatori per cifra guadagnata (in US$) alle World Series of Poker. A fianco, l'indicazione dei braccialetti.\n\"Dati aggiornati prima del Main Event delle WSOP 2018.\""}
{"id": "1376564", "revid": "74801", "url": "https://it.wikipedia.org/wiki?curid=1376564", "title": "Circondario di Minden-L\u00fcbbecke", "text": "Il circondario di Minden-L\u00fcbbecke \u00e8 un circondario della Renania Settentrionale-Vestfalia di abitanti, che ha come capoluogo Minden e conta 11 comuni.\nGeografia fisica.\nIl circondario di Minden-L\u00fcbbecke \u00e8 sito nel punto pi\u00f9 a nord della Renania Settentrionale-Vestfalia. Confina con i circondari di Herford e della Lippe; e con quelli, in Bassa Sassonia, di Diepholz, di Nienburg (Weser), di Osnabr\u00fcck e della Schaumburg.\nSuddivisione amministrativa.\nGli 11 comuni sono suddivisi in 8 citt\u00e0 e 3 comuni semplici (Dati sulla popolazione al 31-12-2006)."}
{"id": "1376565", "revid": "767487", "url": "https://it.wikipedia.org/wiki?curid=1376565", "title": "Zoe Jane", "text": "Zoe Jane \u00e8 il quarto e ultimo singolo ad uscire dall'album 14 Shades of Grey degli Staind.\nCanzone.\nIl pezzo non raggiunge risultati notevoli nonostante la canzone abbia tutti gli elementi per farlo: suoni dolci ma allo stesso tempo intensi e voce malinconica, sono qualit\u00e0 della traccia che richiamano alla mente degli ascoltatori canzoni come \"It's Been Awhile\" o \"So Far Away\". Il singolo \u00e8 interamente dedicato alla figlia del cantante del gruppo Aaron Lewis, il quale nel testo esprime il suo dispiacere per la sua lontananza da Zoe a causa dei continui viaggi e tour che deve portare avanti con la sua band. La ballata appare anche nella raccolta ."}
