{"id": "1337444", "revid": "767487", "url": "https://it.wikipedia.org/wiki?curid=1337444", "title": "Merlata", "text": "Il Merlata (\"Merlada\" in lingua lombarda) \u00e8 un torrente che si origina a Baranzate dall'unione dei torrenti Nirone e Guisa e che termina il suo corso a Milano confluendo nell'Olona. \u00c8 il penultimo affluente dell'Olona, alla sua sinistra idrografica.\nDescrizione.\nNasce a Baranzate dall'unione del torrente Nirone e del torrente Guisa e prosegue il suo corso verso sud. Giunto a Milano attraversa i quartieri di Gallaratese e di Lampugnano: poco pi\u00f9 a ovest del versante meridionale del Monte Stella confluisce nell'Olona.\nLa qualit\u00e0 delle acque del Merlata \u00e8 scadente. Lungo le sue rive si trovava, fino alla fine del secolo XIX, un'area boschiva planiziale chiamata Bosco della Merlata, che \u00e8 poi scomparsa a inizio del XIX secolo a causa di disboscamenti. Il torrente d\u00e0 il nome anche alla Cascina Merlata, quartiere di Milano adiacente al sito espositivo di Expo 2015 confinante con i quartieri di Roserio, Gallaratese e Musocco, nonch\u00e9 con il comune di Pero.\nStoria.\nLe acque del Merlata non sono sempre finite nell'Olona, che \u00e8 stato deviato verso Milano solo successivamente, dagli antichi Romani. Anticamente il Merlata confluiva nel torrente Bozzente garantendo, insieme agli altri corsi d'acqua appartenenti all'idrografia milanese, le acque necessarie all'approvvigionamento idrico della citt\u00e0. Il Bozzente in origine aveva infatti un alveo naturale autonomo che lo portava a raccogliere le acque del Lura, del Merlata per poi confluire nel Pudiga.\nCome gi\u00e0 accennato, furono gli antichi Romani a deviare l'Olona, all'altezza di Lucernate, frazione di Rho, nel letto del Bozzente e quindi poi verso l'alveo del Pudiga. Come destinazione finale del nuovo percorso dell'Olona fu scelto il fossato delle mura romane di Milano, dove riversava le sue acque nel canale Vetra (nome dato dagli antichi Romani al tratto terminale dell'alveo naturale del Nirone) all'altezza della moderna e omonima piazza: per realizzare questo obiettivo, gli antichi Romani prolungarono e allargarono il \"canale Vetra\" verso un'ansa naturale del Pudiga cos\u00ec da raccogliere anche le acque dell'Olona.\nIl motivo della deviazione dell'Olona verso Milano va ricercata nel fabbisogno d'acqua della popolazione della citt\u00e0, diventata molto numerosa con il passare dei secoli: il modesto regime idrico di Seveso e Pudiga non era infatti pi\u00f9 sufficiente a soddisfare le loro necessit\u00e0. Gli antichi Romani decisero cos\u00ec di deviare il fiume Olona, che scorreva nelle campagne ad ovest di Milano. L'Olona garantiva infatti una quantit\u00e0 d'acqua di gran lunga superiore a quella di Seveso e Pudiga. Il nuovo alveo artificiale dell'Olona fu scavato ex novo solo per un breve tratto: giunti a Rho al torrente Bozzente, i progettisti allargarono il suo letto per poter accogliere una maggior portata d'acqua.\nL'Olona originariamente proseguiva lungo il suo alveo naturale verso sud attraversando la moderna Settimo Milanese e passando a diversi chilometri da Milano per poi percorrere l'alveo dell'Olona inferiore o meridionale e sfociare nel Po a San Zenone. Con questa deviazione l'Olona cess\u00f2 di esistere come fiume continuo dalle sorgenti alla foce.\nL'Olona fu deviato verso Milano anche per un altro motivo: avere un corso d'acqua che costeggiasse interamente la via Severiana Augusta, antica strada romana che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore). Parte del tracciato della via Severiana Augusta, che venne utilizzato anche nel Medioevo e nei secoli seguenti, fu ripreso da Napoleone Bonaparte per realizzare la strada statale del Sempione.\nGli antichi Romani reputarono fondamentale avere una via d'acqua che costeggiasse la via Severiana Augusta per dare un cospicuo incremento ai commerci lungo questa strada, soprattutto considerando il maggiore carico trasportabile sui barconi fluviali rispetto al semplice trasporto terrestre. L'opera di deviazione dell'Olona verso Milano venne realizzata in concomitanza alla costruzione della via Severiana Augusta, ovvero nei primi anni dell'Era volgare, cio\u00e8 tra la fine dell'era repubblicana e i primi decenni dell'et\u00e0 imperiale romana."}
{"id": "1337446", "revid": "1442080", "url": "https://it.wikipedia.org/wiki?curid=1337446", "title": "Moenkhausia", "text": "Il genere Moenkhausia comprende 62 specie di piccoli pesci d'acqua dolce appartenenti alla famiglia \"Characidae\".\nDistribuzione e habitat.\nTutte le specie del genere \"Moenkhausia\" sono diffuse in Sudamerica, nei bacini idrografici dei fiumi compresi nella fascia amazzonica tropicale. Abitano le acque fluviali e lacustri ricche di vegetazione."}
{"id": "1337449", "revid": "287204", "url": "https://it.wikipedia.org/wiki?curid=1337449", "title": "Richard Thompson", "text": ""}
{"id": "1337463", "revid": "71155", "url": "https://it.wikipedia.org/wiki?curid=1337463", "title": "Montanara", "text": ""}
{"id": "1337464", "revid": "729019", "url": "https://it.wikipedia.org/wiki?curid=1337464", "title": "Stazione di Carbonia Stato", "text": "La stazione di Carbonia Stato, gi\u00e0 \"stazione di Carbonia\", \u00e8 una stazione ferroviaria in disuso al servizio del comune di Carbonia, posta lungo la ferrovia Villamassargia-Carbonia.\nStoria.\nCostruita lungo la linea regionale per Villamassargia e Cagliari (di cui fu capolinea sino al 2011), la stazione fu inaugurata dalle FS insieme alla ferrovia nel novembre 1956. Originariamente denominata col nome di Carbonia, la stazione prese il nome di \"Carbonia Stato\" nel 1957, per differenziarsi dalla omonima stazione delle Ferrovie Meridionali Sarde, realizzata lungo la ferrovia San Giovanni Suergiu-Iglesias negli anni della fondazione della citt\u00e0.\nUna delle ragioni che avevano portato alla nascita della ferrovia per Villamassargia era ricollegata al migliorare il trasporto del carbone estratto dalla vicina miniera di Serbariu verso il cagliaritano e il resto dell'isola, evitando i trasbordi sino ad allora necessari dovuti al fatto che i carichi viaggiavano con i treni delle Meridionali Sarde verso lo scalo FMS di Iglesias, confinante con la stazione FS della citt\u00e0 iglesiente. Proprio per permettere il collegamento con la miniera di Serbariu la stazione di Carbonia Stato non fu costruita con caratteristiche di stazione di testa (pur essendo uno dei due capolinea), in quanto la ferrovia proseguiva per alcune centinaia di metri oltre l'area dello scalo, terminando al di sotto delle tramogge di carico del carbone. Parte di questi binari raggiungeva inoltre la stazione FMS carboniense, per l'interscambio merci tra le due amministrazioni ferroviarie, mentre per le relazioni viaggiatori non venne mai approntata alcuna soluzione intermodale tra le due stazioni cittadine.\n Con la chiusura effettiva della miniera negli anni sessanta, e la progressiva riduzione del traffico merci, che interessava in maniera importante la stazione (si registrarono punte di tre treni merci settimanali anche dopo la cessazione dell'attivit\u00e0 estrattiva in citt\u00e0), la stazione fu utilizzata prevalentemente per il solo traffico passeggeri, peraltro con volumi rilevanti a livello regionale.\nNella seconda met\u00e0 degli anni 2000 fu dato avvio dal Comune di Carbonia ai lavori per la realizzazione di una nuova stazione intermodale nella citt\u00e0 mineraria, destinata a sostituire la stazione di Carbonia Stato per il traffico passeggeri. In seguito a questi lavori l'area del terminal merci a sud del fabbricato viaggiatori \u00e8 stata in parte chiusa al traffico per la conversione a terminal passeggeri, in quanto destinata a divenire il nuovo punto su cui attestare i convogli passeggeri del gruppo FS. L'apertura della stazione di Carbonia Serbariu, avvenuta il 23 luglio 2011, port\u00f2 alla chiusura al traffico passeggeri dell'impianto di Carbonia Stato (raggiunto solo da un'autocorsa sostituiva nei giorni feriali sino al 10 dicembre 2011). Da allora lo scalo \u00e8 attivo esclusivamente per il ricovero dei rotabili, all'occorrenza per il servizio merci (sebbene sia cessato in Sardegna un servizio regolare di questo tipo) e, quando presenziato, per la gestione del movimento. La parte del terminal merci sud dell'impianto \u00e8 stata in seguito dismessa il 19 settembre 2011, data in cui sono stati isolati dalla ferrovia gli accessi ai binari che portavano al piazzale.\nStrutture e impianti.\nLa stazione di Carbonia Stato \u00e8 dotata di un fabbricato viaggiatori a pianta rettangolare, con ampio utilizzo di trachite a vista (materiale utilizzato in molti edifici pubblici del centro cittadino) dinanzi al quale trovano posto due binari passanti usati in passato per il servizio passeggeri serviti da marciapiedi, seppur solo il binario 1 (quello pi\u00f9 vicino al fabbricato viaggiatori) fosse normalmente utilizzato dai treni passeggeri. Un terzo binario, un tempo passante, termina tronco in direzione Villamassargia ed \u00e8 utilizzato per il ricovero dei rotabili. Sino al settembre 2011 a questi binari si affiancavano due ulteriori binari passanti (il 4 e il 5) pi\u00f9 un binario tronco, privi di banchine e utilizzati in passato per la sosta o il transito di convogli merci, tali binari sono stati in seguito dismessi e isolati dalla linea.\nA pochi metri dalla stazione passeggeri si trova lo scalo merci con i suoi relativi binari. Il fascio binari continua anche oltre la stazione passeggeri, dove sorgono il capolinea di Carbonia Serbariu e un ulteriore terminal merci, dismesso in quanto raggiungibile solo dal vecchio binario 4 dello scalo. In passato uno dei binari di questo terminal usciva dai cancelli della stazione, e dopo aver attraversato un passaggio a livello nel vecchio tracciato di via Roma raddoppiava terminando alcune centinaia di metri dopo di fronte alla miniera di Serbariu, dove i treni merci caricavano il carbone per il trasporto. Da questo binario si diramava inoltre il raccordo verso la stazione carboniense delle Ferrovie Meridionali Sarde. Per consentire l'inversione soprattutto delle locomotive a vapore, al posto della piattaforma girevole venne costruita una stella di inversione, situata nel tracciato verso Carbonia Serbariu, ed impiegata anche in epoca moderna per l'inversione di marcia delle locomotive a vapore impiegate per i treni turistici.\nDal dicembre 2005 la stazione non \u00e8 pi\u00f9 presenziata, e il movimento \u00e8 gestito direttamente da Cagliari, tuttavia in caso di necessit\u00e0 \u00e8 possibile il comando delle operazioni anche in loco (sia dell'impianto che di quello di Carbonia Serbariu).\nMovimento.\nDal momento della chiusura al traffico passeggeri, tutti i treni ordinari di questo tipo effettuano il solo transito dinanzi alla stazione di Carbonia Stato, in precedenza raggiunto dai treni regionali delle FS ed in seguito della sua controllata Trenitalia.\nServizi.\nL'impianto quando era ancora pienamente operativo era classificato da RFI in categoria silver, ed \u00e8 dotato di una sala d'aspetto e di servizi igienici, che tuttavia non sono pi\u00f9 accessibili dalla disattivazione dell'impianto al servizio di trasporto pubblico e dalla conseguente chiusura del fabbricato viaggiatori. Con la stazione in funzione era attiva anche una biglietteria a sportello, affiancata ed infine sostituita da una biglietteria automatica nel 2010, ed era presente un locale commerciale adibito a bar-edicola. La stazione \u00e8 inoltre strutturata per garantire l'accessibilit\u00e0 alle persone portatrici di disabilit\u00e0 motorie.\nInterscambi.\nDalla chiusura dell'impianto al servizio passeggeri la fermata delle autolinee urbane ed interurbane presente dinanzi alla stazione \u00e8 stata soppressa e spostata nello scalo di Carbonia Serbariu. Una delle autolinee urbane espletate dall'ARST in citt\u00e0 (la A) tuttavia osserva fermata all'altezza del bivio di ingresso al piazzale dell'impianto."}
{"id": "1337465", "revid": "339392", "url": "https://it.wikipedia.org/wiki?curid=1337465", "title": "Fran\u00e7isco Ferrer", "text": ""}
{"id": "1337469", "revid": "33921", "url": "https://it.wikipedia.org/wiki?curid=1337469", "title": "Ghost track", "text": ""}
{"id": "1337470", "revid": "599013", "url": "https://it.wikipedia.org/wiki?curid=1337470", "title": "Federazione Italiana Hockey", "text": "La Federazione Italiana Hockey (F.I.H.) \u00e8 una Federazione Sportiva Nazionale federata e riconosciuta dal Comitato olimpico nazionale italiano (CONI) \u00e8 costituita da tutte le Societ\u00e0 ed Associazioni Sportive Dilettantistiche che, senza fini di lucro, praticano in Italia l\u2019hockey su prato e hockey su prato indoor.\nLa F.I.H. \u00e8 l\u2019unico ente che rappresenta l\u2019Italia presso la Federazione Internazionale Hockey (I.H.F.) e presso la Federazione Europea Hockey (E.H.F.) ed \u00e8 quindi l\u2019unico rappresentante di tali federazioni nel territorio italiano. \nHa sede a Roma, in Viale Tiziano 74.\nStoria.\nAnni 1930.\n1936 la disciplina dell'hockey su prato fa parte della Federazione Italiana Pattinaggio a Rotelle.\nAnni 1940.\n1948 Commissione per l\u2019Hockey Prato Giuseppe Alberti, Ermanno Mari e Amleto Sommariva. \n1949 Commissione Hockey Prato: Lombardo Festa, Ermanno Mari. \nAnni 1950.\n1953 Commissione Hockey Prato: Enrico Quaranta, Libero Zanier. \nNel XI Congresso della FIHP, svoltosi a Spoleto nel 1957, le Societ\u00e0 di Hockey su Prato riuscirono ad ottenere la costituzione di una Commissione per l\u2019Hockey su Prato, in virt\u00f9 delle Olimpiadi affidate all\u2019Italia (Roma), separandone la conduzione dalle direttive della FIHP. Come presidente di tale Commissione venne eletto Giovanni Brinchi Giusti, mentre a componenti furono eletti Mario Libotte, Sergio Baroni, Paolo Perugini e Franco Verardi. Al termine delle Olimpiadi romane la Commissione per l\u2019Hockey su Prato fu sciolta e l\u2019hockey torn\u00f2 sotto la conduzione della FIHP che nel frattempo aveva modificato il proprio Statuto che prevedeva per l\u2019Hockey su Prato l\u2019elezione di un proprio Consigliere Federale che furono: \nAnni 1960.\nBiennio 1961 - 1962 e 1963 \u2013 1964: Ermanno Mari \nBiennio 1965 \u2013 1966: Franco Verardi \nNel 1966, nell\u2019ambito del Congresso della Federazione Internazionale svoltosi a Il Cairo, le Nazioni approvarono lo Statuto in cui ribadirono che l\u2019appartenenza alla Federazione Internazionale Hockey necessitava della iscrizione e l\u2019appartenenza unilaterale, con proprio Statuto Federale. Il CONI e la Federazione Hockey e Pattinaggio furono costretti a riconoscere la Commissione Italiana Hockey su Prato (CIHsP, successivamente modificata in CIHP). Tale Commissione venne ufficializzata dal Congresso di Venezia nel 1969 e dal Congresso di Vietri sul Mare nel 1971. \nAnni 1970.\nA Firenze il 29 settembre 1973 si tenne la prima Assemblea costitutiva presso il Centro Tecnico FIGC di Coverciano - Aula Magna. I sodalizi affiliati erano 99, 77 con diritto al voto, 74 presenti. I sodalizi aderenti alla Commissione Italiana Hockey Prato (CIHP) riuniti in Assemblea Straordinaria costituirono la Federazione Italiana Hockey su Prato (FIHsP) sancendo il definitivo distacco dalla Federazione Italiana Hockey e Pattinaggio (FIHP).Con 240 voti su 240 venne eletto il 1\u00b0 Consiglio Federale della FIHsP cos\u00ec composto: Presidente: Antonio Triglia (Roma); Vice-Presidenti: Luigi Corb\u00f2 (Roma), Paolo Bonomi (Vigevano, PV); Consiglieri: Franco Arangino e Giuliano Loddo (Cagliari), Claudio Benedusi, (Roma), Edoardo De Vecchi (Trieste), Francesco Giagulli (Villafranca, VR), Francesco Tondo (Roma), Alfredo Lisi (Firenze), Giuseppe Lamberti (Bra, CN). Collegio dei Revisori dei Conti effettivi: Ugo Zorco (Cagliari), Alberto Minelli (Firenze); supplenti: Gabriele Barberi (Torre del Greco, NA) e Giancarlo Crovella (Torino). \nIl 2 marzo 1975 a Roma, Palazzo delle Federazioni, fu eletto il 2^ Consiglio Federale della FIHsP che risult\u00f2 cos\u00ec composto: Presidente: Antonio Triglia (Roma); VicePresidenti: Franco Verardi (BO) e Luigi Corb\u00f2 (Roma); Consiglieri: Sergio Melai (PD), Franco Caggianelli (TS), Luciano Cecca (TO), Lorenzo Mazzolini, Luciano Pizzoli e Roberto Mechelli (Roma), Germano Avalle (Vigevano, PV), Augusto Lorenzoni (Bra,CN). Collegio dei Revisori dei Conti effettivi; Santino Melissano (MI) e Alberto Minelli (FI); supplenti: Antonio Salvemini (FI) e Alberto Sereni (Viareggio, LU). Luciano Cecca dunque faceva parte del Consiglio da qui possiamo presumere la fondatezza della sua affermazione in merito alla presidenza di Alfier e a alla presenza di Luigi Corb\u00f2 nell\u2019organismo federale. \nDalla successiva Assemblea Elettiva (1977, 8 gennaio Bologna, palazzo di Re Enzo) Corb\u00f2 non risulta pi\u00f9 come componente del Consiglio Federale. Elezione del 3\u00b0 Consiglio Federale della FIHsP. Presidente: Antonio Triglia (Roma); Vice-Presidenti: Giuseppe Figus (Cagliari), Mario Carrus (Roma); Consiglieri: Elda Bonomi (Vigevano, PV), Gianfranco Benevenuta (Bra, CN), Aldo Giannoli e Luciano Pizzoli (Roma), Giuseppe Risatti (Riva del Garda, TN), Roberto Mechelli (Roma), Luigi Baraggia (Novara), Sergio Melai (Padova).Collegio dei Revisori dei Conti effettivi; Santino Melissano (Milano) e Marcella Mastroianni (Roma); supplenti: Francesco Casula (Cagliari) e Augusto Mascia (Trieste). \nAnni 1980.\nAntonio Triglia rimane presidente fino al 1985 quando nella IX Assemblea elettiva \u00e8 eletto presidente Sergio Melai con i seguenti consiglieri: Francesco Ferrero (Genova), Luca Di Mauro (Catania), Mario Steffenel (Rovigo), Roberto Polloni e Angela Ramello (Torino), Roberto Mechelli (Roma), Domenico Libralon (Villar Perosa, TO), Giorgio Onano e Franco Arangino (CA), Gianni Della Motta (Rimini, FO), Luigi Tempini (BS), Alfredo Miccoli (Torre S. Susanna,BR), Giovanni Seritti (Avezzano, AQ), Fabrizio Passarini (MC). Collegio dei Revisori dei Conti effettivi: Franco Caggianelli (TS), Marcella Mastroianni (Roma), Francesco Compagnini (CT) ; supplenti: Aristide Candini (BO) e Sergio Rossi (CA). \nIl 18 novembre 1984 a Roma nell'VIII Assemblea Straordinaria, per la modifica dello Statuto, con 175 sodalizi affiliati di cui 125 aventi diritto al voto e 110 presenti, fu approvato il nuovo testo dello Statuto che ha definitivamente modificato la denominazione in Federazione Italiana Hockey (FIH);\nBibliografia.\nhttp://www.federhockey.it/media/k2/attachments/Cera_una_volta_-_Dalle_origini_alla_costituzione.pdf"}
{"id": "1337471", "revid": "110157", "url": "https://it.wikipedia.org/wiki?curid=1337471", "title": "Anreppen", "text": "Il campo militare romano di Anreppen si trova nella frazione della citt\u00e0 tedesca di Delbr\u00fcck, nel circondario di Paderborn. Fa parte di tutta una serie di fortificazioni realizzate all'epoca di Augusto, ai fini dell'occupazione della Germania e della sua trasformazione in provincia romana.\nStoria.\nDalle campagne di Tiberio a la \"clades Variana\" (5-9).\nIl momento della fondazione del campo fu suggerito dallo storico romano Velleio Patercolo a proposito delle campagne di occupazione della Germania in et\u00e0 augustea, degli anni 4 e 5 da parte di Tiberio. La fine del suo utilizzo fu quasi certamente la disfatta di Teutoburgo, dove tre legioni romane ed il suo comandante, Publio Quintilio Varo, furono annientati nel 9.\nIl campo potrebbe essere stato utilizzato anche nel corso delle campagne di Germanico del 14-16.\nGli scavi archeologici.\nIl primo ritrovamento archeologico risale al 1967, quando un contadino, arando i suoi campi, trov\u00f2 nel terreno alcuni frammenti di vasellame di epoca augustea. L'anno successivo i primi reperti archeologici della zona furono inseriti nella collezione del Museo della Vestfalia, grazie ad un certo Anton Doms.\nA seguito di tutta una serie di campagne di scavi, durate dal 1968 al 1982, fu messo in luce il perimetro dell'accampamento romano, a forma di ovale allungato ed irregolare, che copriva ben 23 ettari, lungo la riva sud dell'alto corso del fiume Lippe.\nQuesto campo faceva parte di tutta una serie di forti ausiliari e legionari lungo il corso di questo affluente del Reno, insieme a: Holsterhausen, Haltern, Beckinghausen e Oberaden.\nIl perimetro era costituito da un agger di terra, due fossati ed una palizzata di legno tipica dell'et\u00e0 augustea.\nNegli anni successivi, tra il 1988 ed il 2004, si cominci\u00f2 a scavare all'interno del grande perimetro del campo dove sono state identificate diverse importanti strutture: l'abitazione del comandante (il \"Praetorium\" di 47,5 x 71 metri), le complesso termale, un grande magazzino per le provviste (\"horreum\" di 56 x 68 metri), oltre ad altri edifici minori.\nLa sistemazione dell'intera area, suggerisce che Anreppen possa essere stata utilizzata soprattutto come base per gli approvvigionamenti della truppe in campagna, costituendo la postazione pi\u00f9 avanzata (verso est) lungo il fiume Lippe.\nA circa 500 metri ad est del campo sono state, infine, identificate tracce di un selciato romano, prova che i romani si erano stabiliti ormai saldamente nella zona ad est del fiume Reno, e ne occupavano la zona fino al fiume Weser, da pochi anni divenuta Provincia."}
{"id": "1337472", "revid": "585241", "url": "https://it.wikipedia.org/wiki?curid=1337472", "title": "Bruxelles-Ville", "text": ""}
{"id": "1337473", "revid": "76963", "url": "https://it.wikipedia.org/wiki?curid=1337473", "title": "Wajdi Mouawad", "text": "Biografia.\nNato a Deyr el-Qamar, in Libano, il 16 ottobre del 1968, Mouawad emigra con la propria famiglia in Francia nel 1978, stabilendosi presso Rouen. Trasferitosi poi a Montr\u00e9al, nel Qu\u00e9bec, nel 1983, si diplom\u00f2 presso la Scuola nazionale di teatro del Canada nel 1991. \nNel 1998, la sua opera \"Willy Protagoras enferm\u00e9 dans les toilettes\" (Willy Protagoras chiuso dentro il bagno) viene eletta come migliore produzione dall'Associazione critici teatrali del Quebec.\nDal 2000 al 2004, ha diretto il \"Th\u00e9\u00e2tre de Quat'sous\" a Montr\u00e9al.\n\u00c8 anche autore di molti adattamenti alla messa in scena di opere fra cui \"Don Chisciotte\" di Miguel de Cervantes e \"Trainspotting\" di Irvine Welsh.\nRiceve il Premio letterario del Governatore Generale del Canada nel 2000 per la categoria teatro. \nNel 2002, il governo francese lo nomina cavaliere dell'\"Ordine Nazionale delle Arti e delle Lettere\".\nNel 2004 muove i primi passi nel mondo del cinema, realizzando il film \"Littoral\" basato sull'opera omonima. \nIl 9 maggio 2005, avrebbe dovuto ricevere il Premio Moli\u00e8re come migliore autore francofono di teatro per l'opera \"Littoral\" messa in scena da Magali Leiris con Renaud B\u00e9card ma lo rifiuta come atto di denuncia verso un teatro che non tiene conto della lettura e verso i registi che cestinano le opere manoscritte.\nNel marzo 2006, a Chamb\u00e9ry, in Francia, scrive \"For\u00eats\", il terzo di quattro volumi che trattano il tema dell'eredit\u00e0. \nDa settembre 2007, Wajdi Mouawad occupa il posto di direttore artistico del Teatro Francese del Centro Nazionale di Ottawa. Non ha comunque abbandonato il teatro della sua giovinezza; la sua opera \"Assoiff\u00e9s\", messa in scena da Beno\u00eet Vermeulen del teatro 'Le Clou', teatro per adolescenti, sar\u00e0 presentata in anteprima il 12 ottobre 2007.\nNel 2014 Fazi Editore ha pubblicato in Italia il suo romanzo \"Anima\".\nNel 2015 \u00e8 tra gli artisti internazionali scelti per i loro progetti teatrali nell'ambito di Mons capitale europea della cultura, insieme a Wim Vandekeibus, Joel Pommerat, Marco Martinelli, Denis Marleau.\nSempre nel 2015 debutta al Festival internazionale dei Quartieri dell'Arte, \"Incendies\", per la regia di 'Massimiliano Vado "}
{"id": "1337474", "revid": "585241", "url": "https://it.wikipedia.org/wiki?curid=1337474", "title": "Bruxelles-ville", "text": ""}
{"id": "1337477", "revid": "38120", "url": "https://it.wikipedia.org/wiki?curid=1337477", "title": "Federazione italiana Hockey", "text": ""}
{"id": "1337481", "revid": "1776051", "url": "https://it.wikipedia.org/wiki?curid=1337481", "title": "Avant Window Navigator", "text": "Avant Window Navigator (spesso abbreviato in AWN) \u00e8 una barra dock-like per il desktop dei sistemi Linux che mostra le applicazioni preferite dall'utente e quelle aperte, tramite la quale \u00e8 possibile lanciare applicazioni e gestire le risorse del computer: aprire file e cartelle, controllare le email, controllare il lettore multimediale, leggere i feed RSS.\nCaratteristiche.\nAvant Window Navigator \u00e8 altamente configurabile: la lista e l'ordine delle icone delle applicazioni sono impostate dall'utente (tramite operazioni di drag and drop); l'aspetto della dock \u00e8 personalizzabile e tra le varie impostazioni dell'aspetto \u00e8 possibile citare l'aspetto \"3D\" con riflessi delle icone e l'aspetto \"curvo\".Inoltre AWN usa icone per liberare spazio sul desktop e per rendere la GUI pi\u00f9 accattivante.\nMoltissime caratteristiche grafiche e funzionali del programma possono essere personalizzate, sono infatti disponibili vari plug-in per programmi specifici (Mozilla Firefox, Pidgin, Rhythmbox) e non, in grado di controllare molte funzioni del proprio sistema direttamente dalla barra. Pu\u00f2 essere ad esempio un perfetto sostituto del pannello di GNOME, riuscendo a replicare completamente la configurazione predefinita dei pannelli del desktop GNOME.\nPer il corretto funzionamento le vecchie versioni di AWN richiedevano la presenza di un compositing window manager nel proprio gestore di finestre o l'utilizzo di gestori predisposti al compositing come Compiz.\nDalla versione 0.4.0 invece \u00e8 possibile utilizzare AWN anche senza supporto al compositing, rinunciando ad alcune caratteristiche prettamente grafiche."}
{"id": "1337491", "revid": "38120", "url": "https://it.wikipedia.org/wiki?curid=1337491", "title": "Federazione Italiana hockey", "text": ""}
{"id": "1337493", "revid": "38120", "url": "https://it.wikipedia.org/wiki?curid=1337493", "title": "Federazione italiana hockey", "text": ""}
{"id": "1337496", "revid": "1345932", "url": "https://it.wikipedia.org/wiki?curid=1337496", "title": "Mediante avviso", "text": "Il pagamento Mediante Avviso, detto anche MAV, \u00e8 una procedura interbancaria standardizzata di incasso mediante bollettino (la banca del creditore invia un avviso mediante bollettino al debitore). Viene utilizzata dalle grandi organizzazioni, come enti pubblici, oppure anche da amministratori di condomini, ed \u00e8 pagabile senza spese presso qualsiasi sportello bancario. Alcuni bollettini MAV possono essere pagati anche presso gli uffici postali.\nIl pagamento del MAV \u00e8 gratuito sia allo sportello sia se pagato tramite altri canali, anche telematici, messi a disposizione dalle banche (non presso Poste italiane, che lo tratta come un versamento su conto corrente postale e quindi applica una commissione). Il costo per l'emittente varia sensibilmente da un istituto all'altro: pu\u00f2 essere gratuito o prossimo al costo di un bonifico bancario.\nIl MAV permette di pagare tasse e imposte, contributi ad enti pensionistici, rate di mutui e finanziamenti, rate dell'universit\u00e0, rate del condominio.\nEsistono due tipi di MAV: quello postale (con numero identificativo di 18 caratteri) e quello bancario (con numero identificativo di 17 caratteri). \nSi differenzia dal RAV (ruolo mediante avviso) per il quale l'emittente pu\u00f2 scegliere che sia a pagamento e che possa essere limitato ad alcune banche convenzionate e a strumenti di pagamento abilitati (pu\u00f2 ad esempio essere eseguito con carta di credito, ma non tramite Bancomat), ed ha anch'esso un codice di 17 cifre \"preceduto da 0\".\nLa banca esattrice comunica alla banca assuntrice che il pagamento \u00e8 avvenuto attraverso una specifica procedura interbancaria su RNI (Rete Nazionale Interbancaria)."}
{"id": "1337497", "revid": "767487", "url": "https://it.wikipedia.org/wiki?curid=1337497", "title": "Luciano Lualdi", "text": "Biografia.\nFiglio del compositore e direttore d'orchestra Adriano Lualdi divenne noto come cantante nel 1959, al Concorso nazionale indetto dalla Rai \"Voci Nuove\", che vinse in coppia con Milva. Nel 1960 partecipa all'8\u00ba Festival di Napoli con il motivo \"Turnammoce a 'ncuntr\u00e0\" eseguito in abbinamento con Tullio Pane. Nel 1961 con Narciso Parigi, Mario Abbate, Bruno Martino e altri cantanti prende parte alla rubrica radiofonica \"Album di canzoni\", mentre l'anno successivo firma un contratto con la casa discografica Arcobaleno, di Cesare Ruggiero. Sempre nel 62 partecipa al 10\u00ba Festival di Napoli con il brano \"Stasera nun si tu\" in abbinamento con Nando Prato, dopodich\u00e9 prende parte alla prima edizione della Barca d'Oro, manifestazione canora organizzata dal mensile L'eco della Ribalta, dove propone \"Parole doce\" e \"Abbracciame\".\nRitorna al Festival di Napoli 1963 dove propone, in abbinamento con Sergio Bruni, il motivo \"Dint'a chiesa\".\nL'anno dopo partecipa a Canzonissima, intitolata per l'occasione \"Napoli contro tutti\", dove propone la classica \"I' te vurria vas\u00e0\"; sempre nello stesso anno partecipa al 12\u00ba Festival di Napoli, dove interpreta la struggente \"Napoli c'est fin\u00ec\" ottenendo il premio della critica ed eseguita in abbinamento con Fred Bongusto. Nel 1965 vince la rassegna \"Nuovi talenti europei\", partecipando alla finale che si svolse a Parigi. Nel 66 ritorna alla Barca d'Oro, dove propone i motivi \"Sempe tu\" e \"Sulo p'o munno\" eseguiti in abbinamento rispettivamente con Gianni Lima e Mira. \nNel 1968 firma un contratto con l'etichetta Edibi e partecipa al Festival di Napoli con il divertente brano \"Meno 10, meno 5, meno 4, meno 3\" in abbinamento con la coppia formata da Giacomo Rondinella e Maria Paris.\nLa duttilit\u00e0 vocale, nel destreggiarsi sia nel repertorio leggero che lirico, gli permette di debuttare il 14 gennaio 1968 nella prima mondiale di \"Aladino e la lampada magica\" di Nino Rota diretto da\nCarlo Franci. Nei primi anni settanta, Lualdi sposta la sua attivit\u00e0 all'estero, soprattutto oltre oceano, dove \u00e8 spesso ospite di programmi radiofonici e televisivi dedicati al revival italiano.\nNel 1980 viene chiamato al Teatro Verdi di Trieste come protagonista dell'operetta \"Scugnizza\".\nNel 1981 \u00e8 protagonista al Teatro San Carlo di Napoli in \"Madama Butterfly\", nel 1983 viene diretto da Franca Valeri in \"Tosca\". Nel 1987 partecipa a \"Cavalleria rusticana\", in Sicilia."}
{"id": "1337499", "revid": "32698", "url": "https://it.wikipedia.org/wiki?curid=1337499", "title": "Esperimento CUORE", "text": ""}
{"id": "1337507", "revid": "599013", "url": "https://it.wikipedia.org/wiki?curid=1337507", "title": "Glen Johnson", "text": "Carriera.\nClub.\nInizi\u00f2 la carriera nel West Ham, prima di passare al Chelsea e dopo al Liverpool, con una parentesi al Portsmouth. Prima di concludere la carriera ha giocato nello Stoke City.\nNazionale.\nCon la nazionale inglese ha debuttato in amichevole contro la Danimarca il 16 novembre 2003, successivamente \u00e8 stato convocato per i campionati mondiali (2010 e 2014) e per il campionato europeo (2012).\nNell'ottobre 2016, viene convocato in nazionale dopo pi\u00f9 di due anni dall'ultima apparizione.\nStatistiche.\nCronologia presenze e reti in nazionale.\n \n "}
{"id": "1337512", "revid": "12290", "url": "https://it.wikipedia.org/wiki?curid=1337512", "title": "Ispettore Japp", "text": ""}
{"id": "1337519", "revid": "547034", "url": "https://it.wikipedia.org/wiki?curid=1337519", "title": "Federazione Ginnastica d'Italia", "text": "La Federazione Ginnastica d'Italia (abbreviato F.G.d.I. o F.G.I., conosciuta anche con l'appellativo contratto Federginnastica) \u00e8 l'organo che controlla e organizza le competizioni di ginnastica in Italia. Ha sede a Roma. \u00c8 affiliata alla Federazione Internazionale di Ginnastica e all'Unione Europea di Ginnastica ed \u00e8 riconosciuta dal CONI. \u00c8 stata fondata nel 1869 ed \u00e8 stata la prima Federazione sportiva della storia d'Italia.\nStoria.\nGli esordi.\nLa prima federazione italiana di ginnastica fu fondata il 15 marzo 1869, con la denominazione \"Federazione Ginnastica Italiana\", durante il \"1\u00ba Convegno Ginnastico Italiano\", che si tenne a Venezia su iniziativa di Costantino Reyer, Domenico Pisoni e Pietro Gallo. Essa riun\u00ec i Circoli Ginnastici, il Tiro a Segno e la Scherma; il presidente era Francesco Ravano. Gli intenti della federazione erano lo sviluppo di nuove Societ\u00e0 ginnastiche (al tempo in Italia ne esistevano solo 6, mentre in Germania erano due migliaia) e la risoluzione dei problemi dei maestri di ginnastica, allora sottopagati e sottostimati.\nDurante il \"Congresso di Bologna\", terminato il 20 settembre 1874, le societ\u00e0 affiliate si scissero in due federazioni, a causa di una contrapposizione tra gli ideali di un metodo \"tradizionale\" militaristico e di un metodo pi\u00f9 innovativo, libero e naturale: le societ\u00e0 pi\u00f9 vecchie rimasero fedeli alla Federazione Ginnastica Italiana, le societ\u00e0 venete ed emiliane fondarono la \"Federazione delle Societ\u00e0 Ginnastiche Italiane\".\nDal 1878, per opera del Ministro della Pubblica Istruzione Francesco Saverio De Sanctis la ginnastica fu resa obbligatoria quale nuova materia di insegnamento. In seguito fu il Ministro della Pubblica Istruzione Todaro a migliorare la legge, nel 1893.\nFGI e FSGI si riunificarono durante un congresso svoltosi dal 18 al 21 dicembre 1887 in Campidoglio; il nuovo organismo prese il nome di \"Federazione Ginnastica Nazionale Italiana\" (F.G.N.I.). Il presidente divenne il generale Luigi Gerolamo Pelloux, riaffermando cos\u00ec un'impostazione militaristica della ginnastica.\nCon la trasformazione di molti giochi in discipline sportive, la F.G.N.I. accolse nel 1895 il football, dapprima quale manifestazione dimostrativa, ed in seguito attribuendo, durante i propri Concorsi Ginnastici, il titolo di \u00abCampione d'Italia\u00bb attraverso appositi tornei. Promotore e divulgatore delle regole della \"Football Association\" fu il bolognese Francesco Gabrielli (1857-1899), Maestro Ginnasta ed educatore presso le Scuole e la Societ\u00e0 Ginnastiche rodigine, dove si prodig\u00f2 per il miglioramento delle discipline ginnastiche e per l'introduzione di nuovi giochi sportivi, soprattutto grazie al continuo confronto con esponenti della medicina sportiva e con membri delle federazioni sportive straniere, soprattutto tedesche, francesi ed inglesi.\nDivenuto un autorevole esponente del movimento rinnovativo che si prefiggeva il corretto inserimento nella scuola delle discipline ginnastiche e sportive, a vari livelli a seconda dell'et\u00e0 dei giovani, Gabrielli realizz\u00f2 nel 1896 il manuale \"Il giuoco del calcio o Football Association\", edito a Rovigo dallo Stabilimento Tipolitografico Minelli; seguito, l'anno successivo, dalla seconda edizione con le varianti appena approvate in Inghilterra.\nGabrielli fu inoltre il fautore del campionato calcistico organizzato a Treviso durante un Concorso Nazionale, che attribu\u00ec nel 1896 all'Udinese il primo titolo calcistico italiano, titolo non riconosciuto dalla FIF/FIGC (nata come \"F.I.F.\" solo 2 anni dopo, nel 1898). Le regole del football di matrice F.G.N.I. (detto anche calcio ginnastico) furono in principio abbastanza diverse dalla disciplina tradizionale praticata in ambito FIF (anche se ufficialmente si trattava dello stesso sport). Durante i primi del Novecento, a seguito di una progressiva opera di uniformazione del regolamento alla matrice inglese, le uniche differenze rimaste consistevano nei tempi regolamentari di trenta minuti e nei relativi supplementari di dieci, nella possibilit\u00e0 data al portiere di poter prendere la palla con le mani in tutta la propria met\u00e0 campo (senza fare pi\u00f9 di tre passi), e nell'intervento di un giudice, in caso di pareggio, a sancire come squadra vincitrice di una partita la pi\u00f9 disciplinata. Successivamente la Federazione adott\u00f2 in via definitiva le regole del calcio stabilite dall'I.F.A.B. il 6 maggio 1903.\nGabrielli fu anche il primo dirigente sportivo a divulgare, partendo dal Nord-Est, diverse nuove discipline sportive, tra cui il gioco della palla a sfratto, della palla vibrata, del lawn-tennis, che riun\u00ec in altri due libretti, stampati dalla Casa Editrice Hoepli di Milano: \"Giuochi ginnastici raccolti e descritti per le scuole e per il popolo\" (1895), e \"Il giuoco dello sfratto a palla vibrata o Schleuder-ball\" (1896).\nL'8 settembre 1896 la FGNI fu riconosciuta Ente Morale.\nInizio Novecento.\nNel 1901 la F.G.N.I. riprese la vecchia denominazione \"F.G.I.\", che abbandon\u00f2 nel 1909 per tornare al nome precedente.\nL'industrializzazione dell'Italia aiut\u00f2 la ginnastica ad uscire dalla stretta cerchia degli sport d'\u00e9lite, e dall'eccessivo militarismo a cui diversi governi impedivano il rinnovamento, frenando quelle che erano ritenute pericolose spinte al liberismo. A partire dal 1908, con l'approvazione della legge che introduceva la domenica festiva, il movimento sportivo italiano trov\u00f2 gli spazi per poter sviluppare tutti gli sport. La popolarizzazione di tutte le manifestazioni ginnico-sportive e del calcio fu una delle principali conseguenze; i limitati e costosi spazi indoor non consentivano a tutte le nuove societ\u00e0 sportive di emergere, mentre i nuovi sport all'aria aperta, quali podismo e ciclismo, riscuotevano notevoli successi, ed il calcio attecchiva a livello provinciale.\nAlcuni anni dopo la fine della Prima guerra mondiale, le FGI cambi\u00f2 nuovamente denominazione, diventando \"Reale Federazione Ginnastica Italiana\" (R.F.G.I.). Nel 1920 la RFGI si apr\u00ec un settore di agonismo, per mantenere un successo pari a quello degli sport pi\u00f9 accattivanti per i giovani: l'educazione fisica veniva mantenuta per tutta la popolazione, mentre la ginnastica agonistica era per campioni selezionati.\nNel 1945 la societ\u00e0 pass\u00f2 all'attuale denominazione \"Federazione Ginnastica d'Italia\" (F.G.d'I.). Ci fu una crisi della ginnastica e della FGI nel dopoguerra, a causa del calo delle societ\u00e0 ginnastiche (da 149 nel 1946, a 129 due anni dopo), della mancanza di fondi, della requisizione delle palestre per gli sfollati, dell'assenza di mezzi.\nLa ripresa moderna.\nNel 1952 la ginnastica ritmica entr\u00f2 nei programmi scolastici, sotto la denominazione di \"Ginnastica femminile moderna\". Nel 1960 cominci\u00f2 la fuoriuscita della ginnastica italiana dalla crisi del dopoguerra: alle Olimpiadi di Roma Giovanni Carminucci conquist\u00f2 l'argento alle parallele, la squadra maschile conquist\u00f2 il bronzo, Franco Menichelli vinse il bronzo al corpo libero. Il segretario della federazione, Angelo Riva, ripropose quella politica del \u201cdoppio binario\u201d nata negli anni venti, che promuove sia la ginnastica artistica (agonistica e individuale) sia quella popolare e di massa, una idea che \u00e8 tuttora alla base dei programmi federali.\nNel 1970 \u00e8 stata istituzionalizzata la sezione di Ginnastica ritmica tra le attivit\u00e0 ufficiali della Federazione.\nNel 1999 la FGI \u00e8 diventata Ente privato di rilevanza pubblica sottoposto alla vigilanza del CONI, a seguito del decreto Melandri; il CONI mantiene cos\u00ec il potere di indirizzo e controllo della Federazione.\nNel 2000 viene eletto alla presidenza della Federazione Riccardo Agabio, che incentiva lo sviluppo delle attivit\u00e0 di base, e costituisce due grandi settori, la Ginnastica per tutti e la Ginnastica Olimpica.\nNel 2008, alle Olimpiadi di Pechino, la Federazione si presenta con tutte le quattro Sezioni Olimpiche, per la prima volta da quando esistono le qualificazioni.\nNel dicembre 2016 viene eletto il Cav. Gherardo Tecchi al posto dell'uscente Agabio che lascia la federazione dopo 16 anni.\nLe discipline.\nLa Federazione regola 7 discipline:\nLa FGI gestisce i relativi campionati di ginnastica artistica, ritmica, aerobica, Ginnastica per tutti e trampolino elastico. In passato, anche la pallacanestro era organizzata dalla F.G.d.I., finch\u00e9 non venne fondata la Federazione Italiana Basket-Ball.\nLe Scuole di ginnastica.\nIl 2 febbraio 1990 la Federazione istituisce il riconoscimento di \"Scuola di Ginnastica\": le societ\u00e0 che lo ricevono sanno coniugare al meglio l'attivit\u00e0 di promozione della ginnastica, offrendo un servizio tecnicamente e scientificamente valido, e quella agonistica, cercando di affermare i propri atleti in ambito regionale, nazionale e internazionale. Il riconoscimento ha quindi lo scopo di orientare l'attivit\u00e0 verso una qualificazione tecnica di base e un incremento agonistico al vertice.\nIl titolo di Scuola di ginnastica \u00e8 assegnato ad preciso un livello, all'inizio di ogni anno entro il mese di febbraio (marzo per i primi due livelli), alle societ\u00e0 delle sezioni di ginnastica artistica maschile e femminile e ritmica, valutate ogni due anni:"}
{"id": "1337521", "revid": "44638", "url": "https://it.wikipedia.org/wiki?curid=1337521", "title": "FNGI", "text": ""}
{"id": "1337522", "revid": "44638", "url": "https://it.wikipedia.org/wiki?curid=1337522", "title": "Federginnastica", "text": ""}
{"id": "1337523", "revid": "92723", "url": "https://it.wikipedia.org/wiki?curid=1337523", "title": "Plavna", "text": "Plavna (Serbo: \u041f\u043b\u0430\u0432\u043d\u0430) \u00e8 un villaggio della Serbia situato nella municipalit\u00e0 di Ba\u010d, nel Distretto della Ba\u010dka Meridionale, nella provincia autonoma di Voivodina. La popolazione totale \u00e8 di 1.392 abitanti (\"censimento del 2002\")."}
{"id": "1337535", "revid": "574302", "url": "https://it.wikipedia.org/wiki?curid=1337535", "title": "Saturn Award per la miglior colonna sonora", "text": "Il Saturn Award per la migliore musica (\"Best Music\") \u00e8 un premio assegnato annualmente nel corso dei Saturn Awards dal 1975 ad oggi."}
{"id": "1337536", "revid": "74801", "url": "https://it.wikipedia.org/wiki?curid=1337536", "title": "Selen\u010da", "text": "Selen\u010da () \u00e8 un villaggio della Serbia situato nella municipalit\u00e0 di Ba\u010d, nel Distretto della Ba\u010dka Meridionale, nella provincia autonoma di Voivodina. La cittadina con una prevalenza etnica di slovacchi conta abitanti (\"censimento del 2002\")."}
{"id": "1337537", "revid": "122329376", "url": "https://it.wikipedia.org/wiki?curid=1337537", "title": "Cimmeria (Hyboria)", "text": "La Cimmeria \u00e8 una regione immaginaria popolata da barbari, collocata dopo l'inabissamento di Atlantide e prima delle civilt\u00e0 menzionate nei primi documenti storici (circa 12.000 anni fa), e la regione d'origine di Conan il barbaro nelle opere di Robert E. Howard.\nLa Cimmeria \u00e8 descritta da Robert Howard come una terra brulla, con aspre montagne e foreste scure e ombrose. I suoi abitanti sono chiamati \"Cimmeri\". Howard fa loro riferimento vantandone le tradizioni militari e la prestanza fisica, oltre ad altre particolari abilit\u00e0: la capacit\u00e0 di arrampicarsi su picchi impervi, di seguire tracce di uomini e animali con facilit\u00e0 e di cacciare senza farsi individuare dalle prede. L'autore li descrive come uomini alti, dagli occhi azzurri, i capelli bruni (corvini, per lo pi\u00f9), la pelle bianchissima (ma che tende ad imbrunirsi se essi stanno troppo al sole, proteggendoli dai suoi raggi) e con un fisico forte e prestante. Nonostante questi attributi, i Cimmeri, riuniti in trib\u00f9, non sono per\u00f2 civilizzati (malgrado siano essi dotati di spiccato acume e intelligenza). Il loro governo si basa sugli \"anziani\", con una specie di gerarchia tribale oligarchica. \nI Cimmeri sono i discendenti del popolo di Atlantide, che fuggirono dal continente quando fu inghiottito dal mare. Gli atlantidei coloni, ridotti a un livello tecnologico da et\u00e0 della pietra, alla fine si sono trovati bloccati in una guerra contro nemici storici come i Vaniri (o Vanir) del Vanaheim. I conflitti prolungati fecero devolvere ulteriormente gli atlantidei in cavernicoli per poi in seguito ri-evolversi nel corso del tempo. Con nessuna memoria della loro storia, lingua e della civilt\u00e0 originaria, questi esseri infine si convertirono in un popolo noto come Cimmeri.\nDio dei Cimmeri \u00e8 Crom, che vive su una gigantesca montagna avvolta da nere nubi circondato dagli spiriti degli eroi valorosi caduti in battaglia e non si cura delle faccende degli uomini. Crom \u00e8 una divinit\u00e0 primitiva e selvaggia (con affinit\u00e0 simili a divinit\u00e0 celtiche come Toutatis, Taranis e Cernunnos) che non vuole essere n\u00e9 pregato n\u00e9 invocato, anzi, egli si adira ferocemente se anche un solo mortale tenta di attirare la sua attenzione scagliandogli contro terribili maledizioni; l'unica cosa che egli fa \u00e8 soffiare il coraggio negli uomini al momento della loro nascita, aspettandosi che essi onorino tale dono.\nI barbari cimmeri della fantasia di Howard non vanno confusi comunque con i Cimmeri storici, che vissero a nord del Mar Nero tra l'Ottavo e il Settimo secolo a.C."}
{"id": "1337540", "revid": "729019", "url": "https://it.wikipedia.org/wiki?curid=1337540", "title": "Rivoluzione anarchica spagnola", "text": "La rivoluzione anarchica spagnola del 1936 fu una rivoluzione sociale di ispirazione anarchica e libertaria che cominci\u00f2 durante le prime fasi della guerra civile spagnola, seguita al colpo di Stato militare di Francisco Franco del luglio 1936 contro il governo repubblicano che porr\u00e0 fine alla Seconda repubblica spagnola, per poi spegnersi, a partire dal 1937, incompiuta, infranta e tradita dallo stesso governo del Fronte Popolare. Le sue caratteristiche furono, tra altre: anticlericalismo nell'ambito religioso, orizzontalismo nell'ambito amministrativo, razionalismo nell'ambito educativo e collettivismo autogestito nell'ambito economico.\nUna rivoluzione sociale libertaria.\nSi tratta probabilmente della pi\u00f9 importante esperienza libertaria di massa nella storia, dato che un ruolo politico e militare preponderante rispetto alle altre forze antifasciste (socialiste riformiste e rivoluzionarie, repubblicane, comuniste e autonomiste) fu inizialmente ricoperto dall'anarchismo, sia spontaneo che organizzato. Ad essere determinanti furono, da un lato, l'influsso e il peso di quel complesso di idee e di pratiche istintivamente o coscientemente anarchiche adottate dal proletariato spagnolo e, dall'altro, la forza agente delle sue espressioni pi\u00f9 strutturate, ossia: l'organizzazione politica specifica Federazione anarchica iberica (F.A.I.), con la sua Federaci\u00f3n Ib\u00e9rica de Juventudes Libertarias (F.I.J.L.) e l'organizzazione sindacale Confederaci\u00f3n Nacional del Trabajo (C.N.T.), che arriver\u00e0 ad avere un milione e mezzo di lavoratori iscritti. \nSecondo Guy Debord, che pure non ha lesinato critiche verso gli anarchici spagnoli, \u00abNel 1936 l'anarchismo ha realmente condotto una rivoluzione sociale e l'abbozzo, il pi\u00f9 avanzato che mai si sia visto, di un potere proletario\u00bb.\nEffettivamente in questo tentativo storicamente rilevante di emancipazione dei lavoratori spagnoli ad opera di essi stessi, e non di uno stato o di un partito operaio agenti in loro nome, nonostante le gravi urgenze del contesto bellico si avviarono una serie di pratiche rivoluzionarie e si attuarono azioni dirette di massa, spesso spontanee e diffuse in diversi ambiti della vita sociale.\nPer documentare precisamente la consapevolezza di chi all'epoca s'impegn\u00f2 in questo senso si possono leggere diverse testimonianze di questo tenore:\n\u00abNoi anarchici non abbiamo fatto la guerra per il piacere di difendere la repubblica borghese [...] No, se abbiamo preso le armi, \u00e8 stato per attuare la rivoluzione sociale\u00bb.\nL'aspetto militare nel quadro internazionale della guerra al fascismo \u00e8 stato sempre quello maggiormente messo in evidenza, ma se si parla di rivoluzione sociale, e non solo di guerra civile spagnola, \u00e8 soprattutto perch\u00e9 la maggior parte dell'economia spagnola fu messa sotto il controllo dei lavoratori in autonomia da uno stato allo sbando; nelle \"roccaforti\" anarchiche, come la Catalogna, la percentuale raggiungeva il 75%, ma era pi\u00f9 bassa in aree con forte influenza comunista. Le fabbriche erano gestite tramite comitati di lavoratori, le aree agricole furono collettivizzate in parte e gestite come comunit\u00e0 libere.\nTerra e Libert\u00e0.\nI terreni espropriati e collettivizzati furono il 70% in Catalogna, il 70% in Aragona, il 70% nella provincia di Badajoz, il 58% in Castiglia-La Mancia, il 49% in Andalusia e il 13 % nella comunit\u00e0 Valenciana.\nL'antica questione agraria trov\u00f2 cos\u00ec rapida soluzione con l'azione diretta dal basso dei contadini che, dopo le deludenti e timide riforme del governo repubblicano e socialista, presero in mano il loro destino senza attendere decreti di sorta e si appropriarono delle terre, ponendo fine alla gestione feudale e latifondistica. A differenza di quanto accadde con la direzione bolscevica della rivoluzione russa, non si tratt\u00f2 di una collettivizzazione delle terre centralizzata e statale, n\u00e9 tanto meno di una nazionalizzazione della produzione. L'influsso delle concezioni anarchiche fra i braccianti e i contadini insorti aveva spinto da subito i fatti verso una prospettiva totalmente diversa.\n\u00abSenza che \"nessun partito, nessuna organizzazione\" avesse impartito una consegna in questo senso, si costituirono anche collettivit\u00e0 agrarie. Furono collettivizzati soprattutto i latifondi, i cui proprietari erano fuggiti nella zona franchista, o erano stati sommariamente giustiziati. Nell'Aragona, dove fin dal luglio 1936 i miliziani della colonna Durruti avevano dato impulso al movimento, furono coinvolti quasi tutti i villaggi: la federazione delle collettivit\u00e0 arriv\u00f2 a comprendere mezzo milione circa di contadini. Sulla piazza del villaggio furono raccolti e bruciati gli atti di propriet\u00e0 fondiaria. I contadini consegnavano alla collettivit\u00e0 tutto ci\u00f2 che possedevano: terre, attrezzi, animali da tiro ecc. In alcuni villaggi il denaro fu abolito e sostituito da tagliandi. Non si trattava per\u00f2 di una vera moneta, dato che con quei buoni non si potevano acquistare mezzi di produzione ma solo beni di consumo, peraltro in quantit\u00e0 limitata. Il denaro accantonato dal comitato fu utilizzato per acquistare all'estero i prodotti mancanti che non potevano essere ottenuti con gli scambi.\u00bb.\nNel quadro di una visione antiautoritaria della rivoluzione l'esistenza della propriet\u00e0 agricola individuale, cos\u00ec come altri importanti nodi politico-sociali, fu affrontata secondo criteri differenziati in base a decisioni prese localmente dalle collettivit\u00e0 o regionalmente, ed essa non fu sistematicamente abolita.\nNon a caso Isaac Puente, uno dei principali teorici del comunismo libertario , precisava in linea di principio che \u00abNon pu\u00f2 essere oggetto di discussione il regime di propriet\u00e0 della ricchezza e degli utili della produzione, che verranno amministrati dalla collettivit\u00e0 e messi a disposizione di chi vorr\u00e0 produrre. La soppressione della propriet\u00e0 privata e dell'accaparramento della ricchezza costituiscono la garanzia imprescindibile della libert\u00e0 economica. Ma questa intransigenza verso la propriet\u00e0 privata non pu\u00f2 essere estremizzata fino a negarla per le cose di uso personale, n\u00e9 per i prodotti dell'attivit\u00e0 personale dell'individuo. La propriet\u00e0 usufruttuaria non credo che possa essere negata per i mobili, i vestiti e le cose di dettaglio il cui possesso non implica n\u00e9 una spoliazione n\u00e9 un'ingiustizia. Rispetto alla propriet\u00e0 della terra - \"la terra per chi la lavora\" - si deve distinguere fra la terra dedicata alla produzione del necessario da quella che serve per produrre alimenti o piante rispondenti al gusto individuale, come gli orti e i giardini, o le particelle sperimentali, su cui deve rispettarsi la propriet\u00e0 usufruttuaria.\u00bb.\nIl congresso delle collettivit\u00e0 agricole aragonesi del 1937, iniziativa federalista libertaria fortemente osteggiata dalle forze governative centrali, stabil\u00ec, fra l'altro, che chiunque non volesse partecipare al sistema agricolo collettivizzato poteva avere un terreno di propriet\u00e0 individuale, a condizione che la sua dimensione non eccedesse quella che egli stesso poteva lavorare senza impiegare salariati. \nGaston Leval conferma che \u00abI piccoli proprietari erano rispettati. Le tessere di consumatori fatte anche per loro, il conto corrente che era loro aperto, le risoluzioni prese a loro riguardo lo attestano. Soltanto s'impediva loro di aver pi\u00f9 terra di quella che potessero coltivare, e d'esercitare il commercio individuale. L'adesione alle Collettivit\u00e0 era volontaria: gli \u201cindividualisti\u201d vi aderivano solo se e quando venivano persuasi dai migliori risultati del lavoro in comune.\u00bb.\nOvviamente ci\u00f2 non poteva dissolvere diffidenze e ostilit\u00e0 di quel ceto intermedio di piccoli proprietari o contadini mezzadri legato alla propria condizione e non imped\u00ec, dato che la rivoluzione sociale agraria fu lungi dall'essere indolore, il manifestarsi di una conflittualit\u00e0 anticollettivista che bloccava la collettivizzazione e che, in determinate situazioni locali quali il villaggio La Fatarella, poteva degenerare anche in lotta armata con morti e feriti.\nAutogestione dell'economia e forme di organizzazione sociale antiautoritaria.\nLa ricerca storica fornisce dati incompleti, parziali e non di rado discordanti sulla valutazione qualitativa e quantitativa del sistema economico e sociale durante le varie fasi nel periodo rivoluzionario.\n\u00c8 stato stimato da Sam Dolgoff, autore de \"I Collettivi Anarchici: autogestione dei lavoratori nella Rivoluzione Spagnola\", che pi\u00f9 di 10 milioni di persone parteciparono direttamente, o almeno indirettamente, nella rivoluzione spagnola. Sebbene con una diversa intensit\u00e0 e densit\u00e0 geografica nel territorio spagnolo, quasi ogni sfera dell'economia fu investita dal processo rivoluzionario e autogestionario. Esso si estese e spinse pi\u00f9 avanti in Catalogna, dove il settore industriale come quelli dei trasporti, dei servizi e finanche il settore del commercio non furono affatto esclusi da queste forme di socializzazione. In alcuni casi perfino i taxi, gli alberghi, le barberie e i ristoranti furono collettivizzati e gestiti dagli stessi lavoratori. Nell'industria catalana la collettivizzazione riguard\u00f2 circa 2.000 imprese di vari settori (tessile, metallurgia, chimica, edilizia, legno, servizi, spettacolo ecc.), mentre il controllo operaio vigeva in circa 4.500 imprese.\nLa rivoluzione sociale non si dimostr\u00f2 invece efficace nel settore bancario che, forse per la scarsa presenza di sindacalisti radicali favorevoli alla collettivizzazione, fin\u00ec per costituire uno dei suoi punti deboli cruciali, come gi\u00e0 era stato durante l'esperienza rivoluzionaria della Comune di Parigi (1871). Il sindacato maggioritario in quel settore, l'Unione Generale dei Lavoratori (U.G.T.), era infatti vicino al governo a direzione marxista, pi\u00f9 orientato verso la nazionalizzazione, ossia la gestione statale delle banche, il quale si serv\u00ec del controllo del credito e delle riserve auree per circoscrivere e strangolare la dinamica rivoluzionaria, indirizzando politicamente i fondi pubblici per le spese, militari e non, dove non erano maggioritarie le componenti rivoluzionarie anarchiche o comuniste antistaliniste (soprattutto il P.O.U.M.). Onde evitare che oltre 500 tonnellate d'oro della Repubblica spagnola, confiscate alla Banca di Spagna, finissero direttamente in mano ai rivoluzionari spagnoli, il governo prefer\u00ec trasferirne segretamente il valore nelle casse di Stalin, con lo scopo di ottenere il contributo bellico sovietico condizionato. E cos\u00ec egli pot\u00e9 impiegare quell'oro di Mosca a sua discrezione, con le conseguenze politiche e militari che si vedranno (controrivoluzione stalinista prima, vittoria del franchismo e fine della Repubblica poi).\nTuttavia una radicale trasformazione dei rapporti sociali e di produzione aveva potuto, se non altro, cominciare ad essere messa in pratica. In diverse collettivit\u00e0 e in alcune transazioni il denaro fu abolito o parzialmente sostituito da forme non monetarie di retribuzione e buoni intransferibili, detti \"vales\".\n\u00abAd esempio ad Asco, in Catalogna, i membri dei collettivi ricevevano una tessera di famiglia sul cui retro figurava un calendario per segnare via via le date di acquisto dei viveri, che potevano essere ritirati solo una volta al giorno nei diversi centri di approvvigionamento. Queste tessere erano di diversi colori, per permettere anche a chi non sapeva leggere di distinguerle facilmente. La collettivit\u00e0 provvedeva a remunerare insegnanti, ingegneri e medici, che curavano gratuitamente i pazienti.\u00bb.\nNon utilizzata ovunque, questa sorta di salario familiare, per quanto ispirato ad un principio di uguaglianza, non andava certamente in direzione di una maggiore indipendenza della donna ed era in contraddizione con un certo progresso dell'emancipazione femminile nella rivoluzione in corso, dal diritto all'aborto alla parit\u00e0 nelle decisioni assembleari e nelle milizie.\nAccanto alla lotta contro l'oppressione di classe e lo sfruttamento, comunque, la rivoluzione spagnola avanz\u00f2 contro altre forme di dominazione. Le relazioni sociali gerarchiche in genere subirono trasformazioni radicali o, quantomeno, sperimentazioni innovative in senso egualitario e libertario, come not\u00f2 per esperienza diretta George Orwell nel suo Omaggio alla Catalogna, a partire proprio dalla messa in discussione dell'ideologia maschilista del patriarcato e dal protagonismo attivo e organizzato delle donne in ogni aspetto della rivoluzione.\nSempre all'insegna di una cultura antiautoritaria, in campo educativo, fu varato un vasto programma di alfabetizzazione e venne intensificata l'attivit\u00e0 degli Ateneos Libertarios; vennero portate avanti iniziative riconducibili all'attivit\u00e0 passata del famoso maestro e teorico di una \"Scuola Moderna\" Francesc Ferrer i Gu\u00e0rdia; vennero fondate diverse scuole razionaliste, in un paese dove l'educazione era essenzialmente prerogativa della Chiesa cattolica, ed anche montessoriane.\nIn tutto il territorio della Catalogna il servizio sanitario fu garantito e riorganizzato sulla base di un progetto avanzato di socializzazione della medicina, si svilupparono pratiche mediche fondate sulla prevenzione e la terapia sociale. Figura chiave di questo progetto fu il dottor F\u00e9lix Mart\u00ed Ib\u00e1\u00f1ez, impegnato sia sul terreno clinico che su quello culturale, che lavorer\u00e0 anche alla legislazione sull'aborto stendendo la norma, in una delibera della Generalitat de Catalunya datata 25 dicembre 1936, per la quale alla donna spettava la libera scelta di proseguire o interrompere la gravidanza entro i primi 3 mesi.\nLa stessa organizzazione militare della guerra sociale antifascista fu improntata in chiave antimilitarista ed orizzontale con il rifiuto dell'esercito e la creazione di milizie e colonne, come la Columna de Hierro di Valencia (a Valencia c'\u00e8 un intero spazio di programmazione di Radio Klara dedicato proprio all'esperienza della Rivoluzione anarchica spagnola) o la pi\u00f9 famosa Colonna Buenaventura Durruti, e l'abolizione di gradi e uniformi militari.\nCos\u00ec un delegato della formazione miliziana valenzana, che contava 3000 combattenti ed oltre 20.000 volontari, ne descriveva la struttura in un articolo dell'organo di stampa \"Linea de Fuego\" del 17 novembre 1936: \u00abLa costituzione del Comitato di Guerra \u00e8 accettata da tutte le milizie confederali. Noi partiamo dall'individuo e formiamo dei gruppi di dieci, che si autogestiscono le piccole operazioni. Dieci gruppi formano una Centuria, che nomina un delegato per rappresentarla. Trenta Centurie formano una Colonna, che \u00e8 diretta dal Comitato di Guerra, di cui fanno parte i delegati di Centuria.\u00bb.\nAll'origine di questa forma di organizzazione erano quasi vent'anni di lavoro e di esperienze di vari gruppi d'azione come \"Los Solidarios\", che difendevano gli attivisti sindacalisti e anarchici dalla violenza padronale dei \"pistoleros\" tra il 1917 e il 1923, ma soprattutto dei Comitati di Difesa della CNT, costituiti nel 1934.\nLe cause della fine dell'esperienza rivoluzionaria.\nOstacoli di vario genere al processo rivoluzionario, comprese contraddizioni interne e soggettive, contribuirono alla conclusione di questa esperienza storica e la storiografia sull'argomento \u00e8 pi\u00f9 vasta che quella sulle realizzazioni concrete. I fattori critici di tipo politico o militare, indiscutibilmente determinanti, hanno finito forse per oscurare altri elementi che entrarono allora in gioco e che, precisamente, qualificarono come anarchica questa rivoluzione infranta. La stessa storicit\u00e0 della rivoluzione sociale e libertaria qui illustrata corre il rischio di una dissolvenza, o di una vera e propria rimozione, quando ridotta esclusivamente entro altre categorie storiografiche come, ad esempio, quelle di guerra civile di Spagna o di frontismo antifascista.\n\u00c8 da tenere presente che gi\u00e0 la sezione spagnola della Prima Internazionale (A.I.L.) era schierata su posizioni bakuniniste e che questa, nelle sue evoluzioni successive alla rottura con i marxisti, aveva elaborato una propria teoria rivoluzionaria basata sulla pratica dell'azione diretta, sull'organizzazione e sul federalismo. Date queste premesse il corso del movimento rivoluzionario, che per sua natura era antistatalista e vedeva un protagonismo sociale autonomo dei lavoratori, non poteva non incontrare dinamiche politiche inerziali o contrarie, provenienti sia dal campo reazionario che dall'arco di forze antifranchiste al governo, incluso, in parte, lo stesso movimento anarchico; e se molteplici furono le cause della fine dell'esperienza rivoluzionaria, di varia origine politica furono, dunque, anche le opposizioni allo sviluppo di quel corso.\nControrivoluzione e repressione.\nLa necessit\u00e0 di accelerare e completare la rivoluzione rivendicata da parte della sinistra libertaria e poumista, venne avversata dai comunisti, appoggiati dall'Unione Sovietica, e dai repubblicani democratici; i primi perch\u00e9 contrari all'opportunit\u00e0 di affrontare una rischiosa rivoluzione sociale, nella quale non avrebbero potuto assumere una posizione egemone, i secondi perch\u00e9 spaventati dallo sconvolgimento economico che ne sarebbe derivato. I rivoluzionari ribattevano che solo la mobilitazione rivoluzionaria delle classi subalterne avrebbe fornito lo slancio necessario in termini anche di alto morale alla popolazione per sconfiggere il fascismo.\nCon il progredire della guerra, il governo e i comunisti furono in grado di fare leva sul loro accesso alle armi sovietiche per ripristinare il controllo politico, sia con la diplomazia che con la forza. Nelle giornate di maggio del 1937, i contrasti all'interno del campo antifascista esplosero in conflitto aperto quando i comunisti cercano di conquistare militarmente il controllo degli edifici pubblici di Barcellona, difesi dagli anarchici, arrestandone e fucilandone i dirigenti. Gi\u00e0 precedentemente il Partito Comunista, per sconfiggere Franco, aveva sostenuto l'opportunit\u00e0 di un blocco sociale il pi\u00f9 esteso possibile rinviando quindi ogni prospettiva rivoluzionaria alla fine della guerra. Inoltre la necessit\u00e0 dell'Unione Sovietica di rimanere l'unico punto di riferimento politico ed ideologico per i comunisti di tutto il mondo spinse Stalin ad opporsi anche militarmente alla componente anarchica e a quella trotskista e \"dissidente\" (come il \"POUM\", il Partito Operaio di Unificazione Marxista), dello schieramento repubblicano. Paradossalmente quindi, furono i comunisti filosovietici a battersi contro l'abolizione della propriet\u00e0 privata."}
{"id": "1337548", "revid": "767487", "url": "https://it.wikipedia.org/wiki?curid=1337548", "title": "Petra Haden", "text": "Fa parte (o ha fatto parte) di diversi gruppi, tra i quali that dog., Tito &amp; Tarantula, The Rentals e The Decemberists; ha inoltre registrato con Beck, Mike Watt, Luscious Jackson, Jimmy Eat World, Foo Fighters, Green Day, Weezer, Victoria Williams e Yuka Honda. \u00c8 la figlia di Charlie Haden, bassista jazz.\nInsieme alle altre due sorelle gemelle, Rachel (bassista e componente dei that dog.) e Tanya (violoncellista, moglie dell'attore Jack Black) sono conosciute come The Haden Triplets. Il fratello delle tre gemelle \u00e8 Josh Haden, leader degli Spain."}
{"id": "1337549", "revid": "92723", "url": "https://it.wikipedia.org/wiki?curid=1337549", "title": "Vajska", "text": "Vajska (Serbo: \u0412\u0430\u0458\u0441\u043a\u0430) \u00e8 un villaggio della Serbia situato nella municipalit\u00e0 di Ba\u010d, nel Distretto della Ba\u010dka Meridionale, nella provincia autonoma di Voivodina. La popolazione della cittadina conta 3.169 abitanti, la cui maggioranza \u00e8 costituita da Serbi (\"censimento del 2002\")."}
{"id": "1337550", "revid": "287204", "url": "https://it.wikipedia.org/wiki?curid=1337550", "title": "Manlio Pastorini", "text": "Prese parte alle Giochi olimpici intermedi ad Atene, vincendo la medaglia di bronzo con la squadra italiana di ginnastica. Alle Olimpiadi estive 1920 ad Anversa vinse invece l'oro, sempre con la squadra di ginnastica.\nParallelamente, Pastorini si interess\u00f2 alla palla al cesto. All'Istituto di Educazione Fisica di Firenze fece allestire un campo di gioco e nel 1920 fu tra i promotori del primo campionato italiano di pallacanestro, che venne organizzato sotto l'egida della Federginnastica. Il primo torneo ufficiale di basket in Italia si concluse con la vittoria della Forza e Costanza Brescia o della SEF Costanza Milano.\nSecondo altre fonti, Pastorini si limit\u00f2 a proporre lo sport alla Federginnastica, che organizz\u00f2 un torneo nell'ambito del Concorso Ginnastico di Venezia, tra il 26 e il 30 maggio (vinto dalla Forza e Costanza Brescia), e solo successivamente il campionato vinto dalla Costanza Milano.\nAllen\u00f2, tra le altre, la societ\u00e0 Ferrucci di Pistoia e fond\u00f2 una scuola di educazione fisica a Firenze."}
{"id": "1337551", "revid": "1543377", "url": "https://it.wikipedia.org/wiki?curid=1337551", "title": "Strictly Physical (album)", "text": "Strictly Physical \u00e8 il secondo album studio del trio pop tedesco Monrose pubblicato da Starwatch e Warner Music il 21 settembre 2007."}
{"id": "1337556", "revid": "767487", "url": "https://it.wikipedia.org/wiki?curid=1337556", "title": "Mark Ronson", "text": "Ha lavorato con molti artisti del panorama musicale, tra cui ASAP Rocky, Stevie Wonder, Lady Gaga, Robbie Williams, Christina Aguilera, Lily Allen, Adele, Estelle, Quincy Jones, Amy Winehouse, Coldplay, Britney Spears, Queens of the Stone Age, Q-Tip, Alicia Keys, Nikka Costa, Bruno Mars, Pharrell Williams, Tame Impala, Dua Lipa, Lykke Li, Ghostface Killah, Miley Cyrus e con i Duran Duran. Ha vinto 7 Grammy Awards, di cui uno come produttore dell'anno, per aver prodotto l'album \"Back to Black\" di Amy Winehouse, due BRIT Awards e grazie al brano \"Shallow\", un Premio Oscar ed un Golden Globe.\nNel suo secondo album, Version, ha rivisitato vecchi successi di gruppi musicali come Diana Ross &amp; The Supremes, Radiohead, Kaiser Chiefs e The Smiths. Alla carriera di produttore affianca anche quella di cantante, come nel suo terzo album Record Collection in cui canta delle strofe nella canzone che porta il nome dello stesso album. \nUptown Special, suo quarto disco, \u00e8 quello che gli porta maggior successo e collaborazioni di spicco, come quella con Bruno Mars per Uptown Funk, singolo pi\u00f9 venduto del 2015.\nNel 2019 pubblica il suo quinto album, Late Night Feelings, che riscuote un buon successo e supera le 60.000 vendite in Regno Unito.\n\u00c8 fondatore della Allido Records e nel 2018 della Zelig Records, parte della Columbia Records, con cui ha messo sotto contratto la giovane artista statunitense King Princess.\nBiografia.\nFiglio della scrittrice Ann Dexter-Jones e dell'imprenditore Laurence Ronson con origini austriache, russe e lituane, Mark Ronson \u00e8 stato educato alla religione ebraica conservatrice. Il cognome originale della famiglia era Aaronson, ma fu cambiato in Ronson dal nonno di Mark. Mark Ronson ha due sorelle gemelle, Charlotte Ronson, stilista, e Samantha Ronson, cantante e DJ. Si trasferisce con la famiglia a New York a 8 anni, inizia come DJ nei club newyorkesi attorno al 1993 influenzato dal Funky, dall'Hip hop e dal Rock, attrae un pubblico sempre pi\u00f9 crescente fino a diventare un personaggio molto richiesto per suonare alle feste private dei vip. Mark Ronson riesce a farsi un nome e nel 1999 viene scelto come testimonial di una pubblicit\u00e0 di Tommy Hilfiger.\nNel 2001 produce \"Everybody Got Their Something\", brano musicale di Nikka Costa che fa ottenere a Ronson un contratto con l'etichetta discografica Elektra Records. In seguito Mark Ronson lavora ancora con Nikka Costa in \"Like a Feather\", che viene utilizzato in uno spot pubblicitario. Nello stesso anno compare nel videoclip di More Than a Woman di Aaliyah, nel ruolo del dj che suona durante il party all'interno della moto. Il primo album di Ronson, \"Here Comes the Fuzz\", viene pubblicato nel 2003, che ottiene una grande accoglienza da parte della critica, oltre che un discreto successo commerciale, bench\u00e9 inizialmente le vendite non lo premino. All'album collaborano Mos Def, Jack White, Sean Paul, Nikka Costa, Nappy Roots e Rivers Cuomo. Il brano pi\u00f9 conosciuto dell'album \u00e8 \"Ooh Wee\", che campiona \"Sunny\" di Boney M. e figura la collaborazione di Nate Dogg, Ghostface Killah, Trife Da God e Saigon. Il brano viene utilizzato nella colonna sonora dei film \"Honey\" e \"Hitch - Lui s\u00ec che capisce le donne\". Ci\u00f2 nonostante, due settimane dopo l'uscita di \"Here Comes the Fuzz\", l'Elektra Records rompe il contratto con Ronson. Nei periodi successivi Mark Ronson produce brani per numerosi artisti come Christina Aguilera, Amy Winehouse, Lily Allen, Robbie Williams e Justin Timberlake. Nel 2004 Ronson fonda l'etichetta Allido Records, filiale della J Records, il cui primo artista ad essere messo sotto contratto \u00e8 Saigon.\nIl 2 aprile 2007, Ronson pubblica una cover di \"Stop Me If You Think You've Heard This One Before\", (che contiene anche un \" campionamento di \" You Keep Me hanging On \", singolo di successo di Diana Ross &amp; the Supremes, del 1966), intitolata semplicemente \"Stop Me\", con la partecipazione di Daniel Merriweather, che raggiunge la seconda posizione della Official Singles Chart, e il 16 luglio dello stesso anno pubblica come secondo singolo una cover di \"Oh My God\", con la collaborazione di Lily Allen, che arriva all'ottava posizione della classifica britannica. A dicembre dello stesso anno, Ronson riceve una nomination ai Grammy Award come produttore dell'anno, insieme a Timbaland e Mike Elizondo. Anche il lavoro di produzione di Ronson con Amy Winehouse per l'album \"Back to Black\", ottiene il riconoscimento di sei nomination. Alla fine Ronson otterr\u00e0 ben tre Grammy. Nel 2008 Mark Ronson ottiene tre nomination anche ai Brit Award: miglior artista solista uomo, miglior album (\"Version\") e miglior brano musicale (\"Valerie\"), vincendo alla fine soltanto il primo dei tre. Nel corso della serata di premiazione dei Brit Award, Ronson si esibisce in un medley di \"God Put a Smile upon Your Face\" con Adele, \"Stop Me\" con Daniel Merriweather e \"Valerie\" con Amy Winehouse. Nel corso dell'estate del 2008, Mark Ronson gira per tutto il Regno Unito e l'Europa in tour, ottenendo grandi risultati, in particolar modo in occasione dei concerti presso l'Hammersmith Apollo d il Brixton Academy. Aprono i suoi tour Sam Sparro e Julian Perretta.\nA marzo 2009 Ronson inizia a lavorare con i Duran Duran per il loro tredicesimo album studio intitolato \"All You Need Is Now\" che viene pubblicato il 21 dicembre 2010 in versione digitale e nel marzo 2011 in versione fisica. Il 27 settembre 2010 \u00e8 inoltre uscito nei negozi anche \"Record Collection\", terzo album di Mark Ronson, che stavolta firma la sua opera con il nome Mark Ronson &amp; The Business Intl. Sostenuto dal singolo \"The Bike Song\", l'album riesce ad arrivare alla seconda posizione della classifica degli album pi\u00f9 venduti nel Regno Unito ed alla sesta in Australia.Nel 2015 esce il suo nuovo album chiamato \"Uptown Special,\" inciso con Jeff Bhasker, in collaborazione con artisti come Stevie Wonder, Mystikal, Kevin Parker, Bruno Mars e lo stesso Jeff Bhasker. La colonna portante dell'album \u00e8 la canzone coprodotta e cantata interamente da Bruno Mars, ovvero \"Uptown Funk\", che ha avuto un incredibile successo commerciale raggiungendo la vetta della classifica in 68 paesi, tra cui Stati Uniti, Regno Unito, Italia, Francia, Canada, Australia, Messico e Spagna, vendendo oltre 14,6 milioni di copie, diventando il singolo pi\u00f9 venduto del 2015 e uno dei pi\u00f9 venduti nel mondo. Negli Stati Uniti \"Uptown Funk\" \u00e8 il secondo singolo della storia sia per il numero delle vendite con 9 milioni di copie sia per la longevit\u00e0 in vetta alla Billboard Hot 100 con 14 settimane. Il brano ha vinto anche i Brit Awards come \"Canzone dell'anno\" e il video su YouTube ha raggiunto un miliardo di visualizzazioni il 15 settembre 2015, diventando uno dei video pi\u00f9 visti di tutti i tempi. Il 29 marzo 2015, estrae \"Feel Right\", in collaborazione con il rapper Mystikal, come secondo singolo dall'album. Il 7 giugno 2015, estrae \"I Can't Lose\", in collaborazione con la cantante Keyone Starr, come terzo singolo dell'album.\nNel 2016 produce con Lady Gaga il quinto album in studio di quest'ultima: \"Joanne\". Il primo singolo, \"Perfect Illusion\", viene pubblicato il 9 settembre 2016. Nel 2018 collabora con Miley Cyrus pubblicando un singolo, \"Nothing Breaks like a Heart,\" che viene pubblicato il 27 novembre 2018.\nNel 2019 vince l'Oscar alla migliore canzone, il Golden Globe e il Grammy Award per \"Shallow,\" insieme a Lady Gaga, Anthony Rossomando e Andrew Wyatt.\nVita personale.\nSin dall'infanzia \u00e8 fan del Chelsea F.C., oltre che fan dei New York Knicks basketball team.\nNel 2009 ha partecipato alla campagna PETA's \"Please Don't Wear Any Fur\". \nSempre nel 2009 Ronson venne votato come uomo pi\u00f9 elegante dell'anno dalla rivista \"GQ\". Nel 2015 venne nominato dalla stessa rivista come uno dei 50 uomini inglesi meglio vestiti. \nIl 20 agosto 2019, Ronson e altre celebrit\u00e0 hanno investito nella societ\u00e0 Lowell Herb Co, un'impresa di coltivazione di cannabis basata in California, di cui \u00e8 un noto consumatore.\nNel 2002 Ronson inizia una relazione ufficiale con l'attrice e cantante Rashida Jones. Si fidanzano nel marzo 2003, quando Ronson le propone di sposarlo realizzando un puzzle con il messaggio \"Mi vuoi sposare.\" La loro relazione per\u00f2 termina circa un anno dopo.\nIl 03 settembre 2011, Ronson sposa in Provenza l'attrice e cantante francese Jos\u00e9phine de La Baume, che era apparsa nel music video del brano \"The Bike Song\". Il 16 maggio 2017, giunge al pubblico la notizia che de La Baume abbia chiesto il divorzio da Ronson. Il divorzio \u00e8 reso esecutivo nell'ottobre 2018.\nIl 04 settembre 2021 Ronson annuncia con un post su Instagram il matrimonio con Grace Gummer."}
{"id": "1337558", "revid": "84184", "url": "https://it.wikipedia.org/wiki?curid=1337558", "title": "Aquilonia (Hyboria)", "text": "Aquilonia \u00e8 una terra immaginaria nata dalla fantasia di Robert E. Howard all'interno del mondo dell'Era hyboriana, creato per il suo personaggio Conan il barbaro, che ne diverr\u00e0 re.\nHoward fu piuttosto preciso nella localizzazione tra il suo mondo immaginario e l'odierna Europa, e Aquilonia pu\u00f2 essere collocata nella moderna Italia, ma intesa nell'epoca dell'impero romano..\nOrigini.\nAntenati durante i cataclismi.\nHoward ha spiegato le origini e la storia di Aquilonia e dei suoi abitanti nel suo saggio l\"'era hyboriana\" (\"The Hyborian Age\"). Le civilt\u00e0 di Thuria, Lemuria ed Atlantide, accennate nella serie di Kull di Valusia, sono cadute a seguito di cataclismi alcuni secoli dopo il regno di Valusia.\nSecondo l'opera ai tempi del cataclisma un gruppo di primitivi esseri umani erano ad un livello tecnologico appena superiore a quello dell'uomo di Neanderthal. Fuggiti dalle zone nordiche, quanto rimaneva del continente di Thuria, si inoltrarono in territori innevati abitati da una razza di scimmie carnivore, dotate di una grande pelliccia bianca e apparentemente originarie di quella zona. Gli invasori iniziarono una guerra con le scimmie fino a quando riuscirono ad allontanarle oltre il Circolo polare artico. Credendo il loro nemico sconfitto, gli umani si adattarono al clima rigido e crearono i primi insediamenti.\nAntenati hyboriani.\nMillecinquecento anni dopo i discendenti di questo gruppo iniziale erano chiamati \"Hyboriani\", dal nome del loro dio principale, \"Bori\" (probabilmente basato sul dio B\u00fari della mitologia norrena). Il libro descrive Bori come un grande capo tribale, deificato in seguito e ricordato nella tradizione orale come un leader durante le loro migrazioni al nord.\nDa quel momento in poi le varie trib\u00f9 hyboriane indipendenti si diffusero in tutte le regioni settentrionali. Alcune di esse erano migrate in precedenza in cerca di nuove aree da colonizzare. Gli Hyboriani dovevano ancora scontrarsi con altri gruppi culturali, ma si fecero anche guerre tra di loro. Howard li descrive come una razza potente e guerriera, formata da individui generalmente alti, con i capelli castano rame e gli occhi grigi. Dal punto di vista culturale erano gi\u00e0 raffinati artisti e poeti. La maggior parte delle trib\u00f9 facevano ancora affidamento sulla caccia per il loro sostentamento. Le loro propaggini meridionali, tuttavia, praticavano da vari secoli l'allevamento del bestiame.\nL'unica interruzione del loro lungo isolamento da altri gruppi culturali avvenne per opera di un avventuriero solitario, rimasto anonimo nel libro. Egli aveva attraversato il Circolo Artico ed era ritornato con la notizia che i loro antichi avversari, le scimmie, non erano in realt\u00e0 annientate. Si erano invece evolute in uomini scimmia, ormai numerosi che, secondo lui, avrebbero presto raggiunto la condizione di umani ed in futuro sarebbero divenuti una minaccia per gli Hyboriani. Tent\u00f2 quindi di reclutare una forza militare abbastanza numerosa per condurre una campagna contro i nemici, ma gli Hyboriani non furono convinti dai suoi racconti e alla fine solo un piccolo gruppo di giovani temerari lo segu\u00ec. Nessuno di loro fece ritorno. \nInizi dell'Era hyboriana.\nCon la crescita continua della popolazione hyboriana, crebbe anche la necessit\u00e0 di nuove terre. Gli Hyboriani iniziarono ad espandersi al di fuori dei loro abituali territori e cominci\u00f2 allora per loro una nuova era di migrazioni e conquiste. Per cinquecento anni essi si sparsero a sud e ad ovest del loro continente senza nome.\nPer la prima volta da millenni essi incontrarono cos\u00ec altri gruppi tribali, conquistando molti clan pi\u00f9 piccoli di varie origini. I sopravvissuti dei clan sconfitti si mescolarono infine con i loro conquistatori, trasmettendo le caratteristiche razziali alle nuove generazioni di Hyboriani. Le trib\u00f9 hyboriane di sangue misto si trovarono a loro volta a dover difendere i loro territori dalle successive ondate migratorie delle trib\u00f9 hyboriane di sangue puro. Spesso i nuovi invasori avrebbero colpito duramente i difensori prima di assorbirli, dando luogo alla fine ad una intricata rete di trib\u00f9 e nazioni hyboriane con vari elementi ancestrali nelle loro linee di discendenza.\nIl primo regno hyboriano organizzato ad emergere fu Hyperborea. La trib\u00f9 che lo fond\u00f2 entr\u00f2 nella sua era neolitica quando padroneggiava l'architettura, in particolare quella degli edifici di pietra. All'inizio questi furono realizzati per ragioni di fortificazione: gli Hyperboriani costruirono in primo luogo una rozza fortezza di pietra per difendere il loro territorio dai possibili nemici. Erano ancora nomadi e vivevano in tende fatte con le pelli di cavalli, ma presto le abbandonarono in favore delle prime case di pietra, che erano ancora rozze ma resistenti. Si stabilirono permanentemente in insediamenti fortificati e svilupparono costruzioni ciclopiche per fortificare ulteriormente le loro mura difensive.\nGli Hyperboriani erano ormai la pi\u00f9 avanzata delle trib\u00f9 hyboriane ed iniziarono ad espandere il loro regno attaccando i loro pi\u00f9 arretrati vicini. Molte trib\u00f9 persero i propri territori nelle guerre contro di loro, mentre altre fuggirono e cominciarono le loro migrazioni prima ancora di scontrarsi con loro. Entrambi i gruppi migratori preferirono questa soluzione piuttosto che divenire semplici vassali dei loro potenti parenti hyboriani. Nel frattempo gli \"uomini scimmia\" del Circolo Artico si erano evoluti in una nuova razza di umani alti e con i capelli chiari. Iniziarono quindi la propria migrazione verso sud, prendendo il posto delle trib\u00f9 hyboriane pi\u00f9 settentrionali.\nDominatori dell'Ovest.\nPer i successivi mille anni le bellicose nazioni hyboriane avanzarono fino a diventare i dominatori delle aree occidentali del continente senza nome. Incontrarono i Pitti e li obbligarono a restare confinati nelle desolazioni occidentali che sarebbero divenute note come le \"Lande Pittiche\". Seguendo l'esempio dei loro cugini hyperboriani, altri Hyboriani cominciarono a stabilirsi e a creare i loro regni.\nIl pi\u00f9 meridionale dei primi regni fu Koth, che venne fondato a nord delle terre di Shem e presto cominci\u00f2 ad espandere la sua influenza culturale sui pastori meridionali. Appena a sud delle Lande Pittiche vi era la fertile valle conosciuta come \"Zing\". La trib\u00f9 hyboriana nomade che conquist\u00f2 quelle terre assorb\u00ec i popoli gi\u00e0 insediati, una nazione agricola senza nome imparentata con il popolo di Shem ed una bellicosa trib\u00f9 pittica che li aveva precedentemente conquistati, fondando il regno di Zingara e fondendo gli Hyboriani, i Pitti e i parenti senza nome degli Shemiti in una sola nazione, che prese il nome di Zingarani. \nDall'altra parte a nord del continente, gli invasori dai capelli chiari del Circolo Artico erano cresciuti di numero e di potenza. Continuarono la loro espansione verso sud mentre ricacciavano a loro volta a sud gli Hyboriani sconfitti. Perfino Hyperborea fu conquistata da una di queste trib\u00f9 barbare, ma i conquistatori qui decisero di mantenere il vecchio nome del regno, fondendosi con gli Hyperboriani sconfitti e adottando elementi della cultura hyboriana. Le continue guerre e migrazioni avrebbero caratterizzato le altre aree del continente per altri cinquecento anni.\nStoria iniziale.\nPopoli imparentati.\nHoward lasci\u00f2 nel vago le origini specifiche di Aquilonia. Questa fu menzionata per la prima volta nel suo saggio come uno dei nove Regni hyboriani rimasti quando le frontiere furono pi\u00f9 o meno stabilizzate. I suoi Regni fratelli erano Nemedia, Brythunia, Hyperborea, Koth, Ophir, Argos, Corinthia e i cosiddetti Regni di Confine. Mentre gli altri erano effettivamente Regni unificati, questi ultimi erano un'area colonizzata circondata da Aquilonia, Cimmeria, Hyberborea, Brythunia e Nemedia, contenente varie citt\u00e0-stato. Sembra che i Regni di Confine fossero iniziati come colonie hyboriane e avessero mantenuto la loro indipendenza in gran parte perch\u00e9 i loro pi\u00f9 potenti vicini preferivano avere questa entit\u00e0 relativamente innocua alle loro frontiere piuttosto che doversi scontrare tra loro in una guerra territoriale dall'esito incerto. \nIl popolo di Aquilonia era imparentato anche con gli Zingarani, ma il retaggio razziale misto di questo popolo costiero spinse Howard a non considerarli come veri Hyboriani. Egli descrisse gli Zingarani come dotati di una pelle pi\u00f9 scura dei loro cugini hyboriani e con abitudini esotiche. Sebbene sottolinei che questa descrizione si adatta anche al popolo di Zamora, i due Regni e le loro popolazioni non erano imparentate. \nCultura.\nAquilonia sarebbe emersa come il pi\u00f9 potente dei Regni hyboriani. La cultura hyboriana dell'epoca \u00e8 descritta da Howard come dinamica e la sua influenza civilizzatrice era avvertita dalla maggior parte dei suoi vicini barbari. Nonostante il loro retaggio misto, che li differenziava ormai in parte dai loro antenati, Howard sottolinea come gli Hyboriani non si fossero affatto indeboliti. La schiavit\u00f9 era diffusa in quel mondo, dando luogo ad unioni di schiavi con i loro padroni e, conseguentemente, producendo discendenze di sangue misto nella maggior parte dei Regni del tempo, hyboriani o no. \nLa stessa Aquilonia conteneva almeno tre province la cui cultura e retaggio erano in parte distinti dagli altri Aquiloniani. La provincia di Gunderland a nord nel paese non conteneva schiavi, sebbene Howard non spieghi le ragioni della loro assenza. Il popolo di questa provincia aveva subito meno incroci con altre razze rispetto a qualsiasi altro hyboriano dell'epoca e assomigliava pertanto pi\u00f9 strettamente degli altri agli antichi Hyboriani, avendo ancora i capelli ramati e gli occhi grigi.\nDal confine settentrionale di Zingara, attraverso tutta la frontiera pittica, a sud della Cimmeria e ad est dei Regni di Confine vi erano le estese Marche Bossoniane. I Bossoniani discendevano da una razza un tempo indipendente che era stata tra le prime a cadere davanti agli Hyboriani. Malgrado avessero ormai qualche traccia di sangue hyboriano, il loro aspetto era differente. Avevano statura \"media\" e carnagione chiara, occhi o grigi o marroni e crani mesocefalici.\nLa loro posizione ai confini della civilt\u00e0 con i barbari non permise mai loro di progredire al livello culturale degli altri Hyboriani. Erano per lo pi\u00f9 agricoltori, risiedevano in villaggi fortificati e la loro principale preoccupazione era difendere la loro terra dalle incursioni barbare e, di riflesso, proteggere Aquilonia e gli Hyboriani in generale dall'affrontare le invasioni dei Pitti o dei Cimmeri. Secoli di guerre barbare fecero dei Bossoniani combattenti particolarmente tenaci e resero le loro tecniche di difesa impenetrabili alle cariche dirette preferite dai comandanti militari barbari. \nA sud la provincia di Poitain confinava con Zingara. Le relazioni relativamente pacifiche tra i due Regni civilizzati permettevano alle persone e alle merci di fluire costantemente attraverso le frontiere. Gli incroci con gli Zingarani portarono gli individui di Poitan ad avere prevalentemente capelli neri e occhi marroni.\nConfini.\nI confini occidentali di Aquilonia erano con le Desolazioni Pittiche e Zingara. I Pitti erano pi\u00f9 o meno immobili culturalmente e non avevano progredito significativamente per millenni. I due popoli si scontrarono spesso in guerre di confine, con le trib\u00f9 pittiche che tentavano incursioni e i coloni che tentavano di espandere il loro Regno verso ovest. A causa della fiera resistenza opposta in entrambi i casi, queste campagne avevano scarso successo e alti costi in termini di vittime.\nGli Zingarani erano una potenza navale emergente, il cui principale obiettivo era la competizione delle loro flotte militari e mercantili con Argos e Stigia per il dominio del Mare Occidentale. Howard non menziona conflitti significativi con Aquilonia in questa fase. \nLe mappe del mondo hyboriano raffigurano un piccolo territorio dove i confini meridionali di Aquilonia con Zingara e Ophir erano a brevissima distanza dalle frontiere settentrionali di Argos con entrambi gli stati, ma Howard non specific\u00f2 nulla al riguardo.\nA sud Aquilonia confinava sia con Zingara che con Ophir. Ophir era una regione di miniere d'oro come indicato dal suo nome, che Howard prese da Ophir, un antico porto o regione menzionato nel Libro dei Re come famoso per la sua ricchezza. Durante il Regno di Giuda e Israele, Ophir presumibilmente forn\u00ec a Salomone carichi d'oro, argento, legno di sandalo, pietre preziose, avorio, scimmie e pavoni. Anche Howard probabilmente invent\u00f2 la sua versione di Ophir come regno concentrandosi sul commercio, ma generalmente ha un ruolo secondario nelle storie di Conan. Al tempo di quest'ultimo, Aquilonia e Ophir erano alleate.\nI confini meridionali di Aquilonia erano con Nemedia, il secondo pi\u00f9 potente dei Regni hyboriani e probabilmente culturalmente un po' pi\u00f9 avanzato. I due principali concorrenti per il dominio del momdo hyboriano si sarebbero spesso scontrati in guerra senza riuscire a prevalere l'uno sull'altro. Nemedia era menzionata frequentemente nelle opere di Howard come la principale fonte della filosofia hyboriana e sembra che i sacerdoti nemediani di Mitra si siano sparsi in tutto il mondo hyboriano nel loro sforzo di convertire altri alla loro religione. Sebbene Howard non si soffermi mai sulla teologia, la versione del Mitraismo preistorico \u00e8 la religione che nelle sue opere assomiglia di pi\u00f9 al monoteismo. Howard denomina perfino le sue immaginarie fonti d'informazione sull'Era hyboriana come \"Cronache nemediane\", indicando i Nemediani come i pi\u00f9 celebri cronisti del loro tempo.\nLe frontiere nordorientali di Aquilonia con i Regni di Confine servivano ad impedire ad Aquilonia di avere frontiere a contatto diretto con Hyperborea e, per un tratto ancora pi\u00f9 esteso, con la Cimmeria. L'ampiezza dell'influenza aquiloniana su quest'area \u00e8 incerta, sebbene scrittori imitatori di Howard abbiano descritto gli sforzi coloniali aquiloniani.\nI confini settentrionali di Aquilonia erano con la Cimmeria. I Cimmeri erano discendenti del popolo di Atlantide che erano riusciti a sopravvivere al cataclisma. Sono ancora barbari ma hanno evitato l'immobilismo culturale dei Pitti. Il saggio sottolinea che hanno mantenuto i contatti con i loro vicini: a nord con Vanaheim e Asgard, a est con Hyperborea, a sudest con i Regni di Confine, a sud con Aquilonia e ad ovest con le Desolazioni Pittiche. Grazie a questi contatti acquisirono sempre maggiore familiarit\u00e0 con i progressi degli altri popoli e produssero essi stessi graduali sviluppi culturali. \nI Cimmeri erano formati da varie trib\u00f9, che erano spesso in guerra tra loro quando non difendevano attivamente e tenacemente il loro territorio dalle incursioni ed invasioni militari dei loro vicini. Erano fieramente indipendenti e resistettero a tutti i tentativi di conquista. Conducevano incursioni nei regni altrui ma erano incapaci o non interessati ad espandere i loro territori. Aquilonia riusc\u00ec a difendersi con successo dalle scorrererie, ma i suoi sforzi di espandersi nelle terre cimmere incontrarono sempre una fiera opposizione. Queste frontiere rimasero sorprendentemente stabili dopo secoli di guerra.\nEra di Conan.\nAl tempo di Conan, i regni hyboriani avevano dietro di essi secoli di storia e stavano probabilmente entrando in una fase di inerzia. Nessuno di essi fu apparentemente in grado di sopraffare i loro tradizionali nemici e/o di fare conquiste significative territoriali per tutta la lunga carriera di questo vagabondo e ambizioso cimmero. \nBattaglia di Venarium.\nIl primo incontro conosciuto di Conan con gli Aquiloniani fu anche la sua prima battaglia. In un altro tentativo di espansione gli Aquiloniani fondarono l'insediamento di frontiera chiamato Venarium dentro la Cimmeria meridionale. \nAlla fine, un'alleanza di trib\u00f9 cimmere prese di mira questa fortezza avanzata e riusc\u00ec a saccheggiarla. Un Conan quindicenne era tra i vittoriosi combattenti. Questo evento fu menzionato per la prima volta da Howard stesso nella storia \"Oltre il Fiume Nero\". \nConan stava conversando con Balthus, un giovane aquiloniano, che sosteneva che i Pitti sarebbero stati incapaci di resistere all'espansione aquiloniana perch\u00e9 non si sarebbero mai uniti e gli Aquiloniani avrebbero potuto sferzare ogni singolo clan. Conan ha molto da dire: \"Oppure ogni tre o quattro clan. Ma un giorno sorger\u00e0 un uomo ed unir\u00e0 trenta o quaranta clan, proprio come si fece tra i Cimmeri, quando i Gunderiani tentarono di spingere il confine verso nord, anni fa. Tentarono di colonizzare le marche meridionali della Cimmeria: distrussero alcuni piccoli clan, costruirono una citt\u00e0 fortezza, Venarium \u2014 hai sentito il racconto.\"\nBalthus deve ammettere: \"Mio zio era a Venarium quando i Cimmeri sciamarono oltre le mura. Fu uno dei pochi che scamp\u00f2 a quel massacro. L'ho sentito narrare il racconto, pi\u00f9 di una volta. I barbari uscirono dilagando dalle colline in un'orda famelica, senza preavviso, e si abbatterono su Venarium con tale furia che nessuno pot\u00e9 resistere loro. Uomini, donne e bambini furono trucidati. Venarium fu ridotta ad un ammasso di rovine carbonizzate, com'\u00e8 ancora oggi. Gli Aquiloniani furono ricacciati oltre le marche, e da allora non hanno mai pi\u00f9 tentato di colonizzare il paese cimmero. Ma tu parli di Venarium in modo familiare. Eri forse l\u00e0?\" \nConan risponde liberamente: \"Ero uno dell'orda che sciam\u00f2 oltre le mura. Non avevo ancora quindici inverni, ma gi\u00e0 il mio nome veniva ripetuto intorno ai fuochi del consiglio.\"\nVari scrittori successivi sia nei romanzi che nei fumetti si sarebbero diffusi sui dettagli di questo primissimo combattimento della vita del cimmero. Tuttavia la battaglia divent\u00f2 l'argomento di un intero romanzo solo con la pubblicazione di \"Conan di Venarium\" di Harry Turtledove nel 2004. Ma si dovrebbe notare che quest'ultimo romanzo \u00e8 stato criticato in quanto la sua versione dei Cimmeri \u00e8 incompatibile con il canone howardiano. Ad esempio Dale Rippke, un veterano degli studi su Conan, ha sostenuto nella sua recensione del romanzo: \"I Cimmeri di Howard hanno appena superato l'et\u00e0 della pietra. Sono pi\u00f9 evoluti dei suoi Pitti, in quanto sono capaci di lavorare i metalli, ma sembrano solo campare alla giornata nelle zone selvagge della Cimmeria. Turtledove fa vivere Conan a Duthil, una citt\u00e0 medievale completa di edifici a pi\u00f9 piani e di una bottega di fabbro con una fucina a mantice. Sembra che non ci siano affatto molte privazioni nella Cimmeria di Turtledove.\"\nValeria.\nAquilonia abbastanza sorprendentemente gioca un ruolo periferico nella maggior parte delle storie che narrano le avventure giovanili di Conan, in quanto spesso hanno luogo nell'estremo est e sud del mondo hyboriano. Conan e altri personaggi a volte ne fanno menzione nella conversazione. \nIn \"Chiodi rossi\" Conan era attivo con Valeria nei \"Paesi Neri\" del Sud ma la nomina a Valeria nel passare informazioni apprese dagli Aquiloniani. \"L'unione fa la forza. \u00c8 ci\u00f2 che dicevano i rinnegati aquiloniani a noi Cimmeri quando venivano tra le colline a radunare un esercito per invadere il proprio paese. Ma noi combattiamo sempre per clan e trib\u00f9.\" Valeria stessa era aquiloniana ma Howard non si diffonde sul suo passato.\nServizio nell'esercito aquiloniano.\nIn \"Conan il bandito\" (1991) di John Maddox Roberts, Conan aveva appena superato la quarantina e veniva raffigurato per la prima volta mentre entrava in Aquilonia, diretto verso la capitale Tarantia per offire i suoi servigi come mercenario all'esercito aquiloniano. Questa storia doveva condurre direttamente a quella di Howard \"Oltre il Fiume Nero\", dove Conan prestava gi\u00e0 da qualche tempo servizio nelle forze armate aquiloniane ed era assegnato alla frontiera pittica. \nAl tempo di questo romanzo, gli Aquiloniani erano avanzati oltre il Fiume del Tuono, che fungeva da confine tradizionale, in un altro sforzo di espandersi verso ovest. Avevano occupato tutta la distanza fino al cosiddetto Fiume Nero e avevano chiamato il loro nuovo territorio Conajohara. La fortezza militare di Forte Tuscelan serviva ad ospitare le forze armate assegnate a quest'area. Parecchi coloni civili avevano gi\u00e0 fondato nuclei familiari sparsi per tutta Conajohara. I loro rinforzi pi\u00f9 vicini in caso di bisogno sarebbero giunti da Forte Velitrium, posto accanto al Fiume del Tuono. Ma i Pitti intendevano reclamare il loro territorio e rappresentavano una costante minaccia. \nConan prest\u00f2 servizio lealmente ma considerava l'intero sforzo della colonizzazione sia vano che inutile: \"I Pitti continuano a intrufolarsi per bruciare e assassinare.\" ... \"Non vengono sempre da soli. Un giorno cercheranno di spazzare i coloni via da Conajohara. E potrebbero riuscirci \u2014 probabilmente ci riusciranno. Questa faccenda della colonizzazione \u00e8 folle, ad ogni modo. C'\u00e8 un sacco di buona terra ad est delle Marche Bossoniane. Se gli Aquiloniani frazionassero qualcuna delle grandi propriet\u00e0 dei loro baroni, e piantassero grano dove ora si cacciano solamente i cervi, non dovrebbero attraversare la frontiera e togliere ai Pitti la loro terra.\" ... \"Io sono un mercenario. Vendo la mia spada al miglior offerente. Non ho mai piantato grano e mai lo far\u00f2, finch\u00e9 ci saranno altri raccolti da mietere con la spada. Ma voi Hyboriani vi siete espansi fin dove vi \u00e8 stato consentito di farlo. Avete attraversato le marche, bruciato qualche villaggio, sterminato qualche clan e spinto indietro la frontiera fino al Fiume Nero; ma dubito che sarete persino capaci di conservare ci\u00f2 che avete conquistato, e non spingerete mai la frontiera ancora pi\u00f9 verso ovest. Il vostro stupido re non capisce le condizioni qui. Non vi mander\u00e0 abbastanza rinforzi, e non ci sono abbastanza coloni per resistere all'urto di un attacco concertato che venga da oltre il fiume.\"\nGli eventi della storia avrebbero in parte dato ragione alle sue opinioni. Le trib\u00f9 pittiche unite sotto il mago Zogar Sag riuscirono a distruggere Forte Tuscelan e reclamarono con successo Conajohara. Conan riusc\u00ec a guidare la difesa di Velitrium ed i Pitti subirono abbastanza vittime da non tentare di espandersi ad est. Ma neanche gli aquiloniani poterono pi\u00f9 espandersi ad ovest dopo questa spettacolare disfatta. La storia si concludeva con il seguente giudizio: \"La barbarie \u00e8 la condizione naturale del genere umano. La civilt\u00e0 \u00e8 innaturale. \u00c8 un capriccio delle circostanze. E alla fine la barbarie deve sempre trionfare.\"\nLa raccolta del 1978 \"Conan lo spadaccino\" contiene il racconto breve \"Luna di sangue\" di L. Sprague de Camp e Lin Carter. La storia continua direttamente da \"Oltre il Fiume Nero\" e vede Conan promosso a capitano come risultato delle sue imprese nella storia precedente. Il suo prolungato coinvolgimento nella Guerra Pittica gli guadagna l'ulteriore promozione a generale ed un invito regale a Tarantia alla fine della storia.\nLa storia conduceva direttamente a \"Lo straniero nero\" (1967), un'altra storia iniziata da Howard ma parzialmente riscritta e completata da de Camp. In base ad essa, Conan visit\u00f2 Tarantia in un trionfo organizzato da Re Numedides per celebrare i suoi successi alla frontiera. Di fronte alle folle aquiloniane che acclamavano Conan come un eroe, Numedides cominci\u00f2 per\u00f2 a vedere in quel generale cos\u00ec popolare un possibile pretendente al suo trono. Il sospettoso monarca allora trad\u00ec Conan e lo fece arrestare e rinchiudere nella Torre, in attesa dell'esecuzione.\nRibellione aquiloniana.\n\"Lo straniero nero\" continua con Conan che viene aiutato ad evadere dalla prigionia da alcuni alleati aquiloniani. Il cimmero fugge da Tarantia da solo, si dirige verso le Marche Bossoniane e attraversa a nuoto il Fiume del Tuono, pensando giustamente che Numedides non lo avrebbe inseguito nelle Desolazioni Pittiche. Decide di rischiare una traversata del Mare Occidentale e rimane coinvolto negli sforzi dei predoni del mare Zingarani e Barachani di localizzare il famoso tesoro di Tranicos, un grande pirata ucciso da forze soprannaturali. La fine della storia trova Conan in possesso del tesoro, di nuovo in contatto con i suoi alleati aquiloniani e pronto ad iniziare una ribellione contro Numedides. \nIl racconto di questa ribellione \u00e8 narrato in \"Conan il liberatore\" (1979) di de Camp e Carter. Il romanzo caratterizza Numedides come un folle, terribilmente crudele ma in qualche modo incapace: il vero potere dietro il trono \u00e8 infatti il suo stregone Thulandra Thuu che persegue per\u00f2 i suoi piani. Il romanzo mostra parecche battaglie ma Conan e Thulandra Thuu portano avanti la loro lotta anche mediante vari, pi\u00f9 sottili complotti e attraverso lo spionaggio. Alla fine del romanzo Numedides \u00e8 ucciso e Conan reclama per s\u00e9 la corona di Aquilonia.\nRe di Aquilonia.\n\"La fenice sulla lama\" (1932) fu la primissima storia di Conan scritta da Howard e lo mostra come un re appena incoronato. Il suo regno \u00e8 iniziato solo da pochi mesi ma gi\u00e0 vari nobili dissenzienti ed i loro agenti hanno \"pervaso l'impero di sedizione ed inquietudine\".\nLe persone chiave della sua amministrazione includevano a questo punto Trocero, Conte di Poitain e Siniscalco di Aquilonia, Prospero, generale poitainiano e \"braccio destro di Re Conan\", Pallantides, \"comandante dei Dragoni Neri\" che rappresentano le truppe imperiali d'\u00e9lite, e Publius, \"l'alto consigliere\".\nConan ha scoperto con suo disappunto che \"queste faccende dell'arte di governo mi stancano come non hanno mai fatto tutti i combattimenti che ho sostenuto\". ... \"Sembrano secoli da quando avevo un cavallo tra le ginocchia - ma Publius dice che affari nella citt\u00e0 richiedono la mia presenza. Maledizione a lui!\" ... \"Quando rovesciai la vecchia dinastia fu abbastanza facile, anche se sembr\u00f2 tremendamente dura al tempo. Ripensando ora al sentiero folle che ho seguito, tutti quei giorni di fatica, intrigo, massacro e tribolazione sembrano come un sogno. Non ho sognato abbastanza lontano, Prospero\".\n\"Quando Re Numedides giaceva morto ai miei piedi e strappai la corona dalla sua testa insanguinata e la posi sulla mia, avevano raggiunto il confine estremo dei miei sogni. Mi ero preparato a prendere la corona, non a conservarla. Nei vecchi giorni liberi tutto ci\u00f2 che volevo era una spada affilata e un sentiero dritto verso i miei nemici. Ora nessun sentiero \u00e8 dritto e la mia spada \u00e8 inutile. Quando rovesciai Numedides, allora ero il Liberatore - ora sputano sulla mia ombra. Hanno messo una statua di quel porco nel tempio di Mitra, e la gente va a lamentarsi davanti ad essa, acclamandola come la sacra effigie di un santo monarca che \u00e8 stato messo a morte da un barbaro con le mani insanguinate. Quando da mercenario conducevo i suoi eserciti alla vittoria, Aquilonia trascurava il fatto che ero uno straniero, ma ora non pu\u00f2 perdonarmelo. Ora nel tempio di Mitra vengono a bruciare incenso alla memoria di Numedides, uomini che i suoi carnefici hanno mutilato e accecato, uomini i cui figli sono morti nelle sue segrete, le cui mogli sono state trascinate nel suo serraglio. Che volubili sciocchi!\"\nHoward accompagn\u00f2 il racconto con i versi di un poema hyboriano, \"La strada dei re\", che sembra riassumere i sentimenti di Conan:\n\"Quando ero un combattente, i timpani battevano,\"\n\"Il popolo spargeva polvere d'oro davanti alle zampe del mio cavallo;\"\n\"Ma ora che sono un grande re, il popolo segue la mia pista. \"\n\"Con veleno nella coppa del mio vino, e pugnali alla mia schiena.\"\nQuattro uomini stavano gi\u00e0 tramando il suo assassinio. Il primo era Ascalante, \"un tempo conte di Thune\" il cui regno era stato confiscato. Si era ridotto a dimorare nei deserti d'oriente e a depredare le carovane per vivere. Era stato richiamato per organizzare il complotto dell'assassinio e progettava di reclamare il trono per s\u00e9 stesso. Il secondo era Dion, il \"grasso\" barone di Attalus le cui grandi ricchezze finanziavano i loto complotti e che aveva la principale pretesa al trono mediante \"una traccia di sangue reale\". Il terzo era Gromel, un ostinato comandante bossoniano della Legione Nera che desiderava essere promosso al comando di tutto l'esercito.\nIl quarto era un personaggio insolito per i racconti di Conan. Rinaldo, un poeta idealista con nessuna ambizione personale. era la principale fonte di propaganda per la memoria di Numedides e le critiche a Conan. Ascalante descriveva il suo alleato come segue: \"Rinaldo non ha alcuna ambizione personale. Egli vede in Conan un barbaro dalle mani insanguinate e dai piedi coperti di pelli che \u00e8 venuto dal nord per saccheggiare una terra civilizzata. Idealizza il re che conan ha ucciso per prendere la corona, ricordando solo che occasionalmente proteggeva le arti, e dimenticando i mali del suo regno, e li sta facendo dimenticare al popolo. Gi\u00e0 cantano apertamente \"Il lamento per il Re\" in cui Rinaldo loda lacanaglia santificata e denuncia Conan come 'quel selavaggio degli abissi dal cuore nero'. Conan ride, ma il popolo mugugna.\" In realt\u00e0 Conan era ben consapevole della poesia di Rinaldo ma non era disposto a perseguire l'uomo: \"\u00c8 al di l\u00e0 della mia portata. Un grande oeta \u00e8 pi\u00f9 grande di qualsiasi re. I suoi canti sono pi\u00f9 potenti del mio scettro; perch\u00e9 mi ha quasi strappato il cuore dal petto quando ha scelto di cantare per me. Io morir\u00f2 e sar\u00f2 dimenticato, ma i canti di Rinaldo vivranno per sempre.\"\nGli assassini erano riusciti ad allontanare dalla capitale la maggior parte degli ufficiali e delle truppe fedeli a Conan, alcuni in missioni diplomatiche e altri come rinforzo per la sempre inquieta frontiera pittica. Il complotto fu sconvolto dal coinvolgimento delle forze magiche. Ascalante aveva reso schiavo Thoth - Amon, uno stregone stigiano la cui principale fonte di potere era l'Anello Serpente di Set.\nSecondo la descrizione di Thoth: \"Ero un grande stregone nel sud. Gli uomini parlavano di Thoth-Amon come parlavano di Rammon. Re Ctesphon di Stigia mi diede grande onore, declassando i maghi dalle posizioni elevate per esaltare me al di sopra di loro. Essi mi odiavano, perch\u00e9 controllavo esseri dal mondo esterno che accorrevano al mio richiamo ed eseguivano i miei ordini. Per Set, il mio nemico non conosceva l'ora in cui si sarebbe potuto risvegliare a mezzanotte per sentire le dita unghiute di un orrore senza nome sulla sua gola! Feci magie oscure e terribili con l'Anello Serpente di Set, che trovai in una tomba avvolta nella notte ad una lega sotto la terra, dimenticato prima che il primo uomo strisciasse fuori dal mare melmoso. Ma un ladro rub\u00f2 l'Anello ed il mio potere fu infranto. I maghi si sollevarono per uccidermi, ed io fuggii. Travestito da cammelliere, stavo viaggiando in una carovana nella terra di Koth, quando i predoni di Ascalante piombarono su di noi. Nella carovana furono tutti uccisi eccetto me; mi salvai la vita rivelando la mia identit\u00e0 ad Ascalante e giurando di servirlo. Amara \u00e8 stata quella schiavit\u00f9!\"\nAscalante us\u00f2 lo stigiano per organizzare il suo complotto e prima dell'assassinio lo mand\u00f2 a tenere d'occhio Dion. Dion non avrebbe preso parte all'azione ma ne avrebbe atteso i risultati. Thoth-Amon scopr\u00ec che il barone aveva in suo possesso l'Anello Serpente che gli era stato venduto come pietra portafortuna. Toth-Amon nella sua collera uccise Dion e reclam\u00f2 l'anello ed il suo potere, scatenando un'entit\u00e0 magica per trovare ed assassinare Ascalante. D'altro canto l'uso di questa magia risvegli\u00f2 Epimitreus il Saggio, un prete di Mitra che era morto da 1.500 anni e la cui tomba nel Monte Golamira era considerata perduta. Egli visit\u00f2 lo spirito di Conan e gli spieg\u00f2: \"Il tuo destino \u00e8 una cosa sola con Aquilonia. Giganteschi avvenimenti si stanno formando nella tela e nel grembo del Fato, ed uno stregone folle di sangue non deve mettersi sul cammino del destino imperiale. Secoli fa Set si avvolse intorno al mondo come un pitone intorno alla sua preda. Per tutta la mia vita, che era come le vite di tre uomini normali, lo combattei. Lo respinsi nel misterioso sud, ma nell'oscura Stigia gli uomini adorano lui che per noi \u00e8 l'arcidemone. Come ho combattuto Set, io ho combattuto i suoi adoratori, i suoi seguaci ed i suoi accoliti. Sguaina la tua spada.\" Egli benedisse la spada di Conan con il simbolo della Fenice che si rivel\u00f2 sufficiente ad uccidere l'entit\u00e0.\nLa storia \u00e8 seguita da \"La cittadella scarlatta\" dove Conan affronta un complotto per deporlo ordito e al suo ex alleato Amalrus di Ophir, da Strabonus di Koth, da Thosta-Lanti che esercitava il potere dietro il trono di Koth e dal principe Arpello di Pellia, un membro sopravvissuto della vecchia dinastia aquiloniana. Tutti e quattro lo considerano un mero usurpatore per la sua mancanza di sangue reale.\nConan tuttavia proclama la loro indegnit\u00e0 per i loro rispettivi troni: \"Come siete arrivati alla vostra corona, voi e quel maiale alla faccia nera accanto a voi? I vostri padri affrontarono le lotte e le sofferenze, e vi consegnarono le loro corone su piatti d'oro. Per ci\u00f2 che voi avete ereditato senza muovere un dito - tranne che per avvelenare qualche fratello - io ho combattuto. Voi sedete sul velluto e tracannate il vino che il popolo si suda, e parlate di diritti divini di sovranit\u00e0 - bah! Io mi sono arrampicato dall'abisso della nuda barbarie fino al trono e in queslla scalata ho versato il mio sangue con la stessa libert\u00e0 con cui ho versato quello di altri. Se qualcuno di noi ha il diritto di governare uomini, per Crom, quello sono io! In che modo vi siete dimostrati superiori a me? Ho trovato Aquilonia nella morsa di un maiale come voi - uno che faceva risalire la sua genealogia a mille anni prima. La terra era lacerata dalle guerre dei baroni, ed il popolo gridava sotto l'oppressione e le tasse. Oggi nessun nobile aquiloniano osa maltrattare il pi\u00f9 umil dei miei sudditi, e le tasse del popolo sono pi\u00f9 leggere che in qualsiasi altra parte del mondo. Che mi dite di voi? Tuo fratello, Amalrus, possiede la met\u00e0 occidentale del tuo regno, e ti sfida. E tu, Strabonus, i tuoi soldati perfino ora stanno assediando i castelli di una dozzina o pi\u00f9 di baroni ribelli. I popoli di entrambi i vostri regni sono schiacciati a terra da tasse e imposte tiranniche.\"\nAlla fine del romanzo i tre cospiratori reali sono morti, Thotha-Lanti non morto ma decapitato e gli eserciti di Koth ed Ophir nettamente sconfitti. L'ultima storia di Howard che mostrava Conan come re fu \"L'ora del Dragone\" che fa vedere Conan che viene deposto in favore di Valerius, anziano discendente vivente della vecchia famiglia reale, e Aquilonia che cade sotto l'occupazione di Nemedia. In realt\u00e0 tutto era parte di un complotto di Xaltotun per resuscitare l'antico impero di Acheron che aveva trovato la sua fine tremila anni prima. Conan \u00e8 restaurato sul trono alla fine ed i Nemediani definitivamente sconfitti.\nNe \"L'ora del dragone\" Conan promette di sposare Zenobia di Nemedia che gli aveva salvato la vita e di farne la sua regina. Il suo regno successivo e la loro vita coniugale furono esplorati nei romanzi \"Conan il vendicatore\" (\"The Return of Conan\", 1957) di Bj\u00f6rn Nyberg e de Camp, \"Conan il grande\" (1989) di Leonard Carpenter, \"Conan di Aquilonia\" (1977) di de Camp e Carter e \"Conan delle Isole\" (1968) di de Camp e Carter. Verso l'ultimo romanzo Conan completa un regno di pi\u00f9 di due decenni e abdica a favore di suo figlio Conan II di Aquilonia, soprannominato Conn. Conan il vecchio si dirige verso un'ultima avventura nel Mare Occidentale.\nStoria successiva.\nCostruttori di imperi.\n\"Conan delle Isole\" presume che Conan fosse il fondatore di una nuova dinastia aquiloniana. Una nuova dinastia con ascendenza sia cimmera che nemediana. Nessuna storia finora \u00e8 stata riferita sulle loro attivit\u00e0 e sulla durata della loro presenza sul trono. Howard tuttavia rifer\u00ec la storia successiva di Aquilonia nel suo saggio sull'Et\u00e0 hyboriana.\nSecondo quest'ultimo i re aquiloniani riuscirono infine a creare un impero attraverso le loro guerre di espansione. Zingara, Argos, Ophir e le citt\u00e0-stato occidentali di Shem furono annesse al regno aquiloniano. Koth, Corinthia e le citt\u00e0 stato-orientali di Shem furono costrette a pagare tributo e ad offrire aiuto militare in tempo di guerra.\nHyberborea allora marci\u00f2 contro il suo secolare nemico e le due forze hyboriane usarono i Regni di Confine come loro campo di battaglia. Gli Aquiloniani furono vittoriosi ed ai resti dell'esercito hyperboreano fu consentito di ritornare al loro paese. Hyperborea ritorn\u00f2 cos\u00ec al suo isolamento. Nemedia resisteva da secoli all'espansione aquiloniana ma a questo punto era pi\u00f9 minacciata che mai. I Nemediani formarono un'alleanza con Brythunia, Zamora e segretamente con Koth al fine di fermare l'ulteriore ascesa di questo Impero aquiloniano.\nMa da qualche tempo Turan stava reclutando nuove trib\u00f9 hyrkaniane che stavano migrando verso ovest. Cos\u00ec rafforzati i Turaniani invasero Zamora, Corinthia e alla fine Brythunia. Gli eserciti di Aquilonia e di Turan si fronteggiarono sul suolo brythuniano. I Turaniani furono costretti a ritirarsi e le forze aquiloniane riuscirono a conquistare Zamora. A quel tempo l'esercito aquiloniano era accompagnato da notevoli forze mercenarie, in particolare Zingarani, Pitti e Shemiti.\nNemedia abbandon\u00f2 i piani di opporsi direttamente ad Aquilonia. Le alleanze con Brythunia e Koth furono mantenute, mentre Hyperborea si un\u00ec a questa serie di alleati. Il loro scopo per\u00f2 era semplicemente difendere la loro indipendenza dalla minaccia aquiloniana.\nMa l'afflusso di trib\u00f9 hyrkaniane negli eserciti di Turan continuava. Altre campagne turaniane a Zamora e Shem dovettero essere fermate dagli Aquiloniani. Nel frattempo i Cimmeri continuavano ad affrontare i Bossoniani ai confini settentrionali di Aquilonia. Riuscirono perfino a condurre incursioni nel cuore di Aquilonia in cerca di bottino.\nCambiamenti al confine pittico.\nI Pitti all'epoca stavano attraversando cambiamenti nel loro modo di essere. La loro popolazione e la loro potenza militare stavano aumentando. Attraverso i contatti con gli Hyboriani, avevano finalmente abbandonato l'et\u00e0 della pietra ed imparato una qualche rozza forma di lavorazione dei metalli. In particolare stavano usando rame e zinco, sebbene dovessero o depredare Zingara o commerciare con essa per procurarsi i metalli. Non vivevano pi\u00f9 in caverne, ma le abbandonavano a favore di tende di cuoio e di rozze capanne nello stile bossoniano. Per la maggior parte erano ancora cacciatori, ma praticavano una limitata agricoltura quando non erano in grado di depredare i loro vicini per ottenere prodotti agricoli.\nI Pitti stavano finalmente cominciando a fabbricare le loro rozze armi dal rame e dal bronzo quando due individui avrebbero cambiato il corso della loro storia. Il primo era Arus, un prete nemediano idealista determinato a civilizzare i Pitti e a convertirli al culto di Mitra. Il secondo era Gorm, un giovane capo pitto che colse l'opportunit\u00e0 di ottenere insegnamenti della civilt\u00e0 per i suoi scopi.\nArus riconobbe zone ricche di metali e Gorm port\u00f2 la sua trib\u00f9 a costruire le prime miniere pittiche. Gorm visit\u00f2 Aquilonia per accrescere la sua conoscenza della civilt\u00e0 hyboriana mentre le fucine della sua trib\u00f9 costruivano armi di metallo sempre pi\u00f9 avanzate. Gorm us\u00f2 il suo nuovo armamentario per espandere la sua influenza su parti sempre crescenti delle Desolazioni Pittiche. A volte con la guerra, a volte con la diplomazia e tutte le volte con l'astuzia, Gorm stava lottando per riunire i Pitti sotto il suo dominio.\nI Pitti ora viaggiavano liberamente attraverso l'Impero Aquiloniano ed iniziavano ad unirsi all'esercito aquiloniano come mercenari in numeri sempre crescenti. I re di Aquilonia cercarono di avere buone relazioni con Gorm ed i suoi Pitti, in parte per mantenere costante l'afflusso di mercenari e in parte accarezzando l'idea di rivolgere i loro nuovi \"alleati\" contro i Cimmeri, il loro vero scopo essendo il reciproco annientamento dei due vicini popoli barbari. Ma le continue ostilit\u00e0 ai loro confini orientali e meridionali li tennero occupati e questo piano non fu mai portato a buon fine.\nGli Aquiloniani non si curavano delle sorti finali dei mercenari pittici che prestavano servizio con loro. Ma i veterani ritornavano dal loro popolo con nuove idee avanzate sull'arte della guerra e la prospettiva di insegnarle. La loro familiarit\u00e0 con la civilt\u00e0 aumentava solo il loro disprezzo per essa. Le loro fucine stavano costruendo armi d'acciaio e preparansosi per il conflitto finale con i loro antichi padroni. Alla fine Gorm riusc\u00ec a riunire tutti i Pitti sotto il suo dominio. Howard lo paragona ad Attila l'Unno, a Gengis Khan e ad Osman I, un barbaro con tutti gli istinti di un costruttore di imperi. Era un uomo di mezza et\u00e0, ma la sua guerra contro Aquilonia stava per cominciare.\nAltezza imperiale.\nMentre Gorm stava riunendo i Pitti, gli Aquiloniani stavano attraversando cambiamenti nel loro modo di essere. Aquilonia era sempre stata un regno prospero, ma le nuove conquiste le portarono favolose ricchezze. Il lusso prese il posto della semplicit\u00e0 in ogni aspetto della vita. Gli Aquiloniani si vestivano di sete, ma non permisero a s\u00e9 stessi di diventare molli.\nHoward mette in evidenza che gli Aquiloniani rimasero una nazione vivace e virile, ma divennero eccessivamente arroganti e convinti della propria superiorit\u00e0. Ora trattavano gli altri popoli del loro Impero ed i loro stati vassalli con crescente disprezzo mentre tasse pi\u00f9 severe attendevano le nazioni conquistate.\nArgos, Zingara, Ophir, Zamora e le province di Shem erano da qualche tempo ufficialmente annesse ad Aquilonia, ma non pienamente incorporate nell'identit\u00e0 aquiloniana. Le province erano gestite come territori occupati ed i loro popoli erano trattato come se fossero ridotti in schiavit\u00f9. Gli orgogliosi Zingarani continuavano a sollevarsi in rivolta anche di fronte a violente ritorsioni dei conquistatori aquiloniani. Koth era ufficialmente sotto la \"protezione\" di Aquilonia contro la minaccia hyrkaniana da est. In realt\u00e0 era uno stato vassallo che continuava a pagare tributo.\nAquilonia non era invincibile. Nemedia resistette a tutti i tentativi di annessione e Hyperborea offr\u00ec aiuto militare in difesa del suo principale alleato. Un intero esercito aquiloniano fu decimato in un nuovo tentativo di invadere la Cimmeria. Un altro esercito fu quasi completamente annientato in un tentativo di invadere Asgard.\nMentre i tentativi di espandersi verso nord sembravano futili, il confine meridionale con la Stygia offriva nuove prospettive. Un esercito aquiloniano riusc\u00ec a decimare i suoi avversari stygiani in una battaglia presso il fiume Stige. La Stygia offr\u00ec di pagare tributo al nascente Impero in cambio della rinuncia ad un'invasione su vasta scala.\nUna serie di fulminee campagne strem\u00f2 poi Brythunia. Gli Aquiloniani si prepararono a ci\u00f2 che intendevano fosse la loro campagna finale contro Nemedia.\nFine dei Bossoniani.\nLa campagna contro Nemedia si sarebbe rivelata essere l'inizio della fine per l'Impero Aquiloniano. Un'estesa forza aquiloniana con l'aggiunta di mercenari marci\u00f2 vers\u00f2 Nemedia. Ma i dissidi tra le forze dell'entroterra di Aquilonia e quelle delle Marche Bossoniane tormentarono questa campagna. I Bossoniani erano rudi e meno civilizzati degli Aquiloniani veri e propri. I sempre pi\u00f9 arroganti Aquiloniani avevano esteso il loro disprezzo per i popoli assoggettati anche ai loro secolari alleati. Dopo secoli di difesa dell'Impero, i Bossoniani erano poi trattati come inferiori. Essi fronteggiavano ora pesanti tasse ed erano reclutati per combattere in campi di battaglia assai lontani dalla loro patria. L'espansione dell'Impero Aquiloniano aveva portato poco beneficio ai territori bossoniani. I Bossoniani odiavano la loro nuova condizione e il trattamento inflitto loro dagli Aquiloniani e, com'\u00e8 immaginabile, erano tutt'altro che entusiasti di seguire la nuova campagna. A questo punto i Pitti di Gorm invasero Bossonia, che era vigilata dalle poche forze rimaste. Non appena la notizia raggiunse il fronte nemediano, le truppe bossoniane abbandonarono la campagna. Esse si diressero indietro verso le Marche ed il nuovo fronte di guerra occidentale. Il loro arrivo tempestivo permise loro di sconfiggere i Pitti in una grande battaglia.\nMa la campagna aquiloniana fu indebolita da questa massiccia defezione e la difesa disperata dei Nemediani li obblig\u00f2 a ritirarsi in difesa. Gli imperialisti aquiloniani erano infuriati e vendicativi. Howard evidenzia che gli imperialisti tendono ad essere intransigenti e miopi. Le truppe aquiloniane marciarono in segreto verso le Marche. Mercenari shemiti furono assegnati alla frontiera ed insediati tra gli abitanti dei villaggi. Poi gli Aquiloniani annunciarono che stava per iniziare una nuova guerra contro i Pitti. I capi bossoniani furono invitati ad un consiglio di guerra. Ma quando i capi arrivarono al consiglio senza le loro armi, credendo di essere tra amici, furono massacrati. I mercenari shemiti si rivoltarono contro i loro ospiti e le forze imperiali aquiloniane si unirono alla battaglia. L'intero territorio delle Marche Bossoniane fu saccheggiato e ridotto in rovine. Poi i vincitori secondo i loro ordini si ritirarono nell'entroterra di Aquilonia con il loro bottino. Gli Aquiloniani erano riusciti in quello che nessuna combinazione di Pitti e Cimmeri aveva fatto nel corso dei secoli. Avevano spazzato via i Bossoniani e lasciato le frontiere aquiloniane indifese contro tutti gli attacchi."}
{"id": "1337563", "revid": "179980", "url": "https://it.wikipedia.org/wiki?curid=1337563", "title": "C.D. Los Millonarios", "text": ""}
{"id": "1337564", "revid": "124139472", "url": "https://it.wikipedia.org/wiki?curid=1337564", "title": "Federazione di rugby a 15 dell'Irlanda", "text": "L'Irish Rugby Football Union o IRFU (irlandese Cumann Rugba\u00ed na h\u00c9ireann) \u00e8 l'organismo di governo del rugby a 15 nell'isola d'Irlanda. Ha sede a Dublino presso l'Aviva Stadium, lo stadio della nazionale irlandese.\nFondata nel 1886 quando l'Irlanda era ancora parte del Regno Unito, dopo la nascita della Repubblica l'IRFU mantenne la giurisdizione sia sul neonato Paese che sull'Irlanda del Nord, rimasta sotto sovranit\u00e0 britannica.\nAmministrativamente la federazione \u00e8 ripartita nella quattro province d'Irlanda, Leinster, Munster, Connacht e Ulster \nIl gioco del rugby risulta essere stato adottato nel 1854 dal Trinity College dell'Universit\u00e0 di Dublino. Ma solo nel 1870-72 iniziano a costituirsi dei Club. Ad onor del vero va detto che ancora oggi, il rugby ha avuto due grandi \"avversari\": il calcio gaelico e il caid, praticato all'epoca nell'Ovest del paese. Nel Nord invece il primo club viene gi\u00e0 fondato nel 1859 (North of Ireland).\nSino al 1871 non ci furono contatti tra le squadre dublinesi e di Belfast.\nFondazione.\nInizialmente erano presenti in Irlanda due distinte federazioni, entrambe fondate nel 1874. L'\"Irish Football Union\" aveva giurisdizione sui club del Leinster, del Munster e di parte dell'Ulster; la \"Northern Football Union of Ireland\" controllava invece l'area di Belfast. L'IRFU nacque nel 1879 come unione, delle due differenti organizzazioni. Ma pi\u00f9 correttamente si dovrebbe parlare di una vera e propria \"federazione\" e, dopo questo fatto, furono formate divisioni (\"branch\") della nuova federazione nel Leinster, nel Munster e in Ulster. La divisione del Connacht (\"Connacht Branch\") fu formata nel 1886.\nIn ogni caso gi\u00e0 nel 1875 le due \"union\" collaborarono alla creazione della squadra nazionale, che a partire dal 1875 affrontava annualmente e .\nDurante gli anni '80 del XIX secolo le quattro divisioni provinciali dell'IRFU disputarono per la prima volta dei campionati e, sebbene questi tornei siano ancora organizzati ogni anno, la loro importanza \u00e8 diminuita dall'avvento dell'AIB League a partire dal 1990.\nDopo la divisione politica.\nA seguito della divisione politica dell'isola irlandese tra la Repubblica d'Irlanda e l'Irlanda del Nord (appartenente al Regno Unito), l'allora Commissione dell'Irish Rugby Football Union decise che la federazione avrebbe continuato ad amministrare il rugby in tutte le 32 contee irlandesi, raggruppate nelle quattro province di Leinster (12 contee), Ulster (9 contee, di cui 3 sotto la Repubblica d'Irlanda e 6 sotto il Regno Unito), Munster (6 contee) e Connacht (5 contee).\nQuesto port\u00f2 ad una situazione unica nel panorama sportivo internazionale poich\u00e9 la nazionale irlandese era, ed \u00e8, formata da giocatori provenienti da due Paesi differenti: l'Eire e l'Irlanda del Nord.\nLe quattro province irlandesi si sono affrontate nel Campionato interprovinciale (\"Interprovincial Championship\") a partire dagli anni venti e questa competizione continua a rappresentare una rampa di lancio importante per i giocatori. \nStoricamente Munster, Leinster e Ulster sono le province pi\u00f9 forti, mentre Connacht \u00e8, da sempre, la pi\u00f9 debole. Tutte e quattro le province partecipano alla Celtic League, torneo che vede la partecipazione di squadre dalla Scozia, dal Galles, dall'Italia e, appunto, dall'Irlanda.\nAttualmente ci sono circa 86.500 giocatori di rugby in Irlanda. 56 squadre sono affiliate all'Ulster Branch, 71 alla Leinster Branch, 59 alla Munster Branch e 19 alla Connacht Branch. In aggiunta sull'isola ci sono 246 scuole di rugby."}
{"id": "1337565", "revid": "2180194", "url": "https://it.wikipedia.org/wiki?curid=1337565", "title": "Mascolinismo", "text": "Il mascolinismo (o mascolismo) \u00e8 un insieme polisemico di ideologie e movimenti politici, culturali ed economici che mirano ad analizzare la \u00abcostruzione maschile dell'identit\u00e0 e i problemi degli uomini rispetto al genere\u00bb.\nAlcuni autori lo considerano analogo al femminismo, poich\u00e9 cercherebbe l'uguaglianza con le donne, ma dal punto di vista maschile.\nPertanto, questo termine pu\u00f2 essere usato in diverse aree per riferirsi alla difesa dei diritti e dei bisogni degli uomini, l'adesione o la promozione delle opinioni, i valori e gli atteggiamenti considerati tipici degli uomini.\nSecondo altre prospettive, il mascolinismo viene definito come una forma particolare di antifemminismo e un approccio che si concentra sulla presunta superiorit\u00e0 maschile, l'esclusione delle donne e la loro sottomissione, ossia una filosofia con collegamenti al pensiero patriarcale.\nStoria.\nLa prima risposta al femminismo venne dallo scrittore e filosofo britannico Ernest Belfort Bax - considerato il primo antifemminista - che nel 1908 scrisse \"The Legal Subjection of Men\" in risposta al saggio del 1869 di John Stuart Mill intitolato \"The Subjection of Women\".\nPi\u00f9 tardi, Ernest Belfort Bax, aderente al pensiero socialdemocratico della fine del diciannovesimo secolo e inizio del ventesimo secolo, pubblic\u00f2 \"The Fraud of Feminism\" (1913), in cui descriveva gli effetti negativi del femminismo in capitoli separati dai titoli quali \"The Anti-Man Crusade\" e \"The False Chivalry\".\nInoltre, fu considerato uno dei classici testi della corrente contraria al voto femminile e venne usato come riferimento per giustificare la presunta inferiorit\u00e0 delle donne.\nUn altro testo che espone il punto di vista mascolinista su diversi argomenti \u00e8 \"In Defense of Women\" di Henry Louis Mencken, pubblicato nel 1917.\nNel ventesimo secolo, il mascolinismo si svilupp\u00f2 in risposta al cambiamento di atteggiamento e funzione delle donne, che cominciarono a chiedere un trattamento equo ed egalitario, confrontandosi con la visione androcentrica che prevaleva fino a quel momento, e torn\u00f2 alla ribalta negli anni settanta ed ottanta.\nTuttavia, il mascolinismo non era semplicemente una risposta al femminismo, perch\u00e9, sebbene alcune idee siano emerse dopo aver affrontato questioni femministe, ci sono state altre questioni, come l'educazione dei figli ed il servizio militare, che possono essere classificate come problematiche a s\u00e9 stanti senza legami con le questioni femministe.\nLa prima tematica fu affrontata da Charles V. Metz, che nel 1968 pubblic\u00f2 \"Divorce and Custody for Men\", testo in cui attaccava il diritto di famiglia ed il femminismo e sosteneva il ritorno dei ruoli sociali tradizionali per uomini e donne, contestualizzando la sua opinione della necessit\u00e0 di tornare ai ruoli di genere tradizionali nella societ\u00e0 e nella casa.\nQuesta pubblicazione verr\u00e0 presa a sostegno da Ruben Kidd e George Partis, che nel 1960 avevano fondato la prima organizzazione formale circoscritta alla difesa dei diritti dei padri, denominata \"Divorce Racket Busters\".\nPi\u00f9 tardi, sarebbe stato Richard Doyle, dopo aver pubblicato \"The Rape of the Male\" nel 1976, a guidare questo nascente movimento verso l'unificazione delle sue proposte, affrontando problematiche a pi\u00f9 ampio spettro rispetto a quello realizzato da Metz.\nIl mascolinismo nel tempo ha guadagnato popolarit\u00e0, con il supporto di una particolare interpretazione del discorso dell'autrice femminista Doris Lessing, che ha chiesto che gli uomini smettessero di essere insultati.\nAltri autori come Warren Farrell si allontanarono dagli ideali femministi ed incorporarono la visione mascolinista all'interno delle questioni di genere.\nAttivismo mascolinista.\nContrasto a doppia morale e doppio standard.\nNel 2014 il collettivo mascolinista \"ManKind\" condusse un esperimento per le strade di Londra per denunciare la doppia morale nel giudicare la violenza di genere a seconda che la persona che aggredisce qualcuno sia un uomo o una donna.\nIl canale americano ABC ha realizzato nel 2006 un documentario intitolato \"Turning the Tables: How Do People React When There's Abuse in Public, But the Gender Roles Are Reversed\", analizzando il modo in cui le persone hanno reagito quando una donna ha aggredito un uomo.\nQuesto documentario \u00e8 stato premiato per l'accuratezza in qualit\u00e0 di reportage giornalistico.\nUna delle osservazioni mascoliniste \u00e8 che se la vittima \u00e8 un uomo e l'aggressore una donna, la societ\u00e0 minimizza la sofferenza dell'uomo, considerandola banale.\nQuesta situazione dal punto di vista mascolinista fa s\u00ec che i casi di uomini maltrattati dalle donne siano in alcuni casi messi a tacere o in altri casi sia messa in discussione la \"virilit\u00e0\" dell'uomo vittima.\nAttivisti mascolinisti hanno indagato o denunciato i motivi per cui la violenza contro gli uomini \u00e8 considerata un tab\u00f9 sociale ed essa viene ignorata, minimizzata o presa meno seriamente della violenza contro le donne, se non addirittura ridicolizzata.\nUn esempio di queste casistiche \u00e8 stata la polemica scaturita dalla frase \"I ragazzi sono stupidi, lancia dei sassi contro di loro!\" stampata su delle t-shirt e denunciata dall'attivista Glenn Sacks.\nAlcuni ricercatori ritengono che la violenza contro gli uomini sia un serio problema sociale; secondo alcuni studi, gli uomini costituiscono il 50% delle vittime di violenza domestica.\nInoltre, il mascolinismo contesta una disparit\u00e0 di trattamento giudiziario basata sul genere: ad esempio, si osserva che a parit\u00e0 di reato gli uomini ricevono pene il 63% pi\u00f9 severe, mentre le donne hanno il doppio delle possibilit\u00e0 di non essere incarcerate, se colpevoli.\nQuesti concetti sono riassunti sotto la denominazione di sacrificabilit\u00e0 maschile.\nEducazione.\nAlcuni attivisti del mascolinismo suggeriscono la necessit\u00e0 di eliminare le classi a composizione mista (maschi e femmine), poich\u00e9 ritengono che le scuole divise per genere siano migliori per il profitto scolastico dei ragazzi, basandosi su alcuni studi che suggeriscono che i ragazzi attirano maggiormente l'attenzione degli insegnanti in classe rispetto alle ragazze, risultando cos\u00ec nell'incorrere pi\u00f9 di frequente in rimproveri, nonostante abbiano la medesima condotta delle ragazze.\nDal punto di vista mascolinista, questo risulta in un maggiore abbandono scolastico da parte maschile, rispetto alla controparte femminile.\nOccupazione.\nIl mascolinista Warren Farrell sostiene che gli uomini sono spesso assegnati a lavori che richiedono maggiore prestanza fisica e che comportano maggiore disagio psicofisico, venendo ad essere soggetti ad alta pericolosit\u00e0 in modo irragionevolmente sproporzionato.\nI mascolinisti contestano che le donne possono andare in pensione prima con meno anni di contributi rispetto agli uomini (ancora oggi in Italia e in diversi altri paesi) nonostante muoiano, mediamente, cinque anni prima di esse.\nQuesto divario pensionistico ha portato l'Italia ad essere oggetto di una procedura di infrazione da parte dell'Unione Europea.\nSuicidio.\nI mascolinisti citano le statistiche dell'OMS che mostrano tassi di suicidio pi\u00f9 alti negli uomini che nelle donne.\nGli uomini sono colpiti da suicidio fino al doppio rispetto alle donne, con 510 000 uomini all'anno che muoiono per suicidio.\nQuesti dati per i mascolinisti sono una contestazione all'affermazione sull'oppressione esclusivamente a danno femminile nella societ\u00e0.\nDiritti riproduttivi.\nGli attivisti mascolinisti reclamano per il mancato riconoscimento dei diritti riproduttivi degli uomini. In particolare essi contestano che una madre pu\u00f2 non riconoscere legalmente un figlio, mentre un padre non ha lo stesso diritto. I mascolinisti reclamano il diritto alla rinuncia legale alla paternit\u00e0 quale corrispettivo dell'interruzione di gravidanza da parte delle donne.\nPer l'ordinamento italiano, un uomo che rifiuta di riconoscere il figlio pu\u00f2 essere costretto ad effettuare un test del DNA, dove un rifiuto a sottoporsi al test comporta la presunzione di paternit\u00e0.\nNegli Stati Uniti, nel caso in cui un adolescente che abbia un'et\u00e0 inferiore a quella del consenso prevista nella nazione di residenza abbia rapporti sessuali con donne adulte (situazione che si configura come violenza sessuale in molti ordinamenti statali) dai quali derivi la nascita di un figlio, pu\u00f2 essere chiamato ad ottemperare ai doveri di paternit\u00e0, nonostante l'et\u00e0.\nMutilazioni genitali.\nI mascolinisti lamentano la poca attenzione dedicata a mutilazioni dei genitali maschili - quali la circoncisione - rispetto a quelle femminili.\nReazioni.\nCritiche al mascolinismo.\nAlcuni critici ritengono che il mascolinismo si concentri sulla presunta superiorit\u00e0 maschile o sull'esclusione delle donne, sebbene entrambi gli argomenti siano usati parallelamente da altri movimenti anti-femministi.\nAlcuni mascolinisti credono che i ruoli di genere differenziati siano naturali. Vi sono alcune prove che le influenze sociali (ad esempio, la divisione del lavoro per genere, la socializzazione) sono la sola o principale origine della differenziazione di genere.\nAlcune parti del movimento mascolinista utilizzano concetti provenienti dalla psicologia evolutiva. Essi teorizzano che l'adattamento durante la preistoria ha dato luogo a ruoli complementari, ma diversi per i due generi e che questo equilibrio \u00e8 stato destabilizzato dal femminismo sin dagli anni sessanta.\nSecondo alcuni autori femministi, il mascolismo \u00e8 nato come movimento anti-femminista, come una risposta critica alle teorie ed alle pratiche femministe\nAlcuni attivisti mascolinisti sono stati coinvolti nell'interruzione di eventi organizzati da femministe ed in rivendicazioni contro studiose femministe, giornalisti o attivisti."}
{"id": "1337567", "revid": "767487", "url": "https://it.wikipedia.org/wiki?curid=1337567", "title": "\u010celarevo", "text": "\u010celarevo (Serbo: \u0427\u0435\u043b\u0430\u0440\u0435\u0432\u043e) \u00e8 un villaggio della Serbia situato nella municipalit\u00e0 di Ba\u010dka Palanka, nel Distretto della Ba\u010dka Meridionale, nella provincia autonoma di Voivodina. La citt\u00e0 conta 5.423 abitanti, la cui maggioranza costituita da Serbi (\"censimento del 2002\")."}
{"id": "1337572", "revid": "438678", "url": "https://it.wikipedia.org/wiki?curid=1337572", "title": "Municipium romanum", "text": ""}
{"id": "1337576", "revid": "135224", "url": "https://it.wikipedia.org/wiki?curid=1337576", "title": "Daniel Inouye", "text": "Biografia.\nAppartenente al Partito Democratico, ha rappresentato a Washington lo Stato delle Hawaii sin dalla sua ammissione come 50\u00ba Stato (1959), dapprima in qualit\u00e0 di primo deputato alla Camera dei Rappresentanti, quindi come senatore dal 1963, venendo poi sempre rieletto fino alla morte, avvenuta nel 2012.\nGiunto al suo ottavo mandato, dal 28 giugno 2010, in seguito alla morte del collega di partito Robert Byrd, egli \u00e8 stato eletto Presidente pro tempore del Senato, in quanto membro da pi\u00f9 tempo in carica.\n\u00c8 scomparso nel 2012 all'et\u00e0 di 88 anni a seguito di problemi respiratori."}
{"id": "1337582", "revid": "228587", "url": "https://it.wikipedia.org/wiki?curid=1337582", "title": "Giovanni Genucchi", "text": ""}
{"id": "1337583", "revid": "1543377", "url": "https://it.wikipedia.org/wiki?curid=1337583", "title": "Ida Nomi", "text": "Biografia.\nFiglia di Leopoldo (promotore dell'educazione fisica nelle scuole) presidente e mentore della Mens Sana in Corpore Sano di Siena.\nLei ne divenne \"Maestra di sport\" e membro della commissione tecnica femminile della Federginnastica, si deve a lei l'introduzione della pallacanestro in Italia. Tradusse le regole del gioco scritte da James Naismith e mise insieme una squadra di ragazze. Nel 1907 present\u00f2 il nuovo sport, con il nome di \"palla al cerchio\", al Concorso Ginnico di Venezia, schierando in campo le ragazze che aveva allenato.\nDefin\u00ec la palla al cerchio \u00ab\"un gioco ritenuto al momento particolarmente adatto alle signorine\"\u00bb. Per la presentazione di questo sport, la squadra vinse una medaglia d'argento Poich\u00e9 la professoressa Nomi non aveva mai visto giocare lo sport inventato da Naismith, ma ne aveva soltanto interpretato le regole, l'esibizione mostr\u00f2 una disciplina leggermente diversa da quella originale.\nL'esibizione veneziana della pallacanestro fu la prima ufficiale mai organizzata in Italia di cui \u00e8 rimasta traccia."}
{"id": "1337584", "revid": "1543377", "url": "https://it.wikipedia.org/wiki?curid=1337584", "title": "Daniel Akaka", "text": "Biografia.\nDi origini native hawaiiane e cinesi, durante la Seconda guerra mondiale \u00e8 stato arruolato nell'esercito ed ha operato a Saipan ed a Tinian; al termine del conflitto si \u00e8 laureato all'Universit\u00e0 delle Hawaii ed ha esercitato la professione di insegnante per poi iniziare la carriera politica tra le file del Partito Democratico.\nDal 1977 al 1990 ha fatto parte della Camera dei Rappresentanti, venendo eletto sempre con ampio margine nei confronti del rivale Partito Repubblicano.\nIl 16 maggio del 1990 venne nominato senatore ad interim a causa del decesso del rappresentante delle Hawaii, Spark Matsunaga; nello stesso anno si svolsero le elezioni che confermarono l'approdo di Akaka al Senato con il 54% dei voti. Da allora ha sempre conservato il suo scranno parlamentare: nel 1994 con il 71,8%, nel 2000 con il 72,7% e nel 2006 con il 61,4%. Nel 2012 decise di non chiedere la rielezione per la terza volta e venne succeduto dalla deputata Mazie Hirono.\nNell'aprile del 2006 il \"TIME\" lo inserisce nella lista dei cinque senatori peggiori d'America: l'articolo \u00e8 fortemente critico nei confronti di Akaka, accusato di occuparsi solo di piccole ed insignificanti questioni legislative e di non riuscire a far approvare le sue proposte di legge.\nDal 2007 al 2013 ha guidato la commissione parlamentare che si occupa degli affari dei veterani di guerra.\nDurante i suoi ventitr\u00e9 anni da senatore, Akaka ha servito insieme al collega anziano Daniel Inouye, che aveva il suo stesso nome ed era nato solo quattro giorni prima. Inouye mor\u00ec pochi giorni prima della fine del mandato di Akaka, rendendolo senatore anziano delle Hawaii per poco pi\u00f9 di due settimane."}
{"id": "1337586", "revid": "123429276", "url": "https://it.wikipedia.org/wiki?curid=1337586", "title": "Shining wizard", "text": ""}
{"id": "1337590", "revid": "125873879", "url": "https://it.wikipedia.org/wiki?curid=1337590", "title": "Ferrovia Napoli-Pompei-Poggiomarino", "text": "La ferrovia Napoli-Pompei-Poggiomarino \u00e8 una ferrovia della rete Circumvesuviana, gestita dall'Ente Autonomo Volturno nel contesto del servizio ferroviario metropolitano di Napoli.\nCondivide gran parte del suo tracciato con la linea Napoli-Sorrento, per poi diramare in direzione Scafati e Boscoreale. Il capolinea di Poggiomarino \u00e8 a sua volta interconnesso con la linea Napoli-Sarno.\nStoria.\nNel 1901 fu concessa alla Societ\u00e0 Anonima per la ferrovia Napoli-Ottaviano e alla SME la costruzione e l'esercizio di una linea a scartamento ridotto intorno al Vesuvio, prolungamento della preesistente Napoli-San Giuseppe Vesuviano.\nI lavori iniziarono nel 1902, e la linea fu inaugurata il 28 dicembre 1904, provvisoriamente con trazione a vapore; il 22 marzo 1905 la tratta Napoli-Pompei-Poggiomarino fu elettrificata in corrente continua alla tensione di 650 V, elevata a 1000 V nel 1925 (anno in cui fu anche sostituito l'armamento e rinnovati gli impianti elettrici). L'anno successivo anche la tratta finale della linea, da Poggiomarino a Sarno, fu elettrificata\nDanneggiata durante la seconda guerra mondiale e l'eruzione del Vesuvio del 1944, la linea fu ricostruita.\nIl 6 gennaio 1948 entr\u00f2 in funzione il raddoppio del binario fra Ercolano e Torre Annunziata; tale opera, resasi necessaria in previsione del completamento della linea per Sorrento, richiese la ricostruzione di numerosi fabbricati viaggiatori. Contemporaneamente vennero eliminati tutti i passaggi a livello. Il raddoppio della tratta Napoli-Barra-Torre Annunziata, i cui lavori erano iniziati dopo il conflitto, furono completati negli anni sessanta e inaugurati il 28 ottobre 1969: furono costruiti complessivamente oltre 6,5 km di nuove sedi, 7 ponti ferroviari, due cavalcavia, eliminati 17 passaggi a livello e costruite 6 nuove stazioni (Barra, Santa Maria del Pozzo, San Giorgio, Cavalli di Bronzo, Portici via Salute ed Ercolano).\nNell'ambito di un piano di lavori sull'intera rete durato dal 1968 al 1975 furono rialzate le banchine, costruite pensiline, risanata la massicciata ed esteso il blocco automatico a correnti codificate su tutte le tratte della Circumvesuviana. Entrarono inoltre in servizio nuovi elettrotreni che permisero di accantonare le elettromotrici sino ad allora in servizio; fu inoltre innalzata la tensione d'esercizio a 1500 V cc.\nIl 18 dicembre 2009 la tratta da Torre Annunziata a Pompei \u00e8 stata raddoppiata con un percorso ex novo di 5,3 km che ha consentito l'eliminazione di 8 passaggi a livello e ha portato alla chiusura delle stazioni di Boscoreale e Boscotrecase, sostituite da due nuove stazioni sotterranee.\nIl 6 marzo 2021 la Stazione di Via Sant'Antonio \u00e8 stata soppressa a seguito di atti vandalici.\nTraffico passeggeri.\nLa ferrovia \u00e8 molto trafficata, specie nella tratta da Torre Annunziata a Napoli, anche se vi sono ottimi flussi viaggiatori anche sulla restante tratta. Importanza notevole ha anche la stazione di Pompei che si trova proprio alle spalle del Santuario della Madonna del Rosario.\nDestinazioni.\nLe destinazioni dei treni sono esclusivamente per Napoli e Poggiomarino, eccetto una coppia di treni per Sarno.\nI tempi di percorrenza per l'intera tratta \u00e8 di 57 minuti. Tutti i treni sono accelerati, ossia fermano in tutte le stazioni."}
{"id": "1337592", "revid": "173617", "url": "https://it.wikipedia.org/wiki?curid=1337592", "title": "Seconda lettera di Clemente", "text": "La Seconda lettera di Clemente o 2 Clemente \u00e8 un testo tradizionalmente attribuito al vescovo di Roma Clemente (88-97), scritto in greco tra il 140 e il 160 e incluso nella cosiddetta letteratura subapostolica. Malgrado il nome, non si tratta di una lettera, ma di un'omelia sull'\u00abautocontrollo, sul pentimento e sul giudizio\u00bb. \nL'autore non ci \u00e8 in realt\u00e0 noto, poich\u00e9 gi\u00e0 gli scrittori antichi negavano che Clemente ne fosse l'autore; il collegamento con Clemente \u00e8 probabilmente legato al fatto che il testo fu presto tramandato nei manoscritti insieme alla \"Prima lettera di Clemente\". Anche il luogo di composizione non \u00e8 noto con sicurezza: tra le possibili citt\u00e0 di origine sono state proposte sia Alessandria d'Egitto che la stessa Corinto.\nL'opera \u00e8 importante anche in quanto testimonia a favore dell'esistenza di un vangelo altrimenti perduto, che sarebbe stato ottenuto armonizzando il \"Vangelo secondo Matteo\" e il \"Vangelo secondo Luca\".\nLa \"Seconda lettera di Clemente\" \u00e8 stata trasmessa assieme alla prima nel \"Codex Alexandrinus\" (tardo IV secolo) e nel \"Codice di Gerusalemme\" (1056)."}
{"id": "1337594", "revid": "75435", "url": "https://it.wikipedia.org/wiki?curid=1337594", "title": "Pseudoepigraficamente", "text": ""}
{"id": "1337595", "revid": "75435", "url": "https://it.wikipedia.org/wiki?curid=1337595", "title": "2 Clemente", "text": ""}
{"id": "1337596", "revid": "75435", "url": "https://it.wikipedia.org/wiki?curid=1337596", "title": "1 Clemente", "text": ""}
{"id": "1337599", "revid": "1318658", "url": "https://it.wikipedia.org/wiki?curid=1337599", "title": "Jean-Paul Penin", "text": "Biografia.\nJean-Paul Penin ha compiuto gli studi musicali presso i conservatori di Strasburgo (Contrabbasso, Analisi musicale e Musica da camera), Parigi (Storia della musica con Yves G\u00e9rard) e San Francisco grazie a una borsa di studio della Fondazione Fulbright (Direzione d'orchestra e Analisi musicale con John Adams).\nHa conseguito la Laurea in Lettere e il Dottorato in Biofisica presso l'Universit\u00e0 di Strasburgo.\nLaureato del Concorso Internazionale per Giovani Direttori d'Orchestra Min-On di Tokyo, \u00e8 stato assistente di Alain Lombard presso l'Orchestra Filarmonica di Strasburgo e, in seguito, di Lorin Maazel presso l'Opera di Stato di Vienna (dal 1980 al 1984).\nDirettore \"Primo Ospite\" della Filarmonica Nazionale di Cracovia dal 1990 al 1994, in riconoscimento del lavoro svolto con questa orchestra (tourn\u00e9e, registrazioni, mecenatismo) il presidente Lech Wa\u0142\u0119sa lo ha insignito del titolo di Ufficiale dell'Ordine al Merito della Repubblica di Polonia.\nNel 1990, al Concertgebouw di Amsterdam, ha diretto l'Orchestra Filarmonica della Radio Olandese per la creazione olandese (Premiere, Pierre Boulez, New York, 1989) del concerto per pianoforte \"La Ville d'en Haut\" di Olivier Messiaen (teletrasmesso) alla presenza del compositore (\"De Volkskrant\", 12 Nov. 1990). \nLe \u00c9ditions B\u00e4renreiter gli hanno affidato, sotto l'egida dell'UNESCO e della Presidenza della Repubblica, l'esclusiva della rappresentazione francese della Messe Solennelle di Berlioz, il cui manoscritto era stato da poco scoperto, e di cui ha effettuato la prima registrazione mondiale il 7 ottobre 1993 per France-Musique, Accord-Universal e France-T\u00e9l\u00e9vision. Successivamente, ha rappresentato l'opera al Festival Berlioz di La C\u00f4te-Saint-Andr\u00e9, quindi in diverse citt\u00e0 europee e americane e, in particolare, al Teatro Col\u00f3n di Buenos Aires nel 1998 e, pi\u00f9 di recente, al Festival di Santander nel 2003.\nNel 2000, nell'ambito delle manifestazioni per Praga Capitale Europea della Cultura, \u00e8 stato l'ospite francese dell'Orchestra della Radio Nazionale Ceca per un programma di musiche di Dvo\u0159\u00e1k radiodiffuso. Ha quindi portato l'orchestra in tourn\u00e9e con L'infanzia di Cristo di Berlioz. Uno dei concerti (Bart\u00f3k-Debussy) con la Filarmonica di Dresda (2002) \u00e8 stato radiotrasmesso in 24 Paesi, nell'ambito degli scambi europei, e l'esecuzione gli ha valso l'invito alla Semperoper di Dresda (Orchestra della Staatskapelle).\nRegistrazioni.\nJean-Paul Penin \u00e8 riconosciuto dalla stampa musicale come uno \"scopritore di capolavori\". Oltre alla prima registrazione della \"Messe Solennelle\" di Berlioz e delle cantate \"Joseph II\" e \"Leopold II\" di Beethoven, si devono infatti a lui numerose prime incisioni mondiali di opere.\n\"Fernand Cortez\" di Gaspare Spontini, che ha diretto nella sua versione integrale nel 2002 all'\u00c9glise Saint-Louis-des-Invalides di Parigi, sotto gli auspici della Fondation Napol\u00e9on, e a Madrid nel 2003 all'Auditorium National, nonch\u00e9 nella versione scenica all'Op\u00e9ra di Erfurt nel 2006. \n\"Der Freisch\u00fctz\" di Weber, nella versione francese, comprendente i dodici recitativi scritti da Berlioz. \n\"\u0152dipe \u00e0 Colone\" di Antonio Sacchini, commessa di Luigi XVI, rappresentata per l'inaugurazione della nuova Op\u00e9ra di Versailles, nel 1786. \n\"Gwendoline\" di Chabrier, registrazione ritenuta dalla rivista Op\u00e9ra International \"uno degli avvenimenti discografici pi\u00f9 salienti di questi ultimi anni\"."}
{"id": "1337600", "revid": "120781", "url": "https://it.wikipedia.org/wiki?curid=1337600", "title": "A Little More Personal", "text": ""}
{"id": "1337601", "revid": "110157", "url": "https://it.wikipedia.org/wiki?curid=1337601", "title": "Lexicon Universale", "text": "Il Lexicon Universale, redatto da Johann Jacob Hofmann di Basilea (1635-1706), \u00e8 una delle ultime enciclopedie umanistiche. La prima edizione fu pubblicata nel 1677 a Ginevra in due volumi \"in-folio\". L'edizione definitiva, in quattro volumi di mille pagine ciascuno, apparve nel 1698."}
{"id": "1337608", "revid": "439868", "url": "https://it.wikipedia.org/wiki?curid=1337608", "title": "Dogmatismo (religione)", "text": ""}
{"id": "1337611", "revid": "339392", "url": "https://it.wikipedia.org/wiki?curid=1337611", "title": "Delfino dal mento nero", "text": ""}
{"id": "1337612", "revid": "174925", "url": "https://it.wikipedia.org/wiki?curid=1337612", "title": "Kinetoscopio", "text": "Il kinetoscopio \u00e8 un apparecchio ideato da Thomas Edison nel 1888, precursore di un proiettore cinematografico. Fu sviluppato tra il 1889 e il 1892 dall'operatore di Edison William Dickson.\nDescrizione.\nSi trattava di una sorta di grande cassa sulla cui sommit\u00e0 si trovava un oculare; lo spettatore poggiava l'occhio su di esso, inseriva una moneta, girava la manovella e poteva guardare il film montato nella macchina su rocchetti (il termine inglese \"film\" indicava la pellicola, cio\u00e8 il supporto; pi\u00f9 tardi passer\u00e0 a indicare il contenuto registrato su quel supporto, il film com'\u00e8 inteso oggi). Si aveva quindi una visione monoculare, come per il dispositivo noto come Mondo nuovo, che per\u00f2 permetteva di visualizzare solo immagini statiche. Attraverso un piccolo foro situato nella parte superiore dell'apparecchio si poteva vedere un breve filmato, proiettato facendo scorrere la pellicola da 35 millimetri ad una velocit\u00e0 di 48 immagini per secondo (la pellicola della Kodak). La prima dimostrazione pratica del nuovo congegno avvenne il 14 aprile 1894 e fu voluta da Edison per intrattenere la gente che stava ascoltando la musica del suo fonografo."}
{"id": "1337614", "revid": "92719", "url": "https://it.wikipedia.org/wiki?curid=1337614", "title": "Delfino del Rio delle Amazzoni", "text": ""}
{"id": "1337615", "revid": "1928819", "url": "https://it.wikipedia.org/wiki?curid=1337615", "title": "Reddito minimo garantito", "text": "Il reddito minimo garantito ( o anche \"Minimum Income\") \u00e8 una forma di \"reddito minimo devoluto solo a chi \u00e8 in et\u00e0 lavorativa e con un ammontare che varia in funzione dell'et\u00e0 stessa, con la clausola che il reddito di cui si disponga sia inferiore ad una determinata soglia ritenuta di povert\u00e0\". \nViene talvolta confuso con il cosiddetto reddito di base (o \"universale\", o \"di cittadinanza\"), dal quale invece differisce per non essere concesso in alcuna misura a chi gi\u00e0 percettore di redditi ampiamente sopra la soglia di povert\u00e0; nelle forme meno ortodosse l'erogazione \u00e8 soggetta ad ulteriori limitazioni della platea di beneficiari, e/o condizionata a determinate prestazioni da parte degli stessi, annullando la caratteristica di introito minimo \"a prescindere\".\nDescrizione.\nIl \"reddito minimo garantito\" \u00e8 una forma di sostegno economico mensile, illimitata nel tempo fino al permanere nello stato di bisogno o al passaggio alla pensione di anzianit\u00e0, riservata a maggiorenni inoccupati, disoccupati o occupati che percepiscono comunque un reddito complessivo inferiore ad un determinato reddito di riferimento, potendo il \"reddito minimo garantito\" integrarsi anche con un reddito gi\u00e0 esistente se quest'ultimo \u00e8 inferiore o strettamente attiguo alla cosiddetta soglia di povert\u00e0 (soglia minima); a seconda della distanza tra la soglia di povert\u00e0 e l'eventuale reddito preesistente del richiedente, il reddito minimo garantito pu\u00f2 essere erogato nell'importo massimo (se il richiedente \u00e8 a reddito zero) o con importo via via decrescente, maggiore \u00e8 il reddito che la persona gi\u00e0 percepisce.&lt;br&gt;L'importo erogato tiene conto esclusivamente della situazione reddituale presente del richiedente (sua propria individuale, non relativa a nucleo familiare o altre persone in qualche modo collegate), senza attribuire valore di reddito ad eventuali patrimoni monetari, di beni mobili e/o immobili di propriet\u00e0 del richiedente stesso o a lui riconducibili.&lt;br&gt;\nOltre all'apporto di denaro, il \"reddito minimo garantito\" pu\u00f2 comprendere altri contenuti in natura, quali beni (determinate derrate alimentari, indumenti, etc., eventualmente tramite buoni intestati al titolare ma da esso cedibili/scambiabili) e servizi (pagamento spese affitto e riscaldamento, mezzi trasporto pubblici gratuiti, gratuit\u00e0 corsi di formazione, etc.).\nIl \"reddito minimo garantito\" viene a volte impropriamente subordinato - nell'importo totale o in parte - anche a particolari attivit\u00e0 a cui si vorrebbe con ci\u00f2 costringere il beneficiario, come effettuare colloqui per gli impieghi ciclicamente proposti dall'ufficio di collocamento, corsi di formazione, stage, volontariato obbligatorio non retribuito (una sorta di lavori socialmente utili pi\u00f9 limitata e non retribuita), etc., od \nDifferenze tra \"Reddito minimo garantito\" e \"Reddito di base\".\nLa differenza tra il \"Reddito minimo garantito\" ed il \"reddito di base\" (o \"reddito di cittadinanza\" ,\"reddito universale\"), \u00e8 che quest'ultimo viene erogato - e sempre ad importo pieno - indipendentemente dalla situazione reddituale (e patrimoniale) dell'individuo, non essendovi altro requisito che la cittadinanza.\nDifferenze tra \"Reddito minimo garantito\" e \"Salario minimo\".\nMentre il reddito minimo garantito \u00e8 un'erogazione di denaro priva di corrispettivo, indipendente dall'esistenza di un rapporto di lavoro ed assimilabile ad una forma assistenziale, il salario minimo riguarda la retribuzione minima - paga oraria, giornaliera o mensile - che in taluni stati i datori di lavoro devono per legge corrispondere ai propri lavoratori dipendenti ovvero impiegati e operai.\nNel mondo.\nForme simili al \"reddito minimo garantito\" si sono diffuse in diversi Paesi dell'America latina dagli anni Novanta, in risposta ai problemi creati dalla politiche di aggiustamento strutturale promosse dal Fmi e dalla Banca Mondiale. Il pi\u00f9 grande programma in vigore \u00e8 la Bolsa Fam\u00edlia, promosso in Brasile nel 2003, un programma di welfare consistente per\u00f2 in sostegno al reddito condizionato e rivolto al nucleo familiare, anzich\u00e9 individuale. Ne beneficiano attualmente circa 14 milioni di famiglie nelle quali vivono oltre 50 milioni di persone (si veda al riguardo il libro \"Un Paese per tutti\" di Gianfranco Cordisco, ed. Filodiritto, 2016)."}
{"id": "1337616", "revid": "92719", "url": "https://it.wikipedia.org/wiki?curid=1337616", "title": "Platanista", "text": ""}
{"id": "1337617", "revid": "767487", "url": "https://it.wikipedia.org/wiki?curid=1337617", "title": "Un marito per Cinzia", "text": "Un marito per Cinzia (\"Houseboat\") \u00e8 un film statunitense del 1958 diretto da Melville Shavelson.\nTrama.\nTom Winters, un avvocato, resta vedovo con tre figli piccoli, David, Elizabeth e Robert, e, dopo averli affidati per qualche tempo alla zia materna, li prende a vivere con s\u00e9.\nIl film inizia mentre torna a casa dall'Europa dopo la morte della moglie. I bambini vogliono restare in campagna con la zia Carolina, ma Tom li porta a Washington, dove lavora al Dipartimento di Stato.\nI bambini sono risentiti verso il padre, che cerca di dedicare loro pi\u00f9 tempo possibile facendoli girare per i siti storici di Washington. Una sera egli li porta a un concerto di musica classica all'aperto, che chiaramente li annoia molto. Qui si trova anche Cinzia, figlia del famoso direttore d'orchestra Arturo Zaccardi, che guarda l'orchestra dall'ala laterale. Cinzia litiga con suo padre nel backstage e poi scappa da una finestra in direzione del vicino lago. Qui prende una barca a remi dove c'\u00e8 anche il piccolo Roberto Winters, scappato anche lui. Vanno entrambi a un luna park situato sulla riva opposta del lago. Dopo aver passato un po\u2019 di tempo con lui, Cinzia riporta Roberto a casa: Tom la scambia per una donna bisognosa, visto anche il vestito tutto sgualcito, e le offre un lavoro come domestica. Spinta dal suo amore per i bambini, lei accetta.\nCarolina offre a Tom e ai bambini il suo vecchio chalet, che deve essere spostato in una nuova posizione. Mentre questo viene rimorchiato lungo la strada, si blocca su alcuni binari e viene investito da un treno. L'autista del carro attrezzi, Angelo Donatello, si sente in colpa e vende a Tom la sua casa galleggiante, vecchia e malandata.\nPer una serie di circostanze, tutti insieme si trasferiscono su una casa galleggiante: inizia cos\u00ec una serie di divertenti situazioni di m\u00e9nage familiare in cui Cinzia non \u00e8 abituata a muoversi. Alla fine tutto si chiarir\u00e0, compreso l'amore tra Tom e Cinzia, con l\u2019accettazione dei figli di lui.\nUna volta trasferito, Tom scopre che Cinzia non \u00e8 capace a cucinare, a fare il bucato e nemmeno a fare il caff\u00e8. Tom trascorre le sue serate con Carolina, che ha lasciato il marito ed \u00e8 segretamente innamorata di lui. Il 4 luglio, Festa dell'Indipendenza, Carolina cerca di mettere in imbarazzo Cinzia scegliendo un abito sgargiante da farle comprare a Tom, ma Cinzia lo trasforma in un elegante abito da sera. \u00c8 cos\u00ec bella in quell\u2019abito che Angelo, donnaiolo rinomato, annulla un appuntamento con lei per paura di innamorarsi.\nLa sera stessa Carolina arriva in barca con il capitano Alan Wilson e sua moglie. Alan, che \u00e8 un po' ubriaco, scherza con Cinzia e le d\u00e0 una pacca sul sedere mentre serve da bere. Tom chiede allora ad Alan di lasciare la barca, ma Carolina ne prende le parti, al che Tom chiede a tutti e tre gli ospiti di andarsene. Tom invita quindi Cinzia al ballo al Country club; una volta l\u00ec, si riconcilia con Carolina: i due decidono di sposarsi ma, mentre balla con Cinzia, Tom finalmente si rende conto di essere innamorato di lei che, venuta a conoscenza della proposta, si arrabbia e scappa. Poco dopo, il piccolo Davide trova il padre e Cinzia che si baciano appassionatamente su una barca a remi.\nI bambini non vogliono che Tom sposi Cinzia. Scoraggiata, Cinzia torna da suo padre, il maestro Zaccardi, ma Tom la segue e lei accetta alla fine la proposta di matrimonio di Tom.\nIl matrimonio si svolge sulla casa galleggiante, con Carolina come damigella d'onore. I bambini inizialmente rifiutano di partecipare alla cerimonia, ma poi si uniscono a Tom e Cinzia all'altare."}
{"id": "1337619", "revid": "92719", "url": "https://it.wikipedia.org/wiki?curid=1337619", "title": "Delfino di fiume del Gange e dell'Indo", "text": ""}
{"id": "1337621", "revid": "92719", "url": "https://it.wikipedia.org/wiki?curid=1337621", "title": "Pontoporia", "text": ""}
{"id": "1337624", "revid": "78273", "url": "https://it.wikipedia.org/wiki?curid=1337624", "title": "Hyperoodontidae", "text": ""}
{"id": "1337626", "revid": "92719", "url": "https://it.wikipedia.org/wiki?curid=1337626", "title": "Delfino comune arabo", "text": ""}
{"id": "1337628", "revid": "92719", "url": "https://it.wikipedia.org/wiki?curid=1337628", "title": "Delfino dal naso a bottiglia dell'oceano Indiano", "text": ""}
{"id": "1337629", "revid": "916580", "url": "https://it.wikipedia.org/wiki?curid=1337629", "title": "Delfino gibboso atlantico", "text": ""}
{"id": "1337631", "revid": "916580", "url": "https://it.wikipedia.org/wiki?curid=1337631", "title": "Delfino gibboso indiano", "text": ""}
{"id": "1337632", "revid": "1924342", "url": "https://it.wikipedia.org/wiki?curid=1337632", "title": "Buy U a Drank (Shawty Snappin')", "text": "Buy U a Drank (Shawty Snappin') \u00e8 una canzone del cantante statunitense R&amp;B T-Pain. \u00c8 uscita il 28 febbraio del 2007 ed \u00e8 il primo singolo ufficiale estratto dall'album \"Epiphany\". Vede la partecipazione del rapper Yung Joc.\nDescrizione.\nSi tratta di uno dei singoli migliori dell'artista, ed \u00e8 noto per i numerosi riferimenti ad altre canzoni. Il singolo di Lil Scrappy \"Money In The Bank\" \u00e8 nominato in un pezzo del ritornello quando T-Pain canta:\nAll'inizio \u00e8 possibile sentire i versi della canzone di Lil Jon \"Snap Yo' Fingers\":\nViene anche nominata \"Just a Lil' Bit\" di 50 Cent, nei versi:\nInfine, quando T-pain urla il verso \"\"Walk It Out!\", lo fa per imitare DJ Unk nel singolo intitolato appunto \"Walk It Out\"\".\nIl video \u00e8 arrivato su MTV il 26 maggio del 2007 ed include i cameo di E-40, Gorilla Zoe, Huey, Tay Dizm, Shawnna, Jay Lyriq, Kardinal Offishall e altri. La canzone ha debuttato nella Billboard Hot 100 alla posizione 87 verso inizio marzo. Il 26 maggio aveva invece raggiunto la numero 1, superando il precedente singolo di T-pain \"I'm In Luv (Wit A Stripper)\" ancora in chart e piazzato alla 5.\nPartecipando al brano, Yung Joc si \u00e8 fatto particolarmente conoscere, tanto da diventare collaboratore ambito da diversi altri artisti dopo il successo di questa hit."}
{"id": "1337634", "revid": "1851848", "url": "https://it.wikipedia.org/wiki?curid=1337634", "title": "Paolo Baldieri", "text": "Ha collaborato, fino a giugno 2006, con la FIGC in qualit\u00e0 di tecnico territoriale e viceallenatore delle Nazionali giovanili italiane di calcio Under-16 e Under-17.\nInsieme a Paolo Rossi \u00e8 l'unico calciatore che ha segnato in cinque partite consecutive con la Nazionale italiana Under-21.\nCarriera.\nClub.\nFaceva parte delle giovanili della Roma; in quella squadra Primavera c'erano, oltre a Baldieri, Giannini, Desideri, Di Mauro.\nPaolo Baldieri inizi\u00f2 ad aggregarsi alla prima squadra l'anno dello scudetto 1982-1983. Il tecnico Nils Liedholm lo port\u00f2 inizialmente in panchina contro l'Avellino, in campionato, alla terz'ultima giornata; in Coppa Italia esord\u00ec con gol sempre contro gli irpini il 14 aprile 1983 (5-3), mentre debutt\u00f2 in campionato solo la stagione successiva, nella trasferta di Catania (2-2) del 6 maggio 1984. In totale con la Roma ha collezionato 26 presenze in campionato segnando 3 gol, e 16 presenze in Coppa Italia con 1 gol.\nHa poi giocato in Serie A nel , nell'Empoli e nel Lecce, totalizzando in massima serie 112 presenze e 18 reti. A fine carriera, dopo aver militato nel , gioc\u00f2 nelle categorie minori con Savoia e Civitavecchia.\nNazionale.\nGioc\u00f2 titolare nell'Under-21 di Azeglio Vicini, con cui ottenne 14 presenze e 9 gol nella squadra che poi perse ai rigori il campionato europeo di categoria del 1986; in quella squadra milit\u00f2 insieme a Giuseppe Giannini, Mancini, Vialli, Zenga, i quali sarebbero poi diventati i pilastri della Nazionale di Azeglio Vicini.\nRicevette una sola convocazione (da Enzo Bearzot) in Nazionale maggiore, pur non esordendo, nel novembre 1985, quando giocava nel Pisa, per il match amichevole Polonia-Italia (1-0).\nSuccessivamente matur\u00f2 una presenza in Nazionale Under-23.\nDopo il ritiro.\nNel 2005 \u00e8 stato selezionatore della Nazionale Under 16 con Antonio Rocca; nello stesso anno, assieme a vari suoi ex compagni di squadra, tra cui Francesco Moriero, ha partecipato ad alcuni tornei a scopo benefico. Dal 2008 vive a Lecce dove dal 2012 gestisce una gelateria artigianale.\nCuriosit\u00e0.\nAttualmente vive a Lecce dove dal 2015 gestisce una gelateria.\nSposato con Alessandra Lombardi, con tre figli Francesco Baldieri, Andrea Baldieri, Edoardo Baldieri."}
{"id": "1337635", "revid": "1363894", "url": "https://it.wikipedia.org/wiki?curid=1337635", "title": "MTV Movie Awards 1994", "text": "La 3\u00aa edizione degli MTV Movie Awards si \u00e8 svolta il 4 giugno 1994 ai Sony Pictures Studios di Culver City, California, ed \u00e8 stata presentata da Will Smith.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1337647", "revid": "466539", "url": "https://it.wikipedia.org/wiki?curid=1337647", "title": "Teatro rinascimentale", "text": "Il teatro rinascimentale \u00e8 l'unione dei generi drammaturgici e delle diverse forme di rappresentazione teatrale scritti e praticati in Europa tra la fine del Medioevo e l'inizio dell'et\u00e0 moderna.\nIn questo periodo si assiste ad un fenomeno di rinascita del teatro, preparata dalla lunga tradizione teatrale medioevale che si era manifestata nelle corti, nelle piazze e nelle universit\u00e0 in molteplici forme, dalla sacra rappresentazione fino alle commedie colte quattrocentesche.\nIl teatro rinascimentale in Italia.\nIl Rinascimento fu \"l'et\u00e0 dell'oro\" della commedia italiana, anche grazie al recupero e alla traduzione nelle diverse lingue volgari, da parte degli umanisti di numerosi testi classici greci e latini (sia testi teatrali come le commedie di Plauto e Terenzio e le tragedie di Seneca che opere teoriche come la \"Poetica\" di Aristotele, tradotta per la prima volta in latino dall'umanista Giorgio Valla nel 1498).\nI generi sviluppati e proposti furono la commedia, la tragedia, il dramma pastorale e, soltanto in seguito, il melodramma, i quali ebbero una notevole influenza sul teatro europeo del secolo. Ma si continu\u00f2 anche nella tradizione medievale della Sacra rappresentazione che ebbe numerosi esponenti anche nel corso del Rinascimento.\nLa commedia.\nUno dei commediografi pi\u00f9 rappresentativi del teatro rinascimentale \u00e8 stato Niccol\u00f2 Machiavelli; il \"segretario fiorentino\" aveva scritto una delle commedie pi\u00f9 importanti di questo periodo, \"La mandragola\" (1518), caratterizzata da una carica espressiva e da una linfa inventiva difficilmente eguagliate in seguito, ispirata da riferimenti satirici alla realt\u00e0 quotidiana dei personaggi e non pi\u00f9 necessariamente legati ai tipi della tradizione classica.\nIl cardinale Bernardo Dovizi da Bibbiena scrisse un'unica ma interessante commedia esemplare del gusto del periodo: \"La Calandria\" (1513), la prima in assoluto (secondo il prologo attribuito a Baldassarre Castiglione) scritta in italiano che non derivasse da un precedente testo greco o latino. Fra i molti che si cimentarono in composizioni di testi teatrali si possono citare gli eruditi Donato Giannotti (\"Il Vecchio Amoroso\" del 1536), Annibal Caro (\"Gli straccioni\" del 1543) e il nobile senese Alessandro Piccolomini (\"Amor costante\" del 1536).\nFirenze.\nFra i primi commediografi molti erano fiorentini, a partire da Agnolo Poliziano con l\"'L'Orfeo\" (1480), una commedia di stampo pastoral-mitologico. Ma nel secolo successivo si affermarono dei veri professionisti della commedia come Anton Francesco Grazzini detto \"Il Lasca\", Giovan Battista Cini, Giovan Battista Gelli, Giovanni Maria Cecchi, Benedetto Varchi e Raffaello Borghini nonch\u00e9 il giovane Lorenzino de' Medici che scrisse un'unica commedia \"L'Aridosia\" (1536) prima di essere assassinato dai sicari del Granduca Cosimo come tirannicida per l'uccisione del cugino il duca Alessandro.\nCommedie nelle corti italiane.\nUn posto particolare occupano Pietro Aretino, Ludovico Ariosto e Ruzante, che furono tutti intellettuali al servizio delle corti.\nPer quella estense di Ferrara, Ariosto, oltre \"Orlando furioso\", scriver\u00e0 delle divertenti commedie d'origine plautina come \"Cassaria\" (1508) e \"La Lena\" (1528).\nLa Roma dei papi.\nNella Roma di Leone X imperverser\u00e0 Pietro Aretino con le sue \"pasquinate\" ma anche con commedie come \"La cortigiana\" (1525), nella quale trasgredir\u00e0 molte convenzioni linguistiche e sceniche.\nA Roma il teatro venne riscoperto e, per la prima volta, avallato dai papi, che intuiscono la possibilit\u00e0 di strumentalizzarlo a fini politici. Il teatro rinascimentale a Roma non ebbe rappresentanti al pari delle altre corti italiane, con l'unica eccezione di Francesco Belo che scrisse \"Il pedante\" (1529) e il gi\u00e0 citato Annibal Caro (originario per\u00f2 di Civitanova Marche, ma da sempre a Roma al servizio dei Farnese).\nCuriosit\u00e0. Tra le pochissime piece che hanno per scenario la Roma dei Papi, anzi, ad essere precisi, la Roma del Giubileo del 1525, da segnalare la pi\u00f9 importante commedia del Rinascimento teatrale croato e slavo in generale: \u201cDundo Maroje\u201d (Padron o Zio Maro), scritta nel 1550 dal raguseo Marin Dr\u017ei\u0107, detto anche Marino Darsa (1508-1567).\nFarsa cavaiola.\nLa farsa cavaiola fu un fortunato genere letterario dialettale, partecipe dell'\u00abultima grande stagione del teatro comico cinquecentesco [...] quella fiorita in, e attorno, a Napoli\u00bb, legato soprattutto al nome di Vincenzo Braca. Il genere dovette conoscere una notevole fioritura tra la fine del XV e il XVI secolo, ma di questa cospicua produzione, su un arco di un secolo e mezzo, \u00e8 sopravvissuto ben poco.\nIl genere \u00e8 incentrato sull'archetipo farsesco del \"cavaiuolo\", ovvero un ignorante e stolto villico cavese (ossia un abitante della citt\u00e0 di Cava), immaginato dai cittadini salernitani nella rozzezza del suo dialetto, e nei suoi tratti pi\u00f9 grossolani e caricaturali: esempi ne sono la \"Farza de lo Mastro de scola\" e la \"Farza de la Maestra\" di Vincenzo Braca, in cui il carattere del \"cavaiolo\" diviene l'archetipo del tipico \u00abpopolano sciocco\u00bb.\nTra le farse sopravvissute, le sole che precedono Vincenzo Braca sono il \"\"Cartello di sfida cavajola\" e la \"Ricevuta dell'Imperatore\"\", risalenti all'inizio del XVI secolo, entrambe di autori rimasti anonimi.\nLa \"Ricevuta dell'Imperatore\" (anonima, ma per alcuni ascrivibile al Braca) \u00e8 la pi\u00f9 antica tra le farse cavaiole, si riferisce burlescamente all'accoglienza ricevuta a Cava da Carlo V, che vi pass\u00f2 tornando da Tunisi nel 1535.\nL'unica edizione teatrale professionale delle farse cavajole in epoca contemporanea \u00e8 quella prodotta dal Centro studi sul Teatro Medioevale e Rinascimentale, diretto da Federico Doglio, che and\u00f2 in scena al Teatro Valle di Roma nel 1986 con l'adattamento e la regia di Giuseppe Rocca.\nLa farsa cavaiola nel contesto letterario rinascimentale.\nLa 'farsa cavaiola' fu uno dei \u00abmomenti capitali della storia della farsa nell'Italia rinascimentale\u00bb, a fianco dell'insorgenza di altre manifestazioni letterarie come il senese \"Strascino\", al secolo Niccol\u00f2 Campani, (anteriore alla Congrega dei Rozzi), la commedia veneziana dei buffoni \"Zuan Polo\" e \"Domenico Tajacalze\", e i \"mariazzi\" padovani del Ruzante.\nIn precedenza anche Andrea Calmo fu un frequentatore del genere mariazzo tanto che la sua commedia\"La Rhodiana\" fu attribuita al Ruzante fino in tempi recenti.\nRispetto a queste altre manifestazioni, tuttavia, nonostante la vivace espressivit\u00e0 linguistica, l'opera del Braca, si presenta con inflessioni sostanzialmente macchietistiche, di portata pi\u00f9 locale e campanilistico. La minore ampiezza dell'orizzonte satirico, ad esempio, non consente a Vincenzo Braca di accedere ai livelli di incisivit\u00e0 raggiunti dal Ruzante.\nRepubblica di Venezia - Commedie in lingua veneta.\nUn caso a parte \u00e8 rappresentato dalla figura e l'opera di Angelo Beolco detto il \"Ruzante\" dal nome del contadino padovano protagonista delle sue opere. La particolarit\u00e0 del teatro di Ruzante, anticipata di qualche anno dall'opera di Andrea Calmo, era quella di introdurre nel teatro italiano, che sino ad allora aveva usato il volgare fiorentino, l'uso del dialetto. Ruzante lavorava alla corte padovana di Alvise Cornaro il quale fece costruire un'apposita scenografia nella sua villa di Padova che fu detta la \"Loggia del Falconetto\" dal nome dell'architetto Giovanni Maria Falconetto che la ide\u00f2, spazio atto alla rappresentazione delle commedie ruzantiane come la \"Bet\u00eca\" (1525) e l\"'Anconitana\" (1535) per citare le pi\u00f9 famose fra le commedie di Beolco.\nDel 1535-1537 \u00e8 una commedia esemplare in dialetto veneziano, con un titolo inequivocabile: \"La Venexiana\" che pure se di autore anonimo dimostra la maturit\u00e0 del teatro della citt\u00e0 di Venezia, fino ad allora legata ad autori della terraferma.\nNel caso di Ruzante il dialetto con il quale si esprimeva la sua drammaturgia era il padovano cinquecentesco delle campagne venete: le sonorit\u00e0 onomatopeiche della difficile lingua furono di ispirazione, a distanza di molti secoli, per artisti contemporanei come Dario Fo, che trasse ispirazione appunto dalla lingua di Ruzante per il suo \"grammelot\".\nIl teatro in dialetto cominci\u00f2 a svilupparsi in questo periodo con la Commedia dell'Arte, le sue \"maschere\", come il bergamasco Arlecchino (che poi assumer\u00e0 come lingua il veneziano), il napoletano Pulcinella con le sue invenzioni mimiche e gestuali e il vecchio mercante veneziano Pantalone fra i pi\u00f9 famosi. Altri frequentatori del teatro veneto-padano furono il piacentino Girolamo Parabosco e Ludovico Dolce che scrisse due commedie e due tragedie.\nLa svolta della commedia.\nLa commedia cinquecentesca sub\u00ec una svolta nel 1582, quando a Parigi venne pubblicato il \"Candelaio\", di Giordano Bruno ricco di caratteristiche anomale e trasgressive.\nIl nobile perugino Sforza Oddi (1540-1611) con le sue commedie: \"L'Erofilomachia ovvero il duello d'Amore e d'Amicitia\" (1572), \"I Morti vivi\" (1580), e \"La Prigione d'amore\" (1580), ci offre il panorama della contaminazione fra il teatro tardo cinquecentesco e quello dei professionisti che si sta affermando anche presso le corti italiane e francesi, l'intreccio \u00e8 cos\u00ec palese che nei suoi testi ci sono gi\u00e0 dei personaggi ormai consueti per il pubblico della Commedia dell'arte come gli Zanni e i Capitani spacconi.\nL'apparizione, nel teatro dei nobili dilettanti, delle maschere della Commedia dell'arte, che ha in Sforza Oddi un precursore, diventer\u00e0 un vero e proprio genere detto \"Commedia ridicolosa\" e nel Seicento-Settecento avr\u00e0 anche una vasta platea nei teatri gestiti dalle Accademie.\nLa tragedia e il dramma pastorale.\nNel Rinascimento anche il teatro tragico trov\u00f2 un suo spazio; i rappresentanti pi\u00f9 importanti della tragedia rinascimentale furono il conte Gian Giorgio Trissino, autore di \"Sofonisba\" (1514) e Giambattista Giraldi Cinzio autore, tra le altre, della tragedia \"Orbecche\" (1541). Anche Torquato Tasso compose tragedie di carattere mitico ed epico-pastorale, genere a met\u00e0 strada fra la tragedia e la commedia. La pi\u00f9 rappresentativa di questo periodo, fu un dramma pastorale di sapore molto arcadico: \"Il pastor fido\" (1590) di Giovan Battista Guarini. Il \"Dramma pastorale\" stesso ebbe un'origine classica in quanto ispirata alle \"Bucoliche\" di Virgilio. Anche l\"Aminta\" (1573) di Torquato Tasso \u00e8 considerato un capolavoro di questa tipologia pastorale, non solo per la fortuna editoriale e teatrale ottenuta, ma soprattutto per la sua notevole influenza sulla drammaturgia europea e sul melodramma seicentesco ma la tragedia vera d'ispirazione senechiana del Tasso fu \"il Torrismondo\" (1587), d'ambientazione \"nordica\".\nAltri frequentatori della tragedia nel Rinascimento furono Giovanni Rucellai che scrisse le due tragedie: \"Rosmunda\" (1515) e \"Oreste\" e Sperone Speroni, autore della \"Canace\" (1542). Oltre che l'eclettico Aretino che compose una sola tragedia \"Orazia\" (1546), considerata una delle pi\u00f9 esemplari del Rinascimento.\nNobili dilettanti e attori professionisti.\nQuesti testi teatrali venivano rappresentati da giovani dilettanti, come le Compagnie della calza dei nobili veneziani per i quali lavorarono il Ruzante e l'Aretino, la Congrega dei Rozzi e l'Accademia degli Intronati di Siena, per la quale lavor\u00f2, fra gli altri, il citato Alessandro Piccolomini o le Confraternite fiorentine come la \"Compagnia del Vangelista\" oppure, sempre a Firenze, compagnie di nobili dilettanti, ad imitazione delle Compagnie della calza veneziane, come quella \"della Cazzuola\" e la \"Compagnia del Paiuolo\". La professionalit\u00e0 dell'attore non era riconosciuta, sebbene la professione esistesse gi\u00e0 dal tempo dei giocolieri di piazza e i buffoni di corte, ma si svilupp\u00f2, nel tempo con progressi notevoli dal punto di vista dell'arte drammatica e dell'interpretazione del testo, nonch\u00e9 dell'allestimento scenico, spesse volte a carico delle compagnie girovaghe che si affermeranno dalla met\u00e0 del XVI secolo (la prima testimonianza di una compagnia di attori professionisti \u00e8 citata in un atto notarile del 1545) fino a tutto il secolo successivo con la Commedia dell'arte.\nLa sacra rappresentazione rinascimentale.\nDurante il Rinascimento la produzione di teatro sacro, che proveniva dalla sacra rappresentazione d'ascendenza medievale, non s'interruppe ma ebbe una fioritura importante che traghett\u00f2 i temi religiosi anche nelle corti italiane fra il Quattrocento e il Cinquecento.\nAnche se diffuso in tutta Europa questo genere si afferm\u00f2 principalmente a Firenze con la presenza di importanti autori come Feo Belcari e Lorenzo de' Medici nel Quattrocento e con Giovanni Maria Cecchi nel Cinquecento.\nNonostante ci\u00f2 la maggioranza delle sacre rappresentazioni rinascimentali rimase in forma anonima come era nella consuetudine medievale. Cos\u00ec rimasero anonimi gli autori (o l'autore) dell\"Ascensione\", recitata nella Chiesa del Carmine di Firenze e quella dell\"Annunciazione\" nella Chiesa fiorentina di San Felice in Piazza allestite per il Concilio di Firenze (1438-1439) e apparate da Filippo Brunelleschi nella sua inconsueta veste di scenografo, come testimoniato da Vasari nella \"Vita\" dello stesso architetto.\nQueste rappresentazioni erano scritte per le Confraternite fiorentine dei giovani, la pi\u00f9 celebre fu la \"Rappresentazione dei Santi Giovanni e Paolo\" scritta dal Magnifico nel 1491 per l'entrata del figlio Piero nella Compagnia del Vangelista e recitata nel cortile del Convento della Trinit\u00e0 Vecchia o Convento di San Giusto alle mura, diventato in seguito Teatro di Via dell'Acqua.\nPer la stessa Compagnia il Cecchi, quasi ad un secolo di distanza nel 1589, scrisse \"L'Esaltazione della Croce\"; a testimonianza che anche alla fine del Rinascimento questo genere sacro era ancora vitale gradito dal popolo e dalla corte medicea.\nIl mimo.\nSe da una parte la nascita della commedia rinascimentale permise lo svilupparsi di una forma autonoma di prosa teatrale, dall'altra la tradizione dei giullari e dei guitti non and\u00f2 perduta, permettendone la perpetrazione grazie ai buffoni di corte e ai mimi. I loro lavori non si ispiravano in alcun modo alla tradizione latina, distaccandosi cos\u00ec dalle forme di spettacolo coeve e presentando moduli che in parte confluiranno nella Commedia dell'Arte. \u00c8 tuttavia errato considerare le buffonate e le burlesche come il contraltare della letteratura teatrale colta: i temi dei giullari e dei mimi del Quattrocento sono gli stessi dei loro antenati, incastrati in una sceneggiatura modesta e breve, nella quale i temi della citt\u00e0 si confrontano con quelli del villano, che diviene punto di riferimento della burla e del beffeggio.\nIl teatro ebraico a Mantova.\nUna particolarit\u00e0 del teatro rinascimentale fu la presenza di una figura come quella del mantovano Leone de' Sommi, di religione israelita condusse, per conto del duca di Mantova, il teatro della \"Compagnia degli ebrei\" dal 1579 al 1587, componendo egli stesso un dramma, intitolato \" Magen Nash\u00ecm\", che provoc\u00f2 scandalo tra i rabbini italiani del Cinquecento, che gli imputavano di aver usato la lingua degli antenati per il divertimento di principi \"gentili\" (ovvero non ebrei).\nDopo la Controriforma questo tipo di contaminazioni non saranno pi\u00f9 possibili.\nLa nascita del melodramma.\nSempre nel corso del Cinquecento si fecero i primi esperimenti che avrebbero condotto alla nascita del genere pi\u00f9 rivoluzionario del teatro italiano: il melodramma.\nNel palazzo fiorentino di Giovanni de' Bardi si riun\u00ec un gruppo d'intellettuali che prese il nome di Camerata dei Bardi. Cercando di riesumare l'antica tipologia del \"recitar cantando\" attribuita al teatro greco classico, fecero nascere quello stile che poi si affermer\u00e0 nel corso dei secoli successivi grazie al genio di autori del calibro di Claudio Monteverdi, Metastasio fino alla grande opera ottocentesca di Giuseppe Verdi e Giacomo Puccini.\nI primi sperimentatori della camerata fiorentina, nata intorno al 1573, erano Jacopo Peri, Giulio Caccini, Vincenzo Galilei (padre di Galileo), Emilio de' Cavalieri, Jacopo Corsi e i poeti Ottavio Rinuccini e Gabriello Chiabrera che scrissero i primi libretti.\nNel 1589, con la messinscena, al Teatro degli Uffizi di Firenze, della commedia \"La Pellegrina\" del senese Girolamo Bargagli, i membri della Camerata furono chiamati a musicare gli \"Intermezzi\" della commedia che furono le prime applicazioni pratiche della teoria musicale del recitar-cantando e la nascita del melodramma. Gli Intermezzi della \"Pellegrina\" ebbero vasta risonanza per l'apparato costruito dall'architetto-pittore-scenografo Bernardo Buontalenti che anticip\u00f2 con questa opera le grandi e complesse scenografie del teatro barocco italiano.\nI nuovi spazi recitativi.\nAll'inizio del XVI secolo le rappresentazioni avvenivano in luoghi privati come giardini, cortili di conventi e saloni dei palazzi addobbati per le rappresentazioni come nel caso del Salone dei Cinquecento nel Palazzo della Signoria a Firenze adattato a teatro dal Vasari. Con la rimessa in scena dei testi greco-latini si cominci\u00f2 a costruire degli spazi atti a contenere scenografie, alle volte anche molto complesse: in questo periodo vennero costruiti nuovi spazi teatrali, a cominciare dalla Loggia del Falconetto di Padova. Ma l'esempio pi\u00f9 eclatante dell'applicazione scenografica rinascimentale fu l'accademico Teatro Olimpico di Andrea Palladio, a Vicenza, che ancora oggi conserva la scenografia originale cinquecentesca di Vincenzo Scamozzi dell\"Edipo re\" di Sofocle, opera con la quale fu inaugurato il teatro nel 1585. In seguito, nel 1588, allo stesso Scamozzi, Vespasiano Gonzaga affid\u00f2 la costruzione di un altro teatro per il \"Palazzo Ducale\" di Sabbioneta che prese il nome di \"Teatro all'Antica\".\nA Roma grazie all'attivismo di Pomponio Leto, atto a far riscoprire il teatro latino, il Foro e Castel Sant'Angelo divennero luoghi deputati per le rappresentazioni, solitamente effettuate durante le feste e le celebrazioni; proprio a Castel Sant'Angelo sussiste un cortile a forma di teatro usato ai tempi di Alessandro VI e dell'ancor pi\u00f9 gaudente Leone X.\nLa riscoperta e valorizzazione degli antichi classici da parte degli umanisti permise lo studio delle opere concernenti il teatro non solo dal punto di vista drammaturgico (nel 1425 Nicol\u00f2 di Cusa scopr\u00ec, ad esempio, nove commedie plautine) ma anche dal punto di vista architettonico: architetti, pittori e trattatisti come Sebastiano Serlio che adatt\u00f2 al teatro del Cinquecento i modelli classici greco-romani delle scenografie: \"comica\", \"tragica\" e \"pastorale\", tripartizione che fu rispettata nelle opere del teatro del Rinascimento.\nLe scenografie complesse ebbero in Girolamo Genga, Baldassarre Peruzzi e Pellegrino da Udine (in ambito ferrarese) i suoi migliori rappresentanti. Mentre i trattatisti come Leon Battista Alberti e lo stesso Serlio cercarono ispirazione in Vitruvio negli aspetti teatrali del suo trattato sull'architettura romana\nLe autorit\u00e0 ecclesiastiche e vari esponenti del mondo trassero ispirazione dallaControriforma e dagli autori patristici per elaborare un \"corpus\" normativo nei confronti delle compagnie teatrali itineranti. Il cardinal Borromeo, arcivescovo di Milano dalla seconda met\u00e0 del XVI secolo, avvers\u00f2 il nomadismo delle compagnie teatrali, il contenuto volgare ed immorale delle rappresentazioni, cos\u00ec come anche le rappresentazioni sacre della Passione di Cristo e delle Vite dei Santi, diffuse nel Medioevo, ma ormai contaminate da elementi profani.\nProprio Milano furono loro concessi in affitto i primi locali per le loro pubbliche esibizioni, costituendo la premessa dei teatri cittadini del '700 di una loro stabilizzazione geografica e di genere artistico.\nUna nuova tipologia di teatri s'afferm\u00f2 alla fine del XVI secolo: i teatri privati a pagamento, aperti ad ogni classe sociale e non pi\u00f9 esclusivo divertimento dell'aristocrazia. A Venezia, pi\u00f9 che altrove, inizi\u00f2 questa imprenditoria, ma che si affermer\u00e0 nel secolo successivo con la lunga stagione della commedia dell'Arte. Il diffondersi di questi teatri anche nel resto d'Italia fece in modo che nascessero delle apposite Accademie nate per gestire questi nuovi spazi teatrali, non pi\u00f9 ad uso esclusivo delle corti.\nIl teatro rinascimentale in Gran Bretagna.\nNel periodo che va dalla fine del XV secolo alla met\u00e0 di quello successivo, coincidente con lo sviluppo del Rinascimento inglese, ebbero vasta risonanza gli interludi, forme drammatiche di intrattenimento agite alle corti dei nobili di derivazione dalle moralities ma di argomento non religioso: al contrario delle moralit\u00e0 classiche, il ruolo del protagonista era del signore che ospitava lo spettacolo, e che lo vedeva non alla ricerca della salvezza eterna dell'anima, bens\u00ec della felicit\u00e0 terrena, discostandosi cos\u00ec enormemente dalle finalit\u00e0 del teatro religioso. Non di rado in essi era contenuta una propaganda politica: poich\u00e9 prendevano spunto dalla contemporaneit\u00e0, accadeva che l'autore prendesse posizione nei confronti di un accadimento come nel \"King John\" di John Bale, nel quale l'autore dichiarava la tesi dell'omicidio di Giovanni Senzaterra da parte dell'arcivescovo di Canterbury. Nella drammaturgia degli interludi vi \u00e8 inoltre la possibilit\u00e0 di scorgervi elementi di derivazione classica, soprattutto degli autori latini e della novellistica italiana, che rimarr\u00e0 un punto di riferimento anche per la produzione drammatica successiva.\nLa presentazione scenica degli interludi era caratterizzata dal dialogo di pi\u00f9 attori con un accompagnamento musicale composto sovente da piffero e tamburino. Degli interludi possediamo circa 80 frammenti di copioni che coprono un arco temporale che va dal 1466 al 1576. Tra i maggiori autori del genere vanno ricordati innanzitutto John Heywood, John Rastell, Henry Medwall, John Redford, Nicholas Udall. Proprio Udall viene ricordato come l'autore della prima commedia in lingua inglese: si trattava del \"Ralph Roister Doister\" del 1535, una versione modificata del \"Miles Gloriosus\" di Plauto.\nGli interludi, per il loro carattere politicizzato e colto, erano indirizzati ad un pubblico ben preciso: sullo stesso stile, ma di argomento comico e leggero, si inserivano le farse, rappresentate nelle piazze per il popolo.\nDi derivazione medievale fu il masque, genere teatrale nato in principio da un carnascialesco corteo di maschere che, accompagnate da musica, allietavano le serate dei nobili e trasformato poi in una vera e propria opera teatrale anni dopo da Ben Jonson, che vi costru\u00ec impianti drammaturgici tali da renderlo celebre autore di tali spettacoli.\nTeatro rinascimentale iberico.\nAnche in Spagna e in Portogallo il teatro tra la fine del Quattrocento e l'inizio del secolo successivo, prende una nuova strada e si stacca da quello delle Rappresentazioni sacre di stampo medievale, pur rimanendo il soggetto sacro il principale argomento dei drammaturghi iberici anche in questo periodo. Il personaggio pi\u00f9 importante di questo genere fu Margherita di Navarra (1492-1549) che continu\u00f2 in pieno XVI l'esperienza del teatro dei misteri.\nAnche in Spagna fu importante la riscoperta dei testi della Commedia latina. Fra i pi\u00f9 importanti autori di questo periodo:\nJuan del Encina, Lope de Rueda, Juan de la Cueva, Juan de Timoneda e Luis Fern\u00e1ndez.\nPer il Portogallo due sono i nomi che si debbono fare: quello di Gil Vicente e Ant\u00f3nio Ferreira. Quest'ultimo scrisse la tragedia pi\u00f9 importante, in lingua lusitana, di questo periodo: \"Ines de Castro\".\nPer la maturazione del teatro furono molto importanti anche gli spazi scenici, che dai classici apparati viari e l'interno delle chiese, passarono ad avere una propria conformazione, degli spazi all'interno dei palazzi nobiliari e le universit\u00e0.\nNacque il cosiddetto \"Teatro de salon\", spazi interni e non pi\u00f9 esterni e ad esclusivo uso dei nobili. Mentre alla met\u00e0 del Cinquecento nacquero i \"corrales\", spazi scenici aperti anche al pubblico popolare previo pagamento di un biglietto.\nSe la commedia ebbe la sua maturazione passando per il teatro classico antico, altre opere si rifacevano invece ai miti della storia della Spagna. Questa fu una delle differenze pi\u00f9 importanti fra il teatro spagnolo del Rinascimento e quello delle altre nazioni europee.\nFra gli scrittori di teatro pi\u00f9 importanti di questo genere spicca la figura di Juan de la Cueva che al tramonto del XVI secolo scrisse, fra gli altri, i drammi storici: \"I sette Infanti de Lara\" (1579) e \"La morte del re Don Sancho\" (1588). Ma il vero iniziatore del teatro rinascimentale fu Lope de Rueda. De Rueda fu influenzato dallo stile italiano, avendo assistito a loro rappresentazioni presso la corte spagnola. Fu il primo che inser\u00ec la \"lingua naturale\" e i suoi soggetti per primi si distaccarono, per originalit\u00e0, dai modelli greco-latini, inserendo squarci di vita popolare. Fece, in un certo senso, lo stesso percorso di Nicol\u00f2 Machiavelli con \"La mandragola\". Juan de Rueda scrisse pastorali, cinque commedie e alcuni intermezzi scenici che l'imposero come uno dei pi\u00f9 importanti uomini di teatro spagnoli prima del Siglo de Oro.\nInfatti durante il Seicento s'affermarono i pi\u00f9 conosciuti Lope de Vega, Pedro Calder\u00f3n de la Barca e altri, che metteranno in secondo piano, per celebrit\u00e0 a livello europeo, gli autori del Rinascimento.\nFra gli autori del trapasso, tardivo rispetto all'Italia, fra il teatro medievale e rinascimentale il pi\u00f9 importante fu sicuramente Fernando de Rojas. La sua tragicommedia \"La Celestina\", del 1499 \u00e8 forse il primo testo esemplare del teatro rinascimentale.\nIl vero iniziatore del teatro del Rinascimento fu per\u00f2 Bartolom\u00e9 Torres Naharro. La sua lunga permanenza in Italia, lo mise in contatto, soprattutto durante il suo soggiorno romano, e dopo il 1517 napoletano, con le novit\u00e0 italiane, dalle quali trasse spunto per le sue opere (ancora in rima) in castigliano. Molte sue commedie hanno anche un'ambientazone italiana, ma la sua influenza sul teatro della sua patria fu importante ma non ancora completamente riconosciuta.\nTeatro rinascimentale francese.\nIl teatro del Rinascimento fuori dall'Italia, patisce un certo ritardo. Sia in Francia che in Gran Bretagna, l'eredit\u00e0 del teatro medievale di stampo sacro, \u00e8 pi\u00f9 importante e diffuso che altrove.\nIn Francia la fama degli autori rinascimentali viene poi completamente oscurata dai tragediografi barocchi come Jean Racine e Pierre Corneille, e la commedia di stampo italianeggiante di Moli\u00e8re, alunno del celebre comico dell'arte Tiberio Fiorilli creatore della famosa maschera \"Scaramouche\" (o Scaramuccia).\nIl teatro rinascimentale francese, come negli altri paesi europei, riceve una spinta importante dalla riscoperta, e la relativa diffusione, dei testi classici d'origine greco-romana. Infatti, molte di queste commedie provengono direttamente da opere di Plauto e Terenzio tradotte, pi\u00f9 o meno fedelmente, in francese.\nFra queste \u00e8 abbastanza esplicativo il caso di Jean Antoine de Ba\u00eff e le sue commedie: \"L'Eunuque\" dall\"'Eunuchus\" di Terenzio e \"Le Brave\", traduzione del plautino \"Miles gloriosus\".\nLo stesso autore scrisse anche la tragedia \"Antigone\", ovviamente ispirata all'omonimo testo sofocleo.\nIn Francia la tragedia e la commedia convivono. Molti tragediografi di questo periodo sono anche commediografi, come \u00e8 il caso di Jean de La Taille che scrisse molte tragedie importanti come: \"Sa\u00fcl le furieux\", \"Daire\" e \"Alexandre\". Contemporaneamente scrisse anche due divertenti commedie come: \"Les Corrivaux\" e \"Le N\u00e9gromant\".\nUna variante importante che distingue la situazione francese, rispetto ad altri paesi come la Spagna o l'Italia, \u00e8 quella delle guerre di religione, che influenzarono, non poco, anche l'ambiente teatrale. Le scelte di molti autori rispecchiano nei testi il clima politico e religioso dell'epoca. Ad esempio le tragedie spesso riflettono le paure di un mondo in conflitto e in piena crisi.\nMa anche nella commedia non si sfugge al tentativo di fare allusione alla realt\u00e0 fino ad arrivare a testi, come \"L'Eug\u00e8ne\" di \u00c9tienne Jodelle che diventa un vero e proprio testo di propaganda politico-religiosa.\nFra gli autori pi\u00f9 prolifici del Rinascimento in Francia, vanno citati almeno: Jacques Gr\u00e9vin, anche lui tragico e comico, Jean Heudon, Robert Garnier, Nicolas Filleul, Aymard de Veins, Jean Bastier de La P\u00e9ruse oltre i gi\u00e0 citati Jodelle, de La Taille e il de Ba\u00eff e altri minori.\nIn contemporanea nacque anche in questo periodo la forma spettacolare del balletto, importato dall'Italia dalle due regine di Francia della famiglia medicea: Caterina e Maria.\nL'alba del Barocco, e i suoi giganti, oscur\u00f2 completamente, o quasi, il teatro umanistico del Cinquecento.\nIl teatro del Rinascimento in area germanica.\nIl teatro tedesco, o di tutta l'area germanica, prende una strada diversa dal resto dell'Europa. Rispetto alla Francia e le sue guerre di religione, che dilaniavano il paese con riscontri anche nei testi teatrali, la Germania ne \u00e8 assolutamente sconvolta. Cos\u00ec come ne sono sconvolti anche i paesi limitrofi agli Elettorati tedeschi: Austria, Svizzera, Boemia e Ungheria.\nMa non per questo gli autori teatrali ne risentirono pi\u00f9 di tanto. Anche la Germania aveva una grossa eredit\u00e0 del teatro medievale e alle sue Sacre rappresentazioni, con l'arrivo della Riforma, si sostitu\u00ec ben presto la farsa in \"volgare\". L'importanza di questo aspetto laicizzante dell'arte rappresentativa e della poesia \u00e8 fondamentale e ne fa una caratteristica precipua del teatro rinascimentale tedesco. Poteva capitare che quest'ultima fosse talvolta anche di stampo erotico ma rivista in senso sacro dallo stesso Lutero.\nI canti ecclesiali cattolici, esclusivamente in lingua latina, vengono sostituiti da canti in volgare, tratti spesso da precedenti canti d'origine tutt'altro che religiosa. Il teatro tedesco accentua questa vena profana che era gi\u00e0 stata diffusa dai Meistersinger (o \"Meisters\u00e4nger\") d'origine trecentesca. Da questa tradizione, e dentro la stessa, nasce il drammaturgo pi\u00f9 importante del Quattrocento-Cinquecento: Hans Sachs (1494-1576).\nHans Sachs.\nHans Sachs giganteggia fra i suoi contemporanei, affidandosi anche ad un genere particolare presente solo in area tedesca: il Fastnachtspiel. Questa tipologia teatrale proviene dalle feste carnascialesche, gi\u00e0 presente nel Medioevo lo si fa risalire addirittura a riti druidici d'origine celtica.\nIl teatro greco-romano, riportato alla luce e riadattato dagli umanisti, ha un'influenza molto relativa in area germanica. Per questo motivo nel teatro del XVI secolo tedesco continua la tradizione della farsa di stampo popolareggiante. \u00c8 cos\u00ec che si passa dalla danza, al mimo e finalmente a dei testi dialogici come quelli dei \"Fastnachtspiele\". Hans Sachs ne scrisse ben 85. Altri rappresentanti del genere furono: Hans Rosenpl\u00fct, Hans Folz e J\u00f6rg Wickram.\nAltri autori si rivolsero al teatro erudito come: Nicodemus Frischlin (1547-1590), Johannes Reuchlin (1455-1522) e Bartholom\u00e4us Ringwaldt (1530-1599) che scrisse un'interessante opera dal titolo \"Speculum Mundi\" nel 1592.\nLa nascita di Hanswurst.\nAll'interno di questa tipologia teatrale nasce una delle prime maschere della commedia in tedesco, quella di Hanswurst (ovvero \"Gian Salsiccia\"). Questo personaggio era stato tratto dal poemetto satirico \"Narrenschiff\" (La nave dei buffoni) di Sebastian Brant del 1519. Per la critica moderna questo personaggio era il corrispettivo dell'italiano Zanni, anche se il secondo nascer\u00e0 con qualche decennio di ritardo rispetto ad Hanswurst.\nSvizzera.\nSempre in tema di satira politico-religiosa bisogna segnalare la presenza del pittore-commediografo svizzero Niklaus Manuel. Anche se le sue opere sono per lo pi\u00f9 commedie satiriche e di propaganda religiosa, quelle di Manuel possono essere considerate fra le migliori espressioni del teatro rinascimentale elvetico. L'ispirazione del drammaturgo di Berna viene dalla sua profonda amicizia con il \"riformatore\" Huldrych Zwingli.\nSempre nello stile delle \"Fastnachtspiele\" si situa l'opera di Pamphilus Gengenbach di Basilea, in particolare: \"Die zehn Alter der Welt\"del 1515, \"Der Nolhart\" del 1517 e \"Die Gouchmatt der Buhler\" del 1521.\nUngheria.\nIn area ungherese fu basilare il mecenatismo di Mattia Corvino. Il re d'Ungheria aveva continui scambi con gli umanisti italiani, che nel Rinascimento venivano chiamati spesso nella corte di Buda. Questo ambiente cos\u00ec fervente di novit\u00e0 influenz\u00f2 la societ\u00e0 e le arti ungheresi e anche il maggior drammaturgo e poeta del periodo: B\u00e1lint Balassi (1554-1594), considerato l'iniziatore della letteratura in lingua magiara, soprattutto in ambito poetico, che rappresenta il suo impegno maggiore.\nIn ambiente ungherese non si deve sottovalutare le messinscena delle commedie di un autore italiano come Pandolfo Collenuccio che esport\u00f2 il teatro erudito di stampo italiano in Ungheria. Sulla scia del teatro erudito spicca la figura del tragediografo P\u00e9ter Bornemisza, che scrisse la \"Tragedia in lingua ungherese\" (\"Tragoedia magyar nyelven, az Sophocles Electr\u00e1j\u00e1b\u00f3l\") nel 1520 che \u00e8 una traduzione dell'Elettra di Sofocle."}
{"id": "1337650", "revid": "33689", "url": "https://it.wikipedia.org/wiki?curid=1337650", "title": "Mosca carnaria", "text": ""}
{"id": "1337652", "revid": "287204", "url": "https://it.wikipedia.org/wiki?curid=1337652", "title": "Campionato rumeno di calcio 1924-1925", "text": "Il Campionato Nazionale 1924-1925 \u00e8 stata la 13\u00aa edizione del campionato rumeno di calcio. La fase finale \u00e8 stata disputata tra luglio e agosto 1925 e si concluse con la vittoria finale del Chinezul Timi\u0219oara, al quarto titolo consecutivo.\nFormula.\nLe squadre vennero suddivise in gironi regionali, con le vincitrici ammesse alle finali nazionali disputate ad eliminazione diretta. Rispetto all'anno precedente il numero dei gironi pass\u00f2 da nove a dieci con la creazione del girone di Craiova. Quattro squadre disputarono il preliminare per entrare nel tabellone principale.\nFase finale.\nIl turno preliminare per accedere al tabellone finale fu disputato il 5 luglio 1925. Il Jahn Cern\u0103u\u021bi vinse l'incontro 3-0 a tavolino per mancata presentazione dell'avversario.\nQuarti di finale.\nGli incontri vennero disputati tra il 5 e il 26 luglio 1925. L'incontro Jahn Cern\u0103u\u021bi-Fulgerul CFR Chi\u0219in\u0103u terminato 1-2 fu annullato e la squadra di Chi\u0219in\u0103u fu squalificata. Venne cos\u00ec riammessa l'Oltul Slatina, sconfitta nei preliminari.\nSemifinali.\nGli incontri vennero disputati il 26 luglio e il 2 agosto 1925.\nFinale.\nLa finale fu disputata il 9 agosto 1925 ad Arad."}
{"id": "1337654", "revid": "1718925", "url": "https://it.wikipedia.org/wiki?curid=1337654", "title": "Tanica", "text": "La tanica \u00e8 un contenitore multiuso chiuso all'estremit\u00e0 superiore con un tappo, solitamente munito di un manico per il trasporto manuale, adibito al contenimento dei liquidi di qualsiasi genere.\nTale contenitore pu\u00f2 essere in lamiera, in ferro o in vetro, o in materiale plastico. Le sue dimensioni esterne si misurano, dove \u00e8 impiegato il sistema internazionale di misura, in centimetri, ma viene solitamente distinta per capacit\u00e0 e quindi in litri: a partire da 0,5 litri fino ad arrivare ai 30 litri, superati i quali viene denominata in altre maniere (bidone, fusto).\nLa tanica generalmente \u00e8 dotata di imboccatura stretta, con diametro massimo di 45\u00a0mm. Le taniche a bocca larga, comunemente utilizzate per il trasporto del latte, sono conosciute nel linguaggio tecnico col nome di bottiglioni.\nQualora venga utilizzata per il confezionamento e il trasporto di merci pericolose, o contenenti sostanze pericolose (ai sensi della Direttiva 67/548/CE), deve essere omologata secondo ADR, o secondo la normativa per il trasporto.\nLe pi\u00f9 utilizzate nell'uso comune sono:\nOrigine della parola.\nSecondo alcune fonti autorevoli la parola \"t\u00e0nica\" deriverebbe dall'inglese \"tank\" che a sua volta trarrebbe origine dall'indostano \"t\u0101nkh\" (cisterna). Lo stesso riferimento al \"serbatoio d'acqua\" avrebbe dato origine all'uso di \"tank\" nel significato di \"carro armato\".\nIl termine \"t\u00e0nica\" veniva anche usato localmente in Africa Orientale Italiana, negli anni intorno al 1938, per indicare un recipiente per petrolio della capacit\u00e0 di 18 litri.\nStoria.\nPrima dell'avvento delle taniche di questo formato venivano adoperati sia per l'uso civile che militare contenitori di sezione triangolare da 2,5 a 20 litri.\nNel 1936, su richiesta dell'esercito tedesco dell'anno precedente, la ditta Eisenwerke (costruzioni in acciaio) M\u00fcller &amp; Co. con sede a Schwelm, Westfalia, svilupp\u00f2 e produsse sotto la guida Vinzenz Gr\u00fcnvogel, 5000 esemplari canestri da 20 litri (in lamiera stampata con una imbutitura d'irrigidimento a forma di 'X' sulle guance avente anche la funzione di 'giunto di dilatazione') che furono dati da testare all'esercito. Un requisito fondamentale era di non necessitare di imbuti o altro per il suo uso diretto ed immediato.\nL'8 luglio 1937 fu emesso il bando militare n\u02da324 per una produzione di massa e la ditta Ambi-Budd di Berlin, Johannisthal, diede la forma definitiva al prodotto standard, prodotto fino al 1941 e successivamente migliorato col modello del 1939 (riconoscibile da un rettangolo imbutito al centro della 'X') prodotto sino al 1945. Dal 1940 venne prodotta anche una tanica da 20 litri atto al trasporto di acqua potabile.\nLa tanica (chiamata anche 'canistro' o 'canister', che ricalca la locuzione tedesca) fu prodotto da 19 fabbriche ed adottato gi\u00e0 durante la guerra da Italia e Svizzera ma anche copiato dagli alleati (con capacita di 18 litri, equivalente di 4 galloni Imperiali) che lo soprannominarono 'Jerrycan', ossia il canestro dei tedeschi (German), e successivamente da molti altri Stati.\nIl modello inglese era contraddistinto dalla stampigliatura \"W \u2191 D\" ('War Department' con la \"Broad Arrow\" ad indicarne la propriet\u00e0 da parte del Regno Unito)."}
{"id": "1337660", "revid": "767487", "url": "https://it.wikipedia.org/wiki?curid=1337660", "title": "2013 - La fortezza", "text": "2013 - La fortezza (\"Fortress\") \u00e8 un film del 1992 diretto da Stuart Gordon. \u00c8 una storia fantascientifica ambientata in un futuro distopico. Nel 1999 \u00e8 uscito il sequel, \"\", sempre interpretato da Christopher Lambert.\nTrama.\nIn un mondo futuristico in cui la crescita della popolazione \u00e8 rigorosamente controllata ed \u00e8 vietato avere pi\u00f9 di un figlio, l'ex-marine John Henry Brennick e sua moglie incinta Karen cercano di attraversare il confine tra Stati Uniti e Canada per raggiungere Vancouver e poter dare alla luce il loro secondo figlio, dal momento che il loro primogenito \u00e8 nato morto. Tuttavia, la gravidanza della donna viene scoperta. I due vengono arrestati separatamente e condannati a scontare 31 anni nella \"Fortezza\", una sorta di futuristico Gulag sotterraneo.\nLa Fortezza \u00e8 controllata dallo spietato direttore Poe, l'azionista principale della \"MenTel Corporation\" e dal supercomputer Zeta-10. Nel ventre di ciascun prigioniero della Fortezza viene innestato un \"Fibrillatore Gastrico\", un congegno in grado di punire fisicamente o addirittura uccidere il prigioniero in caso di trasgressione e ogni giorno, dopo il turno di lavoro forzato, i detenuti vengono rinchiusi in celle dotate di sbarre laser. John viene messo in cella insieme ad Abram, un prigioniero invecchiato che attende di ricevere la libert\u00e0 vigilata; D-Day, un esperto hacker; Nino Gomez, un ragazzo conosciuto durante il trasporto in carcere e il violento Stiggs. Viene anche a sapere che la moglie \u00e8 situata in un altro livello della Fortezza e che il loro figlio nascituro, essendo classificato come illegale, \u00e8 propriet\u00e0 della MenTel Corporation e verr\u00e0 confiscato subito dopo il parto.\nMaddox, un compagno di Stiggs, aggredisce John e i due si scontrano in un duello corpo a corpo finch\u00e9 non vengono interrotti da Poe, che ordina a John di uccidere Maddox. John si rifiuta, cos\u00ec Poe uccide Maddox con un'unit\u00e0 robotica della sicurezza. John, dopo aver preso nascostamente il Fibrillatore Gastrico caduto dal cadavere di Maddox, che consegna a D-Day, viene catturato. Per punizione viene sottoposto al \"Condizionatore della Mente\", un macchinario che infligge dei terrificanti incubi alla vittima e ne provoca un lavaggio del cervello. Poe, per interrompere la tortura, chiede a Karen di essere la sua consorte e lei,seppur riluttante, accetta, per aiutare il marito. Durante la convivenza con Poe, Karen riesce a prendere la mappa della prigione racchiusa in un diamante, che la proietta attraverso un laser. La consegna poi ad Abraham, il quale la fa avere ai compagni di John. In seguito Karen accede al computer della Fortezza e riesce a far tornare in s\u00e9 John.\nNel frattempo, studiando il Fibrillatore Gastrico appartenuto a Maddox, D-Day riesce a trovare il modo di liberare i suoi compagni dai congegni utilizzando un componente magnetico. Il giorno dopo, durante il turno di lavoro forzato, John e il suo gruppo piazzano i propri Fibrillatori Gastrici estratti su una conduttura. Provocano poi Poe, il quale attiva l'autodistruzione dei Fibrillatori per ucciderli, facendo invece esplodere la conduttura, permettendo a John a il suo gruppo di entrarvi. Poe invia allora i guerrieri cyborg \"Cloni d'Assalto\" ad eliminarli e questi uccidono Stiggs, ma John riesce a confiscare l'arma di uno dei Cloni e la usa per distruggere gli altri che li stanno attaccando. Poe, avvertito dello stato d'allerta da Zeta-10, ordina che Karen venga sottoposta a un cesareo e strangola Abraham dopo aver scoperto il suo tradimento. Salendo su un'unit\u00e0 della sicurezza, John, D-Day e Gomez raggiungono il quartier generale di Poe e riescono a salvare Karen. Prima che un Clone d'Assalto gli spari, D-Day riesce a disinserire Zeta-10 mentre Poe viene ucciso brutalmente, rivelando di essere un cyborg pure lui.\nMentre il sistema di sicurezza della prigione va in tilt e i prigionieri fuggono da tutte le parti, John, Karen e Gomez salgono su un camion per il trasporto dei prigionieri, con il quale fuggono dalla fortezza e giungono in Messico. I tre si fermano presso un fienile abbandonato in campagna, dove Karen inizia a partorire. Improvvisamente per\u00f2 Zeta-10 si riprende, prendendo il controllo del camion. La vettura robotica assale cos\u00ec il gruppo ed uccide Gomez. John, grazie all'arma sottratta al Clone, riesce a distruggere il camion, il quale si schianta per\u00f2 contro il fienile. John piange alla apparente morte della moglie, ma la ritrova poi a breve distanza con il loro figlio tra le braccia."}
{"id": "1337666", "revid": "123934598", "url": "https://it.wikipedia.org/wiki?curid=1337666", "title": "Adonio", "text": "L'adonio \u00e8 un verso della metrica classica greca e latina, composto di un dattilo e di uno spondeo. Secondo un'altra definizione \u00e8 una dipodia dattilica catalettica \"in disyllabam\" in quanto la sillaba finale \u00e8 anceps e l'ultimo piede pu\u00f2 esse inteso come un dattilo catalettico. Era una cadenza veloce composta da solo cinque sillabe. Secondo la tradizione era usato come sorta di ritornello con l'invocazione ad Adone (\u1f66 \u03c4\u1f78\u03bd \u1f0c\u03b4\u03c9\u03bd\u03b9\u03bd) in alcuni componimenti dal ritmo vivace. Molto usato nella strofa saffica in cui costituiva il quinario di chiusura dopo tre endecasillabi saffici minori.\nEsempio nell' \"Inno ad Afrodite\" di Saffo.\nCompare anche nella metrica italiana dell'Ottocento dei metri barbari di Giosu\u00e8 Carducci e di Giovanni Pascoli reso con il quinario, piano e anche tronco."}
{"id": "1337667", "revid": "20931", "url": "https://it.wikipedia.org/wiki?curid=1337667", "title": "Mole Adriana", "text": ""}
{"id": "1337668", "revid": "287204", "url": "https://it.wikipedia.org/wiki?curid=1337668", "title": "Campionato rumeno di calcio 1925-1926", "text": "Il Campionato Nazionale 1925-1926 \u00e8 stata la 14\u00aa edizione del campionato rumeno di calcio. La fase finale \u00e8 stata disputata tra giugno e agosto 1926 e si concluse con la vittoria finale del Chinezul Timi\u0219oara, al quinto titolo consecutivo.\nFormula.\nLe squadre vennero suddivise in gironi regionali, con le vincitrici ammesse alle finali nazionali disputate ad eliminazione diretta. Rispetto all'anno precedente il numero dei gironi pass\u00f2 da dieci ad undici con la creazione del girone di Satu Mare. Sei squadre disputarono un turno preliminare per entrare nel tabellone principale.\nFase finale.\nPreliminare.\nIl turno preliminare per accedere al tabellone finale fu disputato il 10 giugno 1926.\nQuarti di finale.\nGli incontri vennero disputati tra il 27 giugno e il 12 luglio 1926.\nSemifinali.\nGli incontri vennero disputati il 18 e 20 luglio 1926. Un primo incontro tra Juventus Bucure\u0219ti - Fulgerul Chi\u0219in\u0103u termin\u00f2 2-2 e venne rigiocato.\nFinale.\nLa finale fu disputata il 1\u00ba agosto 1926 a Timi\u0219oara."}
{"id": "1337685", "revid": "1568601", "url": "https://it.wikipedia.org/wiki?curid=1337685", "title": "Lago del Barbellino Naturale", "text": "Il lago del Barbellino Naturale (da non confondersi con il vicino bacino artificiale del Barbellino) si trova in alta valle Seriana (provincia di Bergamo), nella conca delimitata dalle cime di Caronella (2.871 m), passo di Caronella (2.612 m), monte Torena (2.911 m), passo Pila (2.513 m), pizzo Strinato (2.836 m) e monte Costone (2.836 m). \nIl lago si adagia in una conca naturale dove confluiscono le acque provenienti dallo scioglimento delle nevi, dalle frequenti precipitazioni e da laghetti minori situati lungo gli avvallamenti in direzione passo di Pila e passo di Caronella.\nPer raggiungerlo si parte da Valbondione, si prende per il rifugio Cur\u00f2 e si costeggia il lago del Barbellino in direzione del lago del Barbellino Naturale. Il sentiero, ben segnalato, si percorre in circa 3,30 ore e non presenta particolari difficolt\u00e0 . Il rifugio Barbellino sorge sulle rive del lago e serve gli escursionisti in visita.\nTutte le cime attorno al lago sono raggiungibili percorrendo sentieri segnalati."}
{"id": "1337688", "revid": "486946", "url": "https://it.wikipedia.org/wiki?curid=1337688", "title": "Ciclo CN", "text": ""}
{"id": "1337689", "revid": "287204", "url": "https://it.wikipedia.org/wiki?curid=1337689", "title": "Campionato rumeno di calcio 1926-1927", "text": "Il Campionato Nazionale 1926-1927 \u00e8 stata la 15\u00aa edizione del campionato rumeno di calcio. La fase finale \u00e8 stata disputata tra luglio e agosto 1927 e si concluse con la vittoria finale del Chinezul Timi\u0219oara, al sesto titolo consecutivo.\nFormula.\nLe squadre vennero suddivise in gironi regionali, con le vincitrici ammesse alle finali nazionali disputate ad eliminazione diretta. Rispetto all'anno precedente il numero dei gironi pass\u00f2 da undici a dieci con l'eliminazione dei girone di Craiova ed Oradea e la creazione di quello di Gala\u021bi. Quattro squadre disputarono un turno preliminare per entrare nel tabellone principale.\nFase finale.\nPreliminare.\nIl turno preliminare per accedere al tabellone finale fu disputato il 3 luglio 1927.\nQuarti di finale.\nGli incontri vennero disputati tra il 10 e il 17 luglio 1927. Una prima partita tra Unirea Tricolor e Mihai Viteazul Chi\u0219in\u0103u termin\u00f2 4-4 dopo i tempi supplementari e fu rigiocata il giorno seguente sempre a Bucarest.\nSemifinali.\nGli incontri vennero disputati il 31 luglio 1927.\nFinale.\nUna prima finale fu disputata ad Arad il 7 agosto 1927 e termin\u00f2 2-2 dopo i tempi supplementari e fu rigiocata nella stessa citt\u00e0 il giorno successivo."}
{"id": "1337690", "revid": "767487", "url": "https://it.wikipedia.org/wiki?curid=1337690", "title": "Javier Arizmendi", "text": "Carriera.\nClub.\nCresciuto nelle giovanili dell'Atl\u00e9tico Madrid, nel 2003 passa nella formazione B. Nel 2004 esordisce in prima squadra, con la quale gioca 15 partite, prima d'esser prestato al Racing Santander, col quale nella stagione 2004-2005 gioca 22 partite realizzando 9 gol. Nel 2005 il Deportivo La Coru\u00f1a ingaggia l'attaccante madrileno. Qui, nella stagione 2005-2006 segna 2 gol in 17 presenze, mentre nella successiva in 33 presenze realizza 5 gol.\nIl 21 giugno 2007 viene ingaggiato dal Valencia. Inizialmente non trova molto spazio, ma con l'esonero di Quique S\u00e1nchez Flores ed il successivo arrivo sulla panchina valenciana di Ronald Koeman le presenze aumentano; \nIl 23 marzo 2008 realizza il suo primo gol con la maglia del Valencia, il gol del 3 a 2 all'88' ai danni del che vale la vittoria in casa degli avversari, in lotta per la conquista della Primera Divisi\u00f3n. Il 13 agosto 2008 viene ufficializzato il suo trasferimento al , club neoretrocesso in Liga Adelante. Con le sue 9 reti contribuisce alla promozione della squadra aragonese e disputa un'altra stagione nella massima serie. Nel 2010, dopo 69 partite e 17 reti con il Zaragoza, passa al Getafe firmando un contratto di sei anni. Nell'estate 2011 si trasferisce in prestito secco al Neuch\u00e2tel Xamax. Nel gennaio 2012 torna al Getafe, che il 4 luglio 2012 lo cede a titolo temporaneo al Maiorca. Il 22 agosto 2013 viene ufficializzato il suo trasferimento a titolo definitivo al Deportivo La Coru\u00f1a. Il 22 agosto 2014 rescinde il contratto con il Deportivo La Coru\u00f1a, rimanendo svincolato.\nNazionale.\nHa esordito con la maglia della il 7 febbraio 2007 in un'amichevole contro l'. Nel 2003 ha partecipato al Mondiale di calcio Under-20, segnando il gol decisivo per il passaggio della in semifinale, contro il ."}
{"id": "1337695", "revid": "125358773", "url": "https://it.wikipedia.org/wiki?curid=1337695", "title": "Personaggi di Brothers in Arms", "text": "Questa \u00e8 una lista dei personaggi che compaiono nei tre videogiochi Brothers In Arms della Gearbox Software: ', ', \"\".\nLarry James Allen.\nBiografia.\nLarry nacque in Connecticut e si arruol\u00f2 nell'esercito non appena fin\u00ec la scuola; strinse subito una forte amicizia con il soldato Michael Garnett. Ha un gran senso dell'umorismo ed \u00e8 un tipo dalla battuta pronta. Spesso discute con Leggett a proposito di supereroi dei fumetti; infatti Allen e Garnett prediligono Superman, mentre Leggett preferisce Batman.\nAllen venne visto per la prima volta a terra da Baker insieme a Garnett, i due infatti si erano subito ritrovati e si erano piazzati con una Browning M1919 all'uscita 4 di Utah Beach. Successivamente alla fine del livello \"Obiettivo XYZ\" utilizzarono un Bazooka ma con scarsa professionalit\u00e0.\nVengono visti l'ultima volta all'inizio del livello \"Vedi la campagna e poi muori\" dove vengono posti sotto il comando di Leggett, ma la missione risulter\u00e0 per loro fatale.\nViene visto la prima volta in \"Azione di pattuglia\". Nella missione successiva compare Garnett senza di lui per la prima ed unica volta.\nMorte.\nAllen \u00e8 morto insieme all'inseparabile amico durante la missione \"Vedi la campagna e poi muori\". Era stato inviato con Leggett e Garnett per fiancheggiare la fattoria da conquistare, ma sul tragitto litig\u00f2 con Leggett, che inizi\u00f2 ad urlare ed a percuoterlo. Le grida attirarono una pattuglia di tedeschi, uno dei quali spar\u00f2 a Garnett un preciso colpo alla testa. Allen, in preda alla rabbia per la perdita dell'amico, prese la baionetta e si lanci\u00f2 contro il primo tedesco che vide pugnalandolo in faccia. Un altro di loro per\u00f2 lo fer\u00ec, ma riusc\u00ec comunque a tornare indietro strisciando, raccolse il fucile e spar\u00f2 ad un altro nemico. Quando spunt\u00f2 dal sentiero il tedesco di prima, si incepp\u00f2 disgraziatamente a quest'ultimo il fucile e preg\u00f2 Allen in ginocchio di non ucciderlo, ma ormai volle vendetta per l'amico morto e fucil\u00f2 il tedesco. Le ultime sue parole furono di scuse verso Leggett e spir\u00f2 tra le sue braccia.\nMatthew \"Matt\" Baker.\nBiografia.\nNato a St.Louis, Missouri Baker \u00e8 cresciuto con la madre dopo che il padre se ne and\u00f2. Baker e Risner andavano a scuola insieme. Dopo l'attacco giapponese a Pearl Harbor si arruol\u00f2 volontario nei paracadutisti. A pochi giorni dal D-Day il sergente della 3\u00aa squadra si fer\u00ec, cos\u00ec il caporale Baker fu promosso e messo al suo posto.\nRoad to Hill 30.\nMatt \u00e8 il protagonista giocabile del gioco.\nEarned in Blood.\nBaker, comandando un'altra squadra rispetto al protagonista Hartsock, compare solo in alcuni livelli.\nHell's Highway.\nIl giocatore in questo nuovo capitolo veste di nuovo i panni di Baker. Matt sembra ora soffrire di allucinazioni da stress post traumatico. Infatti ogni volta che muore qualcuno a lui vicino ha delle allucinazioni che gli ricordano la Normandia; ad esempio quando in \"Battesimo del fuoco\" muore Piter (un ragazzino precedentemente salvato da Baker), mentre percorre il rifugio antiaereo, ha dei flash che glielo ricordano. Quando muore Franky e scampa miracolosamente ad un ordigno di un bombardiere nemico, si ritrova circondato da tedeschi che gli puntano contro le loro armi e lui spara per difendersi, ma Hartsock, che nel frattempo l'aveva raggiunto, vede solo Baker che spara al muro. Infine quando viene ferito Sam Corrion e lui attraversa una stazione ferroviaria, la quale era precedentemente stata teatro di un feroce scontro tra tedeschi e inglesi, riconosce in uno di questi il volto di Leggett, che lo perseguiter\u00e0 con allucinazioni fino alla fine del gioco.\nGruppo di Ricognizione.\nJeep 2 Toucan.\nIl doppiatore \u00e8 Troy Baker. \nJacob Campbell.\nBiografia.\nJacob nacque e crebbe in un piccolo paese in Missouri. Fu noto per non aver mai sentito imprecazioni in tutta la sua vita prima di arruolarsi. Dopo averle sentite, Campbell non smise pi\u00f9 di usarle. Ha dei problemi riguardo ai metodi e al modo di agire di Paddock.\nEarned in Blood.\nCambell si vede per la prima volta nella notte del D-Day, mentre sotto il comando di Cole si preparava a tendere un'imboscata ad un convoglio tedesco. Cassidy. \u00c8 visto successivamente ne \"L'azione a St Martin\" dove aiuta Hartsock a eliminare i tedeschi vicino alla chiesa.\nHell's Highway.\nCampbell ha un ruolo minore in questo capitolo. \u00c8 il primo a vedere Marsh morire e rimane molto scosso da questo e si chiede come facesse Paddock a sapere che sarebbe morto. Rimane gravemente ferito al collo dalla stessa esplosione che uccide Winchell e ferisce oltre che lui Baker ed Hartsock, perdendo l'uso della voce ma non si sa se permanentemente.\nRobert G. Cole.\nRoad to Hill 30.\nIspirato a un personaggio veramente esistito, Cole appare per la prima volta nella notte del D-Day insieme a Leggett mentre chiede indicazioni ad una donna francese con scarsi risultati. Successivamente appare nel Viale cuore porpora dove conduce Baker e un'altra squadra attraverso il sopracitato viale. L'ultima volta compare nella missione successiva dove conduce la suddetta \"Carica di Cole\", azione da lui realmente compiuta che gli ha valso la Medal of Honor.\nEarned in Blood.\nCompare la prima volta durante la notte del D-Day dove tende un'imboscata ad un convoglio tedesco.\nHell's Highway.\nSi vede durante la prima missione dove affida un incarico a Baker. Compare successivamente in un racconto di Mac dove racconta della sua morte a Baker.\nMorte.\nCole \u00e8 stato ucciso da un cecchino nei pressi di Best (Paesi Bassi), il 18 settembre 1944 mentre sistemava dei pannelli arancioni per evidenziare la sua posizione ai piloti alleati.\nTimothy Connor.\nHell's Highway.\nTim \u00e8 l'assistente di Jasper sia alla mitragliatrice calibro .30 che al Bazooka. Di solito non parla molto, ma spesso prende parte alle battute o agli scherzi di Jasper. Porta due cinture di munizioni lungo il corpo o uno zaino con i razzi per il bazooka secondo quanto richiesto dall'occasione. Ha un pacchetto di sigarette attaccato all'elmetto da un elastico.\nSamuel Corrion.\nBiografia.\nSam Corrion prima della guerra lavorava in una fabbrica tessile ad Augusta, Georgia. Era tra i primi volontari del 101\u00b0 alla sua formazione. Era caporale insieme a Baker e Hartsock e dopo a Normandia \u00e8 ancora caporale con suo grande disappunto. Crede che potrebbe cavarsela molto meglio dei suoi compagni se solo gliene dessero l'opportunit\u00e0. Se potesse comanderebbe l'intero esercito.\nRoad to Hill 30.\nCorrion \u00e8 nominato la prima volta durante la notte del D-Day, quando Hartsock crede che l'abbiano ferito. Compare successivamente da l\u00ec alla fine del gioco nella missione \"La strada per St. Come\".\nEarned in Blood.\nCompare nella missione \"Azione di pattuglia\"; per sfuggirne ad una pattuglia tedesca si getta in una pozza di fango. Appare nella sequenza finale dove si appresta a raccontare le sue vicende al Colonnello Marshall.\nHell's Highway.\nNel nuovo capitolo della saga Sam gioca un ruolo maggiore rispetto ai precedenti capitoli. Nella missione \"Battesimo del fuoco\" tenta invano di dissuadere Franky dall'andare a cercare la ragazza olandese, e questo non gli verr\u00e0 mai perdonato da Baker. Per questo episodio Corrion non ottiene la promozione a sergente tanto sperata. Viene ferito da un proiettile vagante durante i combattimenti sulla Hell's Highway. Viene curato ed in breve si rimette a posto, ma nella sequenza finale, essendosi i rapporti con il suo capo-squadra ormai guastati, palesa la sua intenzione di abbandonare la squadra di Baker dicendogli \"Matt, non combatteremo \"mai pi\u00f9\" insieme\"; il suo disprezzo per Baker \u00e8 tale da voltargli da spalle non appena questi finisce di imbastire un discorso per infondere coraggio ai suoi uomini.\nSquadra d'assalto.\nSam Corion \u00e8 il caporale della squadra d'assalto, prima della guerra lavorava in una fabbrica tessile ad Agusta in Georgia .Ha combattuto con Baker e Red in Francia ed in Olanda, ha sempre seguito gli ordini con coraggio senza mai commentare e fare domande. Nella missione \" Hell's higway \" viene colpito al petto da un tedesco all'inizio della missione.\n\u00c8 doppiato in lingua originale dall'autore delle vicende di Brothers in Arms.\nJack Courtland.\nBiografia.\nJack si \u00e8 arruolato nei paracadutisti per la gloria e per far strage di ragazze francesi con i suoi racconti. La sua voglia di diventare un eroe per\u00f2 \u00e8 scomparsa in fretta dopo aver trascorso qualche giorno in Normandia. Ora Courtland vuole solo tornare a casa e combattere per gli uomini che gli sono attorno.\nRoad to Hill 30.\nCourtland \u00e8 visto per la prima volta in \"La carica di Cole\" dove prende parte alla squadra assalto di Baker.\nHell's Highway.\nHa un ruolo maggiore rispetto al capitolo precedente. Si alterna tra la squadra di supporto a quella d'assalto.\nMike Dawson.\nBiografia.\nUn rimpiazzo che aveva servito il 502\u00b0PIR in Normandia come esploratore. Autodefinitosi \"Bastardo inglese di padre ricco e madre povera\", ha un taglio di capelli stile Mohawk e questo \u00e8 reso evidente dal fatto che non indossa mai l'elmetto per non spettinarsi.\nHell's Highway.\nNutre un forte interesse verso le storie che ruotano dietro la \"pistola maledetta\" di Baker, ma siccome ai veterani della squadra non fa piacere parlare di quegli eventi, questa l'ha emarginato dal gruppo e spesso \u00e8 in conflitto con Baker. In una sequenza si viene a sapere che Baker, Mac e Leggett non erano i soli a conoscere la verit\u00e0 sulla morte di Allen e Garnett; infatti Dawson aveva conosciuto Leggett il 12 giugno a Carentan il giorno prima che morisse, e questi, roso dai rimorsi, gli aveva raccontato il suo segreto.\nMichael Desola.\nCalmo e con accento di Philadelphia, ha subito stretto una forte amicizia con Hartsock ai tempi dell'addestramento, condividendo le storie delle risse nei bar. Ha trascorso il suo 20\u00ba compleanno su una nave per l'Inghilterra e quello successivo in faccia alla morte. Suo padre \u00e8 il proprietario di un ristorante italiano che lui spera di ereditare dopo la guerra.\nRoad to Hill 30.\nRimane con Baker a partire da \"L'arrivo dell'alba\" fino alla sua morte sul Viale del cuore di porpora.\nEarned in Blood.\nDesola \u00e8 visto per la prima volta in \"Azione di pattuglia\" sotto gli ordini di Baker. Successivamente appare nella missione \"L'angolo dell'inferno\" sotto gli ordini di Hartsock.\nMorte.\n\u00c8 stato ucciso dalla bomba di uno Stuka dopo aver attraversato la cancellata anticarro sul ponte del Viale cuore di porpora.\nSeamus Doyle.\nBiografia.\nDoyle \u00e8 nato in Irlanda. A due anni di et\u00e0 \u00e8 immigrato con la madre in America. \u00c8 stato cresciuto da lei e la sorella a Boston. Quando \u00e8 iniziata la guerra si \u00e8 arruolato nei paracadutisti nell'82\u00aa Divisione Aviotrasportata. \u00c8 noto per essere un duro in battaglia e anche un gran chiacchierone.\nEarned in Blood.\nDoyle \u00e8 il primo volto amico che Red trova in Normandia nella notte del D-Day. Ha salvato la vita a Hartsock nella notte del D-Day. Si rincontrano diverse volte nel gioco come nella missione viarville, fino alla sua morte a St. Sauveur.\nMorte.\nDurante uno scontro nella citt\u00e0 di St.Saveur un carro armato giunge alle sue spalle, il quale lo polverizza letteralmente con una cannonata che uccider\u00e0 anche Paige.\nMichael Jeff Garnett.\nBiografia.\nNato in Kentucky, prima di arruolarsi faceva l'operatore portuale presso il fiume Ohio. Ha subito stretto una forte amicizia con il soldato Allen. I due riescono sempre a trovare il lato umoristico e positivo di ogni vicenda, e non perdono mai l'occasione di scherzare.\nRoad to Hill 30.\nAppare per la prima volta la mattina del D-Day insieme ad Allen e compariranno quasi sempre insieme fino alla loro morte.\nEarned in Blood.\nMichael compare in \"Azione di pattuglia\" insieme ad Allen, mentre nel livello successivo \u00e8 di nuovo presente, ma per la prima ed unica volta senza l'amico.\nMorte.\nMuore alla fine del livello \"Vedi la campagna e poi muori\" durante una manovra di fiancheggiamento ad una fattoria il 9 giugno, a causa di un colpo ricevuto alla testa da parte di un fuciliere tedesco, attirato dalle urla del litigio tra Allen e Leggett.\nJoe \"Red\" Hartsock.\nBiografia.\nJoe \u00e8 nato e cresciuto a Laramie, Wyoming. I suoi capelli gli hanno procurato il soprannome (rosso). Prima della guerra lavorava in un ranch in Wyoming ed andava a caccia nel suo tempo libero. Ribelle sin da giovane, si \u00e8 procurato una cicatrice sulla faccia durante una rissa in un bar. \u00c8 sposato con una donna di fede cattolica di nome Emma, ed ha anche una figlia che non ha mai visto. \u00c8 l'unico sposato nel gioco, ed ironicamente perde l'anulare a causa di una pallottola che, guarda caso, colpisce il dito in cui si porta la fede. In seguito ad una grave ferita rester\u00e0 paralizzato per il resto della vita.\nRoad to Hill 30.\nRed compare per la prima volta durante la mattina del D-Day all'inizio del livello \"Imboscata all'uscita 4\", quando si ricongiunge con Baker. Rimarr\u00e0 con lui fin dopo la battaglia sulla collina 30, dove sar\u00e0 promosso sergente e posto a capo della 2\u00aa squadra.\nEarned in Blood.\n\u00c8 il personaggio giocabile del capitolo.\nHell's Highway.\nEssendo a capo di un'altra squadra, Joe appare poco nel gioco. \u00c8 soprattutto il primo ad accorgersi della crisi mentale di Baker. \u00c8 leso dall'esplosione che oltre a ferire lui, Baker e Campbell, uccide Friar. Rimane paralizzato dalla vita in gi\u00f9 ed \u00e8 rinviato a casa da sua moglie e sua figlia.\nSquadra Assalto.\nOlanda\nGreg \"Mac\" Hassay.\nBiografia.\nSi \u00e8 arruolato nell'esercito nel 1930 e lo ha servito sotto John Baker, padre di Matt. \u00c8 diventato comandante del 3\u00ba plotone del 2\u00ba Battaglione della compagnia Fox, dopo che \u00e8 stato ucciso il Lt. Jackson la notte del D-Day con l'esplosione del suo aereo.\nRoad to Hill 30.\nMac si vede principalmente all'inizio e alla fine di ogni capitolo, in quanto \u00e8 lui a dare gli ordini a Matt. \u00c8 il primo a trovare Baker una volta in Normandia ed a promuovere Hartsock a sergente dopo la vittoria a Carentan. Si nota minormente in hell's higway.\nEarned in Blood.\nNel gioco si vede raramente. Nella missione \"Ingiunzione di sfratto\" viene colpito allo stomaco da un proiettile a Carentan.\nHell's Highway.\n\u00c8 stato promosso Primo sergente di compagnia e serve come assistente del Lt. Col. Cole. Nella sequenza finale viene rivelato che oltre a Dawson e Baker anche Mac sapeva la verit\u00e0 sulla morte di Allen e Garnett; infatti Mac, una volta che Baker rivela il segreto, lo rimprovera dicendogli \"ti avevo detto di non farlo\".\nNathan Holden.\nBiografia.\nNato a San Diego, California; Nathan \u00e8 il nuovo marconista della squadra (il precedente era Leggett, caduto il 13 giugno fuori Carentan), che \u00e8 un compito tagliato su misura per lui. Si preoccupa sempre di tattica e comunicazioni e mette in dubbio molte volte gli ordini o i modi di fare della squadra. Tuttavia i compagni non lo prendono molto sul serio, dato che raramente applica la logica quando le cose vanno male.\nHell's Highway.\nNathan \u00e8 il nuovo marconista della 1\u00aa squadra. \u00c8 nel gruppo fuoco di Baker, sotto il caporale Zanovich.\nGary Jasper.\nHell's Higway.\nJasper \u00e8 il capo sia della squadra MG, sia di quella Bazooka. Porta con s\u00e9 una Browning M1919 calibro 30 o, a volte, un Bazooka che lui ha chiamato Stella, proprio come la sua fidanzata. Ama scherzare con accento inglese. \u00c8 lui che ha dipinto i nomi e le frasi sulle jeep.\nFranky \"Beans\" LaRoche.\nBiografia.\nFranky \u00e8 nato a Norfolk, Massachusetts. Unico rimpiazzo della squadra di Baker. Non ha mai combattuto prima d'ora, ma ha superato brillantemente l'addestramento e se la cava con la maggior parte delle armi da fuoco; usa un M3 e fa parte della squadra di assalto. Essendo giovane e con ideali eroici, non vede l'ora di entrare in combattimento.\nHell's Highway.\n\u00c8 nel gruppo assalto di Baker, ma non va molto d'accordo con Corrion, infatti gli disobbedisce due volte nel gioco: nella prima stava cercando di aiutare un prete olandese colpito gravemente da una cannonata di Flak nella missione \"Five-Oh-Sink\", nonostante Corrion gli dicesse di lasciarlo ormai stare perch\u00e9 accorrergli in aiuto sarebbe stata una perdita di tempo; nella seconda volta in \"Battesimo del fuoco\" aveva deciso di partire da solo alla ricerca della ragazza olandese di cui si era invaghito durante la parata. Cercher\u00e0 di salvarla pi\u00f9 tardi dal bombardamento della citt\u00e0 facendola fuggire e rifugiarsi in un ospedale abbandonato; ella verr\u00e0 purtroppo catturata dai tedeschi e trucidata sotto lo sguardo di Baker, ma all'insaputa di Franky. Quando Baker trover\u00e0 il giovane in fin di vita, ferito gravemente al petto da una mitragliata, e questi gli chieder\u00e0 come stesse la ragazza, Baker, per non ferire i sentimenti del soldato morente, mentir\u00e0, ma Franky lo chiamer\u00e0 bugiardo immaginandosi l'accaduto. A questo punto arriver\u00e0 Hartsock il quale, dopo aver ucciso un tedesco che stava per attaccare alle spalle Baker, assister\u00e0 insieme a quest'ultimo alla morte del ragazzo appena un istante prima che un repentino crollo del soffitto lo seppellisca in mezzo alle macerie.\nMorte.\nFranky muore nell'ospedale di Eindhoven dove si era rifugiato cercando di salvare una ragazza olandese, colpito pi\u00f9 volte al petto. E gi\u00e0 ferito a morte viene schiacciato da il soffitto mentre crolla.\nKevin Leggett.\nBiografia.\nKevin \u00e8 nato e cresciuto a Brooklyn, New York. Si \u00e8 arruolato nel 101\u00b0 come radio operatore ed \u00e8 stato assegnato al 3\u00ba plotone.\nRoad to Hill 30.\nLa notte del D-Day \u00e8 la seconda faccia familiare che Baker trova in Normandia. Da l\u00ec in poi rimane sotto il comando del sergente di plotone Hassay. Durante una manovra di fiancheggiamento ad una fattoria che Baker e Hassay stavano assaltando con e loro squadre, Leggett era stato inviato con Allen e Garnett ai suoi ordini per fiancheggiare la fattoria. Purtroppo dopo la conquista della fattoria Baker trova Leggett accanto ai cadaveri di tre tedeschi oltre a quelli di Allen e Garnett. Leggett sar\u00e0 poi considerato dalla truppa, eccetto Corrion, il responsabile della morte dei due soldati, e per tale motivo verr\u00e0 ancora pi\u00f9 emarginato.\nHell's Highway.\nLegget compare spesso sotto forma di allucinazione a Baker nel corso del gioco. In una sequenza cinematica viene finalmente svelato il mistero che si cela dietro gli avvenimenti che avevano portato alla morte di Allen e Garnett. Essi, infatti, erano stati inviati con Legget per fiancheggiare la fattoria, ma a causa di un litigio tra Allen e Leggett, i tre hanno subito un'imboscata. Garnett \u00e8 stato ucciso per primo da un fuciliere tedesco, ed Allen, dopo averne ammazzati rocambolescamente tre, \u00e8 morto tra le braccia di Leggett, il quale aveva assistito impotente alla scena.\nMorte.\nDurante i feroci scontri sulla collina 30 Leggett prov\u00f2 ripetutamente a mettersi in contatto con carri della 2\u00aa Divisione corazzata senza apparentemente riuscirci. Dopodich\u00e9, colto da un attacco di follia alla vista di un carro armato tedesco, inizia a sparargli contro con la sua pistola (era in realt\u00e0 la cosiddetta \"pistola della morte\" che aveva preso a Desola), ovviamente con la sola conseguenza di ricevere una cannonata sotto i piedi. In realt\u00e0 Leggett era riuscito a comunicare la loro posizione ai carristi americani, ma la sua radio non riusciva a ricevere. Leggett dopo la sua morte \u00e8 stato premiato con la Medal of Honor\nJames Marsh.\nBiografia.\nMarsh \u00e8 nato in una piccola cittadina dell'Oklahoma. Marsh parla con un forte accento di campagna, infatti egli afferma di venire da una fattoria.\n\u00c8 in servizio da pi\u00f9 tempo rispetto ai suoi commilitoni. Ha servito l'esercito nel finale della campagna in Africa. \u00c8 l'ultimo a rimanere soldato semplice nella 2\u00aa squadra.\nEarned in Blood.\nMarsh compare per la prima volta in \"L'angolo dell'inferno\" presso le chiuse di La Barquette. Fa parte della squadra fuoco sotto il caporale Campbell.\nHell's Highway.\nJames ha un ruolo minore rispetto al capitolo precedente.\nMorte.\nDurante il bombardamento di Eindhoven, Marsh, mentre era in strada con il resto della squadra, \u00e8 stato colpito da un cecchino nascosto in un edificio in fiamme.\nDale \"Kid\" McCreary.\nNonostante sia ormai un adulto, ha l'aspetto di un quattordicenne, cosa che gli \u00e8 valsa il suo soprannome \"Kid\" cio\u00e8 ragazzo.\nRoad to Hill 30.\nMcCreary appare la prima volta sul Viale cuore porpora, e da l\u00ec rimane fino alla fine del gioco\nEarned in Blood.\nMcCreary \u00e8 visto mentre aiuta Mac, dopo che questi \u00e8 stato ferito da un proiettile a Carentan.\nHell's Highway.\nDale ricopre un ruolo maggiore rispetto ai due episodi precedenti. \u00c8 stato trasferito alla squadra fuoco sotto il neocaporale Zanovich. Prende in giro Franky come facevano Baker e Obrieski con lui, chiamandolo \"cucciolo\" per via del suo aspetto giovanile.\nDerrick McConnell.\nBiografia.\nNato in Florida, Derrick ha viaggiato sin da bambino per tutti gli States con suo padre. Dal giorno in cui si \u00e8 arruolato, per la prima volta si \u00e8 separato da suo padre.\nEarned in Blood.\nMcConnell viene visto la prima volta con il Ten. Col. Cassidy quando ancora faceva parte della prima squadra. Entra a far parte della 2\u00aa squadra dopo che Hartsock viene promosso.\nHell's Highway.\nMcConnell viene solo brevemente menzionato nella missione \"A tutti i costi\"\nDavid Muzza.\nRoad to Hill 30.\nMuzza si vede nella sequenza \"9 giorni prima\"\nEarned in Blood.\nDavid viene visto a terra morente sull'aereo\nMorte.\nil soldato D.Muzza muore sull'aereo, crivellato dai cannoni AA tedeschi.\nFranklin Paddock.\nFranklin proviene dal Kansas, \u00e8 il capo della squadra assalto di Hartsock in Earned in Blood.\nEarned in Blood.\nPaddock viene visto per la prima volta a terra da Hartsock e Doyle in \"Rose e fiori\" mentre stava attaccando un convoglio tedesco.\nDa l\u00ec viene visto in tutti livelli tranne che in \"Chateau Colombiers\".\nHell's Higway.\nIn \"Hell's Highway\" Paddock acquisisce un ruolo via via sempre pi\u00f9 rilevante. Presente in quasi ogni missione dall'inizio del gioco, verr\u00e0 scelto da Baker per sostituire Hartsock a capo della seconda squadra, ottenendo la promozione a sergente tanto agognata invece da Corrion: questo ennesimo smacco porter\u00e0 il caporale a scontrarsi con Baker, che lo incolper\u00e0 di non aver saputo trattenere Frankie dall'andare alla ricerca della ragazza olandese (cosa che l'avrebbe poi portato alla morte), e di non essere quindi, a suo dire, in grado di stare alla guida di un numero ancor pi\u00f9 elevato di uomini sul campo. Paddock \u00e8 noto ai suoi compagni come \"Mr.Suicidio\", soprannome che si \u00e8 guadagnato per le sue spericolate azioni sin dal D-Day. Rimarr\u00e0 per\u00f2 molto scosso dalle morti di Marsh e Friar, da lui involontariamente predette ancor prima dell'inizio dell'operazione. Armato solitamente di un mitragliatore automatico M3, risulta sovente infuriato per il mal funzionamento delle Jeep riservate al reparto di ricognizione, ed \u00e8 spesso visto lamentarsene sonoramente, arrivando anche in un'occasione a tentare di sparare al suo stesso veicolo.\nGeorge Risner.\nGerorge \u00e8 stato sin dall'infanzia amico di Matt Baker. Si rincontrarono quando entrarono nell'esercito entrambi come paracadutisti ma durante l'addestramento Risner ebbe un infortunio al ginocchio e quindi fu assegnato al 70\u00ba Battaglione Corazzati a bordo di un carro armato M5 Stuart. Poco prima del D-Day lui e Baker si ritrovarono ma visto i ruoli diversi furono costretti a separarsi ma durante gli scontri a St. Come Du Mont si ritrovarono.\nIn , Risner si trova nelle missioni \"Azione a Vierville\" e \"L'angolo della morte\" dove muore.\nRisner muore nella missione \"L'angolo del morto\" dove, dopo aver superato un albero il suo carro viene colpito e lui viene ucciso\nNel videogioco Brothers in Arms: D-Day per la PSP la morte di George ha due versioni in quanto durante la giocata si vede il suo carro, colpito da un Panzerfaust, che emette del fumo e Risner uscire dalla torretta e accasciarsi su di essa mentre nel filmato subito dopo il livello in cui lui muore si vede il sergente uscire dal carro colpito avvolto dalle fiamme ed egli che spara con una mitraglietta e poi con una pistola fino a che non viene ucciso dai tedeschi.\nRobert J. Sink.\nIl colonnello Robert J. Sink viene visto per la prima nella missione \"Five-Oh-Sink\". In questa e in tutte le missioni successive in cui comparir\u00e0, il colonnello Sink viene principalmente visto all'inizio della missione, nell'atto di comunicare a Baker gli ordini di battaglia."}
{"id": "1337701", "revid": "183978", "url": "https://it.wikipedia.org/wiki?curid=1337701", "title": "Sociologa", "text": ""}
{"id": "1337703", "revid": "10992466", "url": "https://it.wikipedia.org/wiki?curid=1337703", "title": "Solai", "text": ""}
{"id": "1337704", "revid": "196390", "url": "https://it.wikipedia.org/wiki?curid=1337704", "title": "Rathaus di Augusta", "text": ""}
{"id": "1337705", "revid": "1507870", "url": "https://it.wikipedia.org/wiki?curid=1337705", "title": "Cime di Caronella", "text": "Le Cime di Caronella sono un corpo montuoso delle Alpi Orobie con tre punte principali: la punta occidentale, alta 2.796 , la punta centrale , alta 2.850 m s.l.m. e la punta orientale, alta 2.871 m s.l.m. \nCaratteristiche.\nIl gruppo montuoso si trova in alta val Seriana, presso l'alto circo del Barbellino Superiore, sul confine tra i comuni di Valbondione (BG) e Teglio (SO).\nLe punte sono localizzate tra il Passo di Caronella e il Passo del Serio, sotto il quale sono site le sorgenti del Fiume Serio.\nAscensione alla vetta.\nPer raggiungerle dalla via pi\u00f9 breve si parte da Valbondione, in provincia di Bergamo. Si imbocca il sentiero per il rifugio Cur\u00f2, quindi si costeggia il lago del Barbellino e si prosegue in direzione del Lago del Barbellino Naturale.\nGiunti al rifugio Barbellino, presso l'omonimo lago Naturale, si segue il sentiero per il passo del Serio. Pochi metri prima del valico, si risale a sinistra un ripidissimo canale di sfasciumi dal caratteristico colore rosso che posta in un ripiano superiore. Da qui si piega a sinistra e si prosegue lungo il crinale per poi raggiungere, con un'ultima risalita ripida, la Cima Orientale riconoscibile da un omino (punta pi\u00f9 alta delle Caronella - 2.871 m). Si prosegue quindi lungo la cresta Est (volendo si possono evitare i passaggi pi\u00f9 difficili ed esposti scendendo in un breve canale di sfasciumi - versante Barbellino- e compiendo un lungo traverso) fino ad un intaglio gi\u00e0 ben visibile dalla vetta Orientale per poi risalire con passi su roccia di I grado, che porta in breve alla cima Centrale (2.850\u00a0m - anch'essa con omino-). \nDa qui si discende lungo il ghiaione del versante opposto che riporta in breve al Passo di Caronella, da cui per sentiero segnato, si ritorna a valle.\nOppure si pu\u00f2 continuare la traversata verso la Cima Occidentale (2.796 mt) proseguendo brevemente dalla Cima Centrale lungo la cresta fino a scendere pochi metri - sempre lato Barbellino- e risalire un breve ma ripido canale di erba e sfasciumi che porta a pochi metri dalla terza e ultima vetta di questo massiccio (sempre con omino e facilmente raggiungibile a dx)."}
{"id": "1337706", "revid": "339392", "url": "https://it.wikipedia.org/wiki?curid=1337706", "title": "Dentatura decidua", "text": ""}
{"id": "1337711", "revid": "1745361", "url": "https://it.wikipedia.org/wiki?curid=1337711", "title": "Camulo", "text": "Nella mitologia celtica, Camulo (anche Camulus o Camulos) era la divinit\u00e0 della guerra dei Remi, una trib\u00f9 celtica che abitava nell'area dell'attuale Belgio. Tracce del culto sono ritrovate anche in Gran Bretagna. \nLa citt\u00e0 di Camulodunum (oggi Colchester, nell'Essex), deve a lui il suo nome e fu alla base della citt\u00e0 leggendaria di Camelot. \nI Romani identificarono Camulo con Marte, il loro dio della guerra."}
{"id": "1337713", "revid": "110157", "url": "https://it.wikipedia.org/wiki?curid=1337713", "title": "Bootleg a Bootleg, You Cut Out the Middleman", "text": "Bootleg a Bootleg, You Cut Out the Middleman \u00e8 un album live auto-prodotto del gruppo ska punk statunitense Less Than Jake, registrato nel maggio 1997 a Las Vegas, NV. \u00c8 stato registrato originariamente da un pirata informatico, messo in vendita a prezzi eccessivi su eBay. Il gruppo ha quindi deciso di ottenerne una copia, di produrlo e di venderlo cos\u00ec com'era. \u00c8 attualmente l'unico disco dei Less Than Jake censurato dalle bestemmie."}
{"id": "1337714", "revid": "250348", "url": "https://it.wikipedia.org/wiki?curid=1337714", "title": "Alanina transaminasi", "text": "L'alanina transaminasi (ALT) \u00e8 un enzima appartenente alla classe delle transferasi. \u00c8 chiamato anche \"alanina amminotransferasi\" (ALAT) o col suo vecchio nome inglese \"Serum Glutamic Pyruvic Transaminase\" (SGPT o GPT). L'enzima catalizza la seguente reazione: \nStoria.\nL'alanina transaminasi venne caratterizzata per la prima volta intorno al 1954 dal chimico americano Arthur Karmen e dai suoi colleghi.\nFunzione.\nL'enzima catalizza sia la reazione di trasferimento del gruppo amminico (&lt;chem&gt;-NH2&lt;/chem&gt;) dall'alanina all'\u03b1-chetoglutarato a favore della formazione di piruvato e glutammato, sia la reazione opposta, a seconda delle concentrazioni relative di reagenti e prodotti.\nALT (e tutte le altre aminotransferasi) richiedono il coenzima piridossalfosfato, senza il quale non funzionano. Il coenzima viene convertito in piridossamina nella prima fase della reazione, quando un amminoacido viene convertito in un chetoacido.\nL'alanina transaminasi \u00e8 un enzima coinvolto nel ciclo glucosio-alanina, una serie di reazioni che permettono ai tessuti che consumano amminoacidi per ricavare energia (tipicamente i muscoli) di ricevere il glucosio proveniente dal fegato senza che lo sintetizzino loro in quanto \u00e8 un processo dispendioso. In pratica, i gruppi amminici prodotti dal muscolo in seguito alla degradazione delle proteine vengono trasportati nel sangue dall'alanina. In prossimit\u00e0 del fegato, grazie all'alanina transaminasi, l'alanina cede questi gruppi all'\u03b1-chetoglutarato, trasformandosi in piruvato. Quest'ultimo entra nella gluconeogenesi affinch\u00e9 si formi il glucosio, che poi viene liberato nel sangue e diventa utilizzabile dai tessuti. Il secondo prodotto della reazione, il glutammato, subisce altre reazioni che lo portano a perdere il gruppo amminico e a rilasciarlo sotto forma di ammoniaca, che entra nel ciclo dell'urea.\nL'alanina transaminasi \u00e8 abbondante nelle cellule dei reni, e muscolari, ma principalmente viene ritrovata nel fegato. \u00c8 uno dei catalizzatori che partecipano alle reazioni di sintesi degli amminoacidi.\nSignificato clinico.\nL'alanina transaminasi \u00e8 comunemente misurata tramite analisi del sangue per stabilire la salute del fegato e monitorare gli effetti epatotossici dei farmaci. I risultati dei test devono essere sempre interpretati utilizzando l'intervallo di riferimento del laboratorio che ha prodotto il risultato. Tuttavia, gli intervalli di riferimento tipici per ALT sono:\nElevati livelli di ALT possono essere sintomo di danni epatici come epatiti alcoliche, virali o da farmaci, di insufficienza cardiaca congestizia, di diabete, di problemi ai dotti biliari, di infezioni da mononucleosi o ancora di miopatie.\nVi sono alcune situazioni che possono modificarne i valori: l'emolisi del campione di sangue e diversi farmaci, come gli ACE-inibitori, gli antibiotici, gli anticonvulsivanti, gli antipsicotici, le benzodiazepine, i FANS, l'eparina, gli estrogeni, gli interferoni, i salicilati e i tiazidici.\nL'alanina amminotransferasi viene controllata assieme all'aspartato transaminasi durante l'utilizzo della statina. Entrambi gli enzimi vengono analizzati nel loro livello basale e dopo 3-4 settimane, per verificare la buona tollerabilit\u00e0 al farmaco in uso."}
{"id": "1337720", "revid": "199745", "url": "https://it.wikipedia.org/wiki?curid=1337720", "title": "Acinos alpinus", "text": ""}
{"id": "1337723", "revid": "767487", "url": "https://it.wikipedia.org/wiki?curid=1337723", "title": "Abattoir", "text": "Gli Abattoir sono un gruppo Speed metal fondato nel 1982 a Los Angeles.\nStoria degli Abattoir.\nLa formazione era composta da Mal Sanchez, Mark Caro, Rawl Preston, Juan Garcia e Robert Wayne. Nel giro di poco tempo subentr\u00f2 anche John Cyriis. Questa formazione fece uscire un ep con due canzoni: \"Screams From The Grave\" e \"Metal Massacre 4\"."}
{"id": "1337724", "revid": "183978", "url": "https://it.wikipedia.org/wiki?curid=1337724", "title": "Ex pallavolista", "text": ""}
{"id": "1337731", "revid": "183978", "url": "https://it.wikipedia.org/wiki?curid=1337731", "title": "Slamballer", "text": ""}
{"id": "1337734", "revid": "1573940", "url": "https://it.wikipedia.org/wiki?curid=1337734", "title": "Naemorhedus", "text": "Naemorhedus \u00e8 il genere della sottofamiglia dei Caprini al quale appartengono le quattro specie di goral. Il nome deriva dall'unione dei termini latini \"nemor\" (\u00abselvatico\u00bb) e \"haedus\" (\u00abcapra\u00bb).\nDescrizione.\nAl pari dei suoi affini, il capricorno, il camoscio e la capra delle nevi, il goral \u00e8 un Caprino bene adattato alla vita sulle montagne. Il maschio misura alla spalla fino a 75 cm, \u00e8 un po' pi\u00f9 grande della femmina, e pesa da 25 a 35 kg. Le zampe sono lunghe e robuste, adatte per saltare e arrampicarsi, il mantello \u00e8 di solito lungo e ispido, con un sottopelo corto e lanoso e lunghi peli grossolani, e le corna, lunghe 15 cm, sono incurvate all'indietro. Ve ne sono quattro specie. Il mantello del goral grigio \u00e8 ispido, da grigio a grigio-bruno, spesso con strisce nere; \u00e8 presente anche una macchia bianca sulla gola. Molto simili a questo sono anche il goral della Cina e quello dalla coda lunga. Il goral rosso ha un mantello lungo e ispido, rosso-volpino brillante, senza alcuna chiazza alla gola o al petto. \u00c8 pi\u00f9 piccolo degli altri tre e ha orecchie pi\u00f9 corte.\nDistribuzione e habitat.\nLe varie specie di goral sono diffuse dal Myanmar settentrionale e dal Kashmir, attraverso il sistema montuoso della Cina occidentale e settentrionale, fino alla Corea e alla regione del Sichot\u0117-Alin', nella Siberia orientale. Il goral rosso, la specie pi\u00f9 localizzata, vive sulle montagne del Myanmar orientale e dell'Assam, nonch\u00e9 nella regione arida del Brahmaputra superiore, nel Tibet sud-orientale.\nI goral occupano una variet\u00e0 di habitat in diverse parti della loro area di diffusione. Nel Sichuan, il goral della Cina vive ad altitudini di 1500-2500 m nelle ripide, aride e spesso quasi verticali gole dei grandi fiumi (Yangtze, Yalong, Mekong), dove la vegetazione consiste in erbe basse e stoppose e cespugli spinosi come ginepri, crespini e rose. Pi\u00f9 su, a 3000-4000 m, esso vive nelle umide valli dei piccoli torrenti di montagna, molto scoscese ma provviste ancora di fitta vegetazione, dai densi cespugli alla foresta. Nella parte settentrionale della sua area di diffusione, nel Sichot\u0117-Alin', il goral dalla coda lunga vive sulle rocce scoscese a precipizio lungo le coste, gi\u00f9 fino al livello del mare; qui, la vegetazione \u00e8 costituita da querce striminzite, pini di roccia e forme arbustive di acero e ginepro nano, mentre alla sommit\u00e0 vi sono foreste di querce. All'interno della stessa regione, il goral vive ad altitudini fino a 1000 m, su declivi coperti di frammenti di roccia, intercalati a piccole praterie boscose e a foreste caduche.\nI goral si incontrano in piccoli gruppi isolati, ed \u00e8 difficile comprendere in che modo la consanguineit\u00e0, con i danni che ne derivano, possa essere evitata, dal momento che questi animali non si spostano molto. Il goral rosso si trova ad altitudini maggiori che il grigio. Raramente esso scende molto al disotto dei 2400 m ed \u00e8 diffuso, d'estate, al disopra del limite della vegetazione arborea, che si aggira sui 3600 m.\nBiologia.\nD'estate, i goral vivono pascolando, ma in autunno si trasferiscono in regioni pi\u00f9 ricche di alberi e si cibano prevalentemente di foglie, ma anche di ghiande, che estraggono da sotto la neve scavando con il loro muso. In febbraio e marzo, quando la caduta di neve \u00e8 massima, essi mangiano prevalentemente rami. D'inverno, i goral si trovano permanentemente con la neve alla pancia e per muoversi devono saltare. Le femmine e i giovani vivono in gruppi di 2-12 individui, ma i maschi adulti rimangono solitari per la maggior parte dell'anno. I goral sono attivi principalmente al mattino e alla sera. Dopo il pasto del mattino, scendono a valle per l'abbeverata, quindi si distendono al sole su un pianoro, immobili, con i piedi ripiegati di sotto e la testa protesa in avanti.\nI maschi si uniscono ai gruppi di femmine a met\u00e0 o a fine settembre e tornano alla loro vita solitaria dopo l'accoppiamento, che si verifica durante la prima met\u00e0 di novembre. I piccoli sono partoriti ai primi di maggio nel Sichuan, ma non prima di giugno nel Sichot\u0117-Alin'. Essi rimangono nascosti fra le rocce mentre le femmine pascolano nei paraggi. Di solito viene partorito un solo piccolo; i gemelli sono rari e i parti trigemini ancora pi\u00f9 rari. I piccoli poppano fino al tardo autunno, ma rimangono assieme alla madre fino alla primavera successiva. I goral possono vivere fino all'et\u00e0 di 15 anni.\nConservazione.\nNelle zone veramente scoscese, i loro soli predatori importanti sono le aquile, che si impadroniscono dei piccoli. Nelle regioni elevate, ma meno scoscese dell'interno del Sichuan, sono i leopardi a nutrirsi a loro spese. I goral rappresentano un trofeo di scarso pregio per il cacciatore, che spesso caccia con l'ausilio di cani e nei confronti dei quali essi si difendono coraggiosamente con le corna. Quando sono spaventati, emettono un suono sibilante.\nSpecie.\nIl genere \"Naemorhedus\" comprende in tutto quattro specie:"}
{"id": "1337739", "revid": "122315", "url": "https://it.wikipedia.org/wiki?curid=1337739", "title": "Antilopini", "text": ""}
{"id": "1337740", "revid": "1305772", "url": "https://it.wikipedia.org/wiki?curid=1337740", "title": "The Twin (EP)", "text": "The Twin EP \u00e8 il quarto EP di Boy George, pubblicato dalla sua etichetta, la More Protein, e promosso tra la fine del 2003 e l'inizio del 2004, con l'omonimo pseudonimo di The Twin (lemma inglese, il cui significato collettivo \u00e8 \u00abi gemelli\u00bb, ma che pu\u00f2 essere tradotto anche al singolare come \u00abil gemello\u00bb). Il progetto comprende lo stesso Boy George, cantante e DJ, nonch\u00e9 il produttore di musica dance Kinky Roland, che ha coadiuvato George nella composizione e nella produzione di molte delle sue canzoni pi\u00f9 recenti, sia come cantante solista per i suoi album, che come DJ indipendente per le sue numerose DJ compilation.\nSia George che Roland spiegano cos'\u00e8 The Twin. Il primo, sulla sua pagina MySpace, definisce The Twin come il suo \"alter ego, dopo tutto, sono un Gemelli di segno zodiacale, e scherzo sempre sul fatto che non si \u00e8 mai da soli con un Gemelli, neanche quando si \u00e8 da soli\". Il secondo, in un'intervista per la Homepage del sito Web The Devil in Sister George, alla domanda \"se The Twin \u00e8 George con Kinky Roland o se The Twin \u00e8 George e il suo alter Ego featuring il Replicante oppure se The Twin \u00e8 George con Leigh Bowery o cosa?\", risponde che \"The Twin \u00e8 il progetto di Boy George nel quale scrivo e produco per il suo nuovo alter ego\".\nGeorge indica in David Bowie, assieme a Gene Pitney, le prime importanti influenze per l'idea dietro il progetto The Twin, che risalirebbe addirittura alla sua adolescenza, vale a dire al periodo in cui Bowie portava in tourn\u00e9e il suo personaggio storico, noto come Ziggy Stardust. Per quanto riguarda The Twin oggi, il nuovo alter ego \u00e8 nato dopo che George ha interpretato il ruolo dell'artista di \"performance\" e \"designer\" australiano Leigh Bowery, nel musical \"Taboo\", scritto dallo stesso Boy George, che ha anche composto entrambe le colonne sonore per gli spettacoli di Londra e di Broadway. Il cantante, neo-attore, ha rivelato che \u00e8 stato pi\u00f9 facile per lui interpretare la parte di qualcun altro piuttosto che se stesso (visto che il suo era tra i personaggi principali del musical), e ha ricordato che non \u00e8 la prima volta che gli c\u00e0pita di lavorare sotto pseudonimo, come con la band fittizia dei Jesus Loves You o nelle vesti del finto produttore e compositore Angela Dust, per citare soltanto gli esempi pi\u00f9 famosi: il fatto di non esporsi in prima persona come Boy George, un marchio fin troppo famoso per allontanarsi dal percorso stabilito, con tutti i pericoli che ne conseguono, gli ha infatti permesso di sperimentare molto di pi\u00f9 (lo stesso era successo al momento di lasciare il suo gruppo storico, i Culture Club, che lo obbligavano ad attenersi sempre allo stesso stile vocale), come mai aveva potuto prima, allo stesso tempo dandogli la possibilit\u00e0 di nascondersi sotto un falso nome, nell'eventualit\u00e0 di un insuccesso commerciale e critico (che, comunque, non si \u00e8 mai verificato a tal punto di impedirgli di uscire allo scoperto).\nPer ci\u00f2 che concerne invece l'immagine estrema di The Twin (Bowery era noto per la sua abilit\u00e0 nel creare abiti che rappresentavano una vera e propria sfida alla legge di gravit\u00e0, nonch\u00e9 per il trucco oltraggioso e l'immagine esagerata), Boy George ammette di avere attraversato un periodo della sua vita, durato alcuni anni, in cui aveva preso l'abitudine di indossare dei vestiti molto meno appariscenti che in passato (ovviamente, secondo i suoi personalissimi standard), quando si \u00e8 trovato improvvisamente calato nello straordinario look di Leigh, con il suo make-up allucinato, uno dei pi\u00f9 famosi dei quali consisteva in una serie di grosse gocce di lattice nero che gli colavano sulla fronte, un tut\u00f9 verde pisello e un corsetto disegnato in modo tale che desse l'impressione di avere degli enormi seni naturali: sarebbe stata proprio questa esperienza rivelatrice a ricordagli la sua intima essenza di \"freak\", spingendolo a creare il progetto The Twin, in cui il look estremo fa pendant con una musica potente che pompa fino allo sfinimento, per lo pi\u00f9 costituita da ritmi di elettronica, forti accenti dance e testi oltraggiosi.\nAnche se The Twin non ha mai raggiunto il successo commerciale, il progetto \u00e8 stato abbastanza apprezzato dalla critica e osannato dai fans, ed ha rappresentato il periodo in assoluto pi\u00f9 liberatorio e creativo per Boy George, che ha potuto finalmente cantare qualsiasi cosa volesse. Il grande pubblico, comunque, non \u00e8 stato raggiunto anche per via del fatto che i vari singoli e l'unico album finora pubblicato, \"Yum Yum\", sono stati praticamente ignorati dalle radio, e sono usciti soltanto in edizione limitata, disponibile soltanto per breve tempo. La relativa pagina su MySpace e YouTube offrono per\u00f2 moltissime possibilit\u00e0 di ascoltare e guardare gli esperimenti legati al progetto, in spettacoli live, svoltisi all'interno di club e discoteche, resi unici dal portentoso suono acid house e dall'immagine scioccante ed esagerata. La traccia portante sul The Twin EP \u00e8 rappresentata dal brano di apertura, intitolato \"Nothing\", uno dei brani pi\u00f9 vecchi del disco, composto nel 2002, di cui esistono moltissime versioni alternative e diversi remix, nonch\u00e9 numerosi video promozionali dal vivo."}
{"id": "1337742", "revid": "287204", "url": "https://it.wikipedia.org/wiki?curid=1337742", "title": "Campionato rumeno di calcio 1927-1928", "text": "Il Campionato Nazionale 1927-1928 \u00e8 stata la 16\u00aa edizione del campionato rumeno di calcio. La fase finale \u00e8 stata disputata tra giugno e luglio 1928 e si concluse con la vittoria finale del Col\u021bea Bra\u0219ov, al suo primo titolo.\nFormula.\nLe squadre vennero suddivise in gironi regionali, con le vincitrici ammesse alle finali nazionali disputate ad eliminazione diretta. Rispetto all'anno precedente il numero dei gironi pass\u00f2 da dieci a dodici con la creazione dei gironi di Craiova ed Oradea. Otto squadre disputarono un turno preliminare per entrare nel tabellone principale.\nFase finale.\nPreliminare.\nIl turno preliminare per accedere al tabellone finale fu disputato il 24 giugno 1928.\nQuarti di finale.\nGli incontri vennero disputati tra il 1\u00b0 e il 7 luglio 1928. Un primo incontro tra \u0218oimii Sibiu e Chinezul Timi\u0219oara termin\u00f2 2-2 dopo i tempi supplementari e fu rigiocato il giorno successivo.\nSemifinali.\nGli incontri vennero disputati il 15 e il 22 luglio 1928. L'incontro Jiul Lupeni - \u0218oimii Sibiu termin\u00f2 3-0 a tavolino per mancata presentazione dell'avversario.\nFinale.\nLa finale fu disputata il 29 luglio 1928."}
{"id": "1337744", "revid": "87764463", "url": "https://it.wikipedia.org/wiki?curid=1337744", "title": "Lingua indiana", "text": ""}
{"id": "1337745", "revid": "767487", "url": "https://it.wikipedia.org/wiki?curid=1337745", "title": "Un salvataggio pericoloso", "text": "Un salvataggio pericoloso (\"Come Clean\", nell'originale inglese) \u00e8 un cortometraggio del 1931 con Stanlio e Ollio.\nNel 1942 ne \u00e8 stato prodotto un remake, \"Brooklyn Orchid\".\nTrama.\nStanlio, Ollio e le rispettive mogli si trovano insieme a cena. Stanlio ha voglia di un gelato, ma in casa non ce n'\u00e8, quindi esce insieme ad Ollio, a comprarne un po'. Sulla via del ritorno si imbattono in una donna che sta tentando il suicidio buttandosi gi\u00f9 da un ponte. I due fanno in tempo a salvarla, ma la donna, ripresasi, non ne \u00e8 affatto contenta. Visto che l'hanno salvata, ora devono prendersi cura di lei. Cos\u00ec dopo vane resistenze rientrano a casa, ma non hanno il coraggio di dire la verit\u00e0 alle mogli. Nascondono la donna in camera di Ollio, tentando con scarso successo di far finta di nulla. Nel frattempo il portiere del palazzo riconosce nella donna una ricercata dalla polizia. Stanlio e Ollio tentano di nascondere ancora la situazione alle mogli, ma la situazione ben presto degenera: Ollio cerca di mandare via la donna a forza di strattoni e divincolamenti, ma lei si chiude in bagno insieme a Stanlio. Il commissario arriva, sfonda la porta e la donna viene arrestata.\nCuriosit\u00e0.\nOltre al doppiaggio di Carlo Croccolo e Franco Latini, gi\u00e0 precedentemente il cortometraggio era stato doppiato da Alberto Sordi e Mauro Zambuto anche se solo alcuni pezzi e con dialoghi differenti, introdotti in un paio di film di montaggio.\nLa scena dal gelataio in cui Stanlio si ostina a chiedere un gelato al cioccolato, e poi al pistacchio, sebbene gli venga ripetuto pi\u00f9 volte che entrambi i gusti non sono disponibili, \u00e8 stata ripresa da Terence Hill e Bud Spencer in \"Pari e dispari\", dove il primo insiste a chiedere al secondo, in veste di gelataio, un gelato al pistacchio."}
{"id": "1337748", "revid": "287204", "url": "https://it.wikipedia.org/wiki?curid=1337748", "title": "Campionato rumeno di calcio 1928-1929", "text": "Il Campionato Nazionale 1928-1929 \u00e8 stata la 17\u00aa edizione del campionato rumeno di calcio. La fase finale \u00e8 stata disputata tra giugno e luglio 1929 e si concluse con la vittoria finale del Venus Bucure\u0219ti, al suo secondo titolo.\nFormula.\nLe squadre vennero suddivise in gironi regionali, con le vincitrici ammesse alle finali nazionali disputate ad eliminazione diretta. Il numero dei gironi fu di dodici, come nella stagione precedente. Otto squadre disputarono un turno preliminare per entrare nel tabellone principale.\nFase finale.\nPreliminare.\nIl turno preliminare per accedere al tabellone finale fu disputato il 2 giugno 1929.\nQuarti di finale.\nGli incontri vennero disputati tra il 1\u00b0 e il 7 luglio 1929. Un primo incontro tra Banatul Timi\u0219oara e Gloria CFR Arad termin\u00f2 4-4 dopo i tempi supplementari e fu rigiocato il giorno successivo.\nSemifinali.\nGli incontri vennero disputati il 30 giugno 1929.\nFinale.\nLa finale fu disputata il 14 luglio 1929."}
{"id": "1337755", "revid": "1201341", "url": "https://it.wikipedia.org/wiki?curid=1337755", "title": "Ettore Zapparoli", "text": "Biografia.\nMantovano di nascita, milanese d'adozione, amico di Dino Buzzati e Guido Rey, deve la sua fama alla sua attivit\u00e0 di alpinista che a lungo ha esplorato la parete est del Monte Rosa di Macugnaga con diverse salite in solitaria.\nFiglio di Luigi Zapparoli, medico, e di Anita Nuvolari, parente di Tazio Nuvolari, si laure\u00f2 in Economia e Commercio a Ca' Foscari a Venezia e si diplom\u00f2 in Composizione al Conservatorio di Parma.\nNel 1934 ha raggiunto il colle Gnifetti salendo da Macugnaga e la diretta alla Punta Doufour, come variante finale del canalone Marinelli. Nel 1937 apre la via nota come \"Cresta del Poeta\" arriva sulla punta Nordend, dedicandola all'amico Guido Rey.\nIl 17 e il 18 settembre 1948 traccia \"Canalone della Solitudine\", ma sull'impresa gravano alcuni dubbi.\nIncidente sul Monte Rosa.\nScompare nel 1951 nel corso dell'ennesima scalata mentre tentava solo come sempre di risolvere il problema della diretta alla Punta Zumstein, senza dubbio la cima pi\u00f9 pericolosa della parete est del Monte Rosa.\nIl 9 settembre 2007 un escursionista alla ricerca di minerali trova pochi reperti biologici, frammenti del vestiario e dell'attrezzatura tecnica, indizi che circoscrivono i reperti agli Anni '40 e '50, periodo in cui quattro alpinisti erano scomparsi in quella zona. Successivamente le analisi genetiche permettono di attribuire definitivamente a Zapparoli i resti rinvenuti.\nAltre attivit\u00e0.\n\u00c8 stato anche un romanziere e musicista.\nRiconoscimenti.\nC'\u00e8 una cappelletta a lui dedicata vicino al rifugio Zamboni a circa 2100\u00a0m."}
{"id": "1337760", "revid": "1305772", "url": "https://it.wikipedia.org/wiki?curid=1337760", "title": "Herpes", "text": ""}
{"id": "1337761", "revid": "1573940", "url": "https://it.wikipedia.org/wiki?curid=1337761", "title": "Capricornis", "text": "Capricornis \u00e8 il genere della sottofamiglia dei Caprini al quale appartengono le sei specie di capricorno o sirau.\nDescrizione.\nIl capricorno \u00e8 uno dei quattro animali che appartengono alla trib\u00f9 dei Rupicaprini: gli altri sono il goral, il camoscio e la capra delle nevi. Sebbene sia normalmente classificato in un genere differente da quello degli altri tre, il capricorno \u00e8 strettamente imparentato col goral dal quale differisce per le maggiori dimensioni - almeno 80\u00a0cm di altezza, mentre il goral non supera i 70\u00a0cm, e per le sue piccole ghiandole facciali che gli conferiscono un odore simile a quello dei cefalofi e che si trovano in una cavit\u00e0 del cranio. Le sue corna sono simili a quelle del goral: nere e fittamente corrugate, lunghe circa 20\u00a0cm, puntano diritte all'indietro, in linea con il muso, e soltanto le loro estremit\u00e0 appuntite sono leggermente incurvate.\nDelle sei specie di capricorni, il capricorno di Sumatra \u00e8 alto circa 1 m, e pesa dai 67 ai 90\u00a0kg, ha la pelliccia ruvida, rada, brizzolata dal nero al rosso, una folta criniera sulla nuca e orecchie molto lunghe. Il capricorno rosso \u00e8 molto simile, ma si distingue per la pelliccia di colore marrone-rossastro. La specie dell'Himalaya ha gli arti color castano all'esterno e bianco sporco all'interno, mentre il colore generale del mantello \u00e8 nero; la specie della Cina, invece, pur essendo nera, \u00e8 caratterizzata dalla criniera solitamente bianca e molto lunga.\nLe altre due specie sono insulari. Il capricorno del Giappone ha un manto pi\u00f9 lungo e pi\u00f9 lanoso, orecchie pi\u00f9 corte, \u00e8 privo di criniera e ha coda robusta. Il suo colore va dal nero al marrone scuro, ed \u00e8 pi\u00f9 chiaro d'estate; ha un'altezza di soli 80\u00a0cm, e pesa 20\u00a0kg. Il pelo sul corpo pu\u00f2 raggiungere i 10\u00a0cm di lunghezza. A sua volta, il capricorno di Taiwan \u00e8 altrettanto piccolo quanto quello del Giappone, ma ha mento e gola rosso-bruni, macchie bianche sul petto e sul ventre, mentre le zampe sono baie con una linea nera verticale sul lato anteriore.\nDistribuzione e habitat.\nLe quattro specie continentali di capricorno vivono da Sumatra all'Himalaya, al Sichuan e alle pianure della Cina meridionale. Le due specie insulari, invece, come si pu\u00f2 facilmente intuire, vivono in Giappone e a Taiwan.\nIl capricorno, come il goral, vive in zone rocciose ed \u00e8 un buon arrampicatore; tuttavia, \u00e8 meno agile del goral date le sue maggiori dimensioni, e preferisce ambienti umidi. Ambedue questi Caprini sono stati trovati nelle montagne del Sichuan, in Cina, dove abitano le umide gole con piccoli corsi d'acqua a 3\u20134000 m. Qui il terreno \u00e8 scosceso, ma vi \u00e8 ancora boscaglia fitta o foresta, o giungla di bamb\u00f9.\nA Sumatra, il capricorno vive nelle basse colline tropicali, sempre ripide, ma ricche di acque e di foreste, e con massi e caverne. Sembra che il capricorno migri, per cos\u00ec dire, verticalmente con le stagioni, andando cio\u00e8 d'estate nelle zone pi\u00f9 alte delle colline. Il capricorno del Giappone vive sopra i 900 m nelle foreste di pini e nei pascoli aperti, lo stesso dicasi per quello di Taiwan.\nDiversamente dai goral, che si aggirano in piccoli greggi, i capricorni continentali (e probabilmente anche le altre due specie) sono animali solitari. Ciascun capricorno sembra disporre di un piccolo territorio e quattro o cinque di essi si dividono tra loro il versante di una collina; sono molto attivi e, analogamente a molti altri mammiferi di quella regione, si alimentano soprattutto all'alba e al crepuscolo, giacendo al coperto durante le ore calde della giornata.\nBiologia.\nNel capricorno del Giappone, e presumibilmente anche nelle altre cinque specie, l'accoppiamento \u00e8 preceduto da un corteggiamento rituale simile sia a quello delle capre che a quello delle gazzelle. Il maschio lecca la bocca della femmina, la colpisce tra le zampe posteriori con le sue anteriori e striscia le sue corna contro i genitali della femmina. La gestazione ha una durata di 200-230 giorni. La stagione delle nascite varia nelle differenti parti della sua area: in Giappone, le nascite si verificano da giugno ad agosto, nell'Himalaya da maggio a giugno e, nel Myanmar, alla fine di settembre. Il parto richiede circa mezz'ora e la femmina continua ad aggirarsi durante il parto che avviene senza difficolt\u00e0. Il piccolo ha un'altezza di 30\u00a0cm al momento della nascita, mentre raggiunge le dimensioni finali in circa un anno.\nConservazione.\nAl primo segno di pericolo, il capricorno fugge con uno sbuffo sibilante; infatti esso rappresenta una preda ricercata in particolare da leopardi, tigri, cuon (cani selvatici) e lupi, ma anche dagli uccelli da preda che ne agguantano i piccoli. In Giappone e a Formosa, la maggior parte di questi nemici \u00e8 assente, sebbene vi siano ancora orsi e lupi. Questi ultimi sembrano essersi estinti solo di recente in Giappone.\nSpecie.\nIl genere \"Capricornis\" comprende in tutto sei specie:"}
{"id": "1337763", "revid": "7", "url": "https://it.wikipedia.org/wiki?curid=1337763", "title": "Borgo Sparvara", "text": ""}
{"id": "1337768", "revid": "41025", "url": "https://it.wikipedia.org/wiki?curid=1337768", "title": "Orzocco I di Arborea", "text": ""}
{"id": "1337769", "revid": "327653", "url": "https://it.wikipedia.org/wiki?curid=1337769", "title": "Storiografia su Ges\u00f9", "text": ""}
{"id": "1337774", "revid": "122112201", "url": "https://it.wikipedia.org/wiki?curid=1337774", "title": "Roger Barton", "text": "Biografia.\nHa cominciato come assistente al montaggio di \"Titanic\" e \"Armageddon - Giudizio finale\", venendo accreditato come montatore del suo primo film nel 1997.\nHa un figlio, Aidan, apparso nelle scene finali di un film che ha montato, \"\" (2005), nei ruoli dei gemelli Leila Organa e Luke Skywalker."}
{"id": "1337776", "revid": "2016868", "url": "https://it.wikipedia.org/wiki?curid=1337776", "title": "Basic local alignment search tool", "text": "In bioinformatica, BLAST (Basic Local Alignment Search Tool, ovvero strumento di ricerca di allineamento locale) \u00e8 un algoritmo usato per comparare le informazioni contenute nelle strutture biologiche primarie, come ad esempio le sequenze proteiche o le sequenze nucleotidiche delle molecole di DNA.\nFunzionamento.\nUna \"ricerca BLAST\" permette al ricercatore di confrontare una sequenza di interesse con un database di sequenze gi\u00e0 conosciute, e di identificare tra queste ultime quelle che presentano delle somiglianze con la sequenza di interesse. Ad esempio, in seguito alla scoperta di un gene di topo, prima sconosciuto, gli scienziati tipicamente compiono una ricerca BLAST nel genoma umano per vedere se contiene geni con sequenze somiglianti; una volta trovati i due geni \"affini\" si pu\u00f2 indagare sperimentalmente la funzione di quello proveniente dal topo e ottenere cos\u00ec indizi sulla possibile funzione di quello umano.\n\u00c8 possibile suddividere l'algoritmo BLAST in 3 principali fasi:\nLe sequenze che si andranno a considerare saranno solo quelle il cui score supera una certa soglia di threshold T, che verranno chiamate HSP (High-scoring Segment Pair)."}
{"id": "1337777", "revid": "110157", "url": "https://it.wikipedia.org/wiki?curid=1337777", "title": "Wahpeton (Dakota del Nord)", "text": "Wahpeton \u00e8 una citt\u00e0 degli Stati Uniti d'America, capoluogo della Contea di Richland nello Stato del Dakota del Nord. In una stima del 2007 la popolazione era di 7.907 abitanti. La citt\u00e0 \u00e8 stata fondata nel 1869. \u00c8 sede dell'area micropolitana omonima che comprende l'estremit\u00e0 sud-orientale del Dakota del Nord e una piccola parte del vicino Minnesota.\nGeografia fisica.\nSecondo i rilevamenti dell'United States Census Bureau, la localit\u00e0 di Wahpeton si estende su una superficie di 12,90\u00a0km\u00b2, tutti occupati da terre.\nEconomia.\nWahpeton \u00e8 il centro pi\u00f9 importante della regione ed \u00e8 importante per la propria posizione, presso il confine di tre stati (Dakota del Nord, Dakota del Sud e Minnesota). Per quanto riguarda il settore dei trasporti la citt\u00e0 \u00e8 servita da due ferrovie, una linea di bus, cinque linee per autocarri, e un piccolo aeroporto.\nIl \"North Dakota State College of Science\" ha la propria sede a Wahpeton. Il giornale locale si chiama \"Wahpeton Daily News\".\nPopolazione.\nSecondo il censimento del 2000, a Wahpeton vivevano 8.586 persone, ed erano presenti 1.867 gruppi familiari. La densit\u00e0 di popolazione era di 663 ab./km\u00b2. Nel territorio comunale si trovavano 3.492 unit\u00e0 edificate. Per quanto riguarda la composizione etnica degli abitanti, il 95,47% era bianco, lo 0,62% era afroamericano, il 2,41% era nativo, lo 0,43% proveniva dall'Asia e lo 0,03% proveniva dall'Oceano Pacifico. Lo 0,12% apparteneva ad altre razze, mentre lo 0,92% apparteneva a due o pi\u00f9. La popolazione di ogni razza ispanica corrispondeva allo 0,76% degli abitanti.\nLe sei principali ascendenze degli abitanti sono: tedeschi (47,4%), norvegesi (28,4%), irlandesi (7,1%), svedesi (5,8%), francesi (4,0%) e inglesi (4,0%).\nPer quanto riguarda la suddivisione della popolazione in fasce d'et\u00e0, il 21,2% era al di sotto dei 18, il 24,1% fra i 18 e i 24, il 24,2% fra i 25 e i 44, il 17,5% fra i 45 e i 64, mentre il 13,0% era al di sopra dei 65 anni d'et\u00e0. L'et\u00e0 media della popolazione era di 29 anni. Per ogni 100 donne residenti vivevano 109,8 maschi."}
{"id": "1337789", "revid": "767487", "url": "https://it.wikipedia.org/wiki?curid=1337789", "title": "Keith Ablow", "text": "Scrive per il \"New York Times\" ed \u00e8 conduttore di uno show giornaliero, \"The Dr. Keith Ablow Show\".\nKeith Ablow si \u00e8 laureato alla Brown University. \u00c8 stato direttore medico di un ospedale e di centri di salute mentale durante 15 anni di pratica medica, essendo specializzato in psichiatria dell'adolescenza e dell'et\u00e0 adulta, ed in psichiatria forense.\nHa pubblicato saggi sulle emozioni e i comportamenti umani su \"\"The Annals of Internal Medicine\", \"The New York Times\", \"USA Today\", \"Discover\", \"U.S. News\" e \"World Report\", \"Cosmopolitan\" e altre pubblicazioni americane. Oltre agli show di Oprah e \"Today show\", ha partecipato anche a \"Good Morning America\" e al \"Larry King Live\"\".\nOpere.\nSerie di Frank Clevenger"}
{"id": "1337791", "revid": "767487", "url": "https://it.wikipedia.org/wiki?curid=1337791", "title": "Lingua edo", "text": "La lingua edo o lingua bini \u00e8 una lingua del gruppo Volta-Niger, parlata dalla popolazione appartenente all'etnia nigeriana degli Edo.\n\u00c8 parlata nello stato di Edo da circa 1.000.000 di persone."}
{"id": "1337794", "revid": "1305772", "url": "https://it.wikipedia.org/wiki?curid=1337794", "title": "Luna di miele (disambigua)", "text": ""}
{"id": "1337797", "revid": "766408", "url": "https://it.wikipedia.org/wiki?curid=1337797", "title": "Michele Cucuzza", "text": "Biografia.\nFiglio di Salvatore Cucuzza Silvestri, vulcanologo e docente all'Universit\u00e0 degli Studi di Catania, ha due figlie, Carlotta e Matilde. Incomincia come giornalista in Sicilia nel quotidiano \"Catania Sera\", occupandosi di temi di societ\u00e0. Trasferitosi a Milano nel 1973, collabora con il quotidiano \"Il Giorno\" e con l'ufficio stampa del sindacato UIL. Nel 1976 \u00e8 tra i fondatori di Radio Popolare, con Piero Scaramucci, Nini Briglia, Gad Lerner e altri. Si laurea in Lettere moderne all'Universit\u00e0 degli Studi di Milano. Nel 1979 diventa giornalista professionista, iscritto all'Ordine dei Giornalisti del Lazio.\nNel 1983 incomincia a collaborare con la Rai, sempre a Milano, presso la quale \u00e8 assunto come redattore. Fino al 1988, Cucuzza realizza servizi e collegamenti per le varie testate del servizio pubblico, radiofoniche e televisive. Segue le principali vicende di cronaca di quegli anni, dal terrorismo, al caso Tortora, dalle vicende del Banco Ambrosiano, alla morte di Michele Sindona, all'alluvione in Valtellina. Chiamato a Roma, nel 1988, a condurre il \"TG2\", \u00e8 anche inviato all'estero, realizzando servizi, collegamenti e speciali dalla Francia, Polonia, Ungheria, Repubblica Ceca, Arabia Saudita, Stati Uniti, India e seguendo i principali eventi sociali e politici e del periodo.\nConduce il \"TG2\" per 10 anni, fino al 1998. Nel 1992 e 1993 conduce inoltre il Festival musicale 'Premio citt\u00e0 di Recanati'. Ha condotto \"Cronaca in diretta\" dal 2 aprile al 29 maggio 1998 su Rai 2. Dal 5 ottobre 1998 al 30 maggio 2008 \u00e8 il conduttore de \"La vita in diretta\", sempre su Rai 2 prima e su Rai 1 poi. Nel 1997-1998 partecipa a \"La posta del cuore\", su Rai 2, con Sabina Guzzanti, interpretando un telegiornalista disperato perch\u00e9 abbandonato dalla fidanzata. Nel 1999 conduce con Katia Ricciarelli e Gianfranco D'Angelo, \"Segreti e bugie\", sette prime serate, il sabato su Rai 1. Autrice del programma era Raffaella Carr\u00e0.\nDal 2003 diventa \"testimonial\" dell'Istituto Oncologico Romagnolo di Rimini. \u00c8 anche testimone dell'Onlus 'Attive come prima'. Nel 2005 \u00e8 doppiatore di alcuni brani di un telegiornale per il film di animazione della Pixar \"Gli incredibili\". Dal settembre del 2008 al maggio 2011 conduce con Eleonora Daniele Uno Mattina, su Rai 1. Dal 2010 al 2012 conduce con Chiara Giallonardo il rotocalco radiofonico di attualit\u00e0 \"Radio2 Days\". Nel 2011 a Reggio Calabria \u00e8 direttore di Legalit\u00e0lia, incontro antimafia promosso dalla Fondazione Scopelliti e dal movimento giovanile \u2018Ammazzateci tutti\u2019.\nDal 2011 al 2015 coordina e presenta il Premio America della Fondazione Italia USA presso la Camera dei deputati. Nell'agosto 2012 \u00e8 con Barbara De Rossi cooperante per INTERSOS, nel campo di rifugiati di Makpandu, nel Sudan del sud. Alle elezioni per il Presidente della Repubblica italiana del 18 aprile 2013 riceve due voti.\nNel 2013 conduce dai microfoni dell'emittente romana Qlub Radio 89.3 Fm, la trasmissione quotidiana \"Rosso di sera\". Il 4 e 12 dicembre 2013 conduce con Rula Jebreal il programma televisivo \"Mission\", trasmesso in prima serata su Rai 1. Editorialista del \"Corriere dell'Umbria\", ha tenuto una rubrica di interviste su Diva&amp;Donna.\nDal 2014 conduce con Tiziana Di Simone \"Manuale d'Europa\", in onda su Rai Radio 1 il sabato e la domenica mattina. Il programma \u00e8 trasmesso anche su Rai GR Parlamento il sabato alle 14. Dal novembre 2016 al maggio 2019 ha condotto, con Mary De Gennaro, \"Buon pomeriggio\" su Telenorba. Nel 2017 conduce una trasmissione sulla televisione Retesole.\nIl 17 giugno 2017 a Cinisi, partecipa come Presidente di giuria al Concorso Nazionale Letterario \"Artisti per Peppino Impastato\". Dal 3 gennaio 2018 \u00e8 direttore del quotidiano di San Marino RepubblicaSm. Dal 17 gennaio 2018 \u00e8 ospite fisso di \"90 Special\", programma che ricorda gli anni 1990 in onda su Italia 1 condotto da Nicola Savino.\nNel maggio 2019 presiede a Milano la cerimonia di premiazione del Concorso Nazionale Letterario \"Artisti per Peppino Impastato\", in veste di presidente di giuria (carica confermata per la 3\u00aa edizione a Monza).\nNel settembre 2019 ha ottenuto il Premio alla carriera \"Menotti Art Festival Spoleto\" (erede del Festival dei Due Mondi). Dal settembre 2019 \u00e8 testimonial ufficiale dell'associazione City Angels. Dal gennaio 2020, partecipa alla quarta edizione del \"Grande Fratello VIP\", rimanendo nella casa per 34 giorni.\nDal 9 gennaio 2022 conduce su Antenna Sicilia le edizioni delle 7:30 e delle 13:30 di TG SICILIA. \n\"Premi e riconoscimenti\".\n\u00c8 cittadino onorario di Grammichele, luogo di nascita della madre, di Palmi, luogo di nascita del padre, e dal 2010 anche di Diamante."}
{"id": "1337798", "revid": "767487", "url": "https://it.wikipedia.org/wiki?curid=1337798", "title": "Max Dessoir", "text": "Biografia.\nFu un importante teorico dell'estetica, di posizioni neokantiane. Si laure\u00f2 in filosofia all'Universit\u00e0 di Berlino nel 1889 e in medicina a W\u00fcrzburg nel 1892. La sua opera pi\u00f9 importante \u00e8 \"\u00c4sthetik und allgemeine Kunstwissenschaft\" (1906), secondo cui attraverso l'estetica, intesa come riflessione filosofica sul gusto (\"\u00c4sthetik\"), va tentata la comprensione dell'arte, sulla base dei cinque concetti caratterizzanti di bello, sublime, tragico, brutto e comico. Ci\u00f2 in distinzione dalla \"Kunstwissenschaft\", che si pone invece come scienza generale dell'arte.\nFu professore a Berlino dal 1897 al 1933. Durante il regime nazista, sotto preciso ordine del Ministero della Propaganda di Goebbels, a Dessoir fu proibito l'insegnamento e qualsiasi ulteriore pubblicazione, conferenza o divulgazione. Si interess\u00f2 anche di parapsicologia ed esoterismo."}
{"id": "1337808", "revid": "508036", "url": "https://it.wikipedia.org/wiki?curid=1337808", "title": "Repubblica di Cina (1912-1949)", "text": "La Repubblica di Cina o Repubblica cinese fu l'entit\u00e0 politica che si costitu\u00ec in Cina alla caduta dell'ultimo imperatore della Cina, Pu Yi, nel 1912 in seguito al successo della Rivoluzione Xinhai. Seppure non comprendesse tutti i territori del Grande Qing ma solo l\u201980% (11,077 di 13,1 \u00f7 14,7 milioni di km\u00b2), includeva anche nazioni diverse come le attuali Mongolia o Taiwan e addirittura due stati vassalli (i Khanati di Kumul e Qinghai). I territori rimasti esclusi e dominati da signori locali divennero noti come \"Resti dell'Impero Qing\". Nel 1912 la Repubblica governava il 32,21% della popolazione mondiale.\nIn seguito a una serie di eventi nel periodo compreso tra il 1912 e il 1949 il territorio sotto il controllo della Repubblica di Cina si ridusse all'isola di Taiwan, mentre la Cina continentale pass\u00f2 sotto il controllo della neonata Repubblica Popolare Cinese. A questa vera e propria rivoluzione negli anni 1960 ne fece seguito una seconda, passata alla storia come grande rivoluzione culturale cinese.\nLa Repubblica Popolare Cinese fu fondata da Mao Zedong il 1\u00ba ottobre 1949 e la prima attivit\u00e0 del nuovo sistema politico, stabilitosi con la vittoria rivoluzionaria, fu quella di riportare sotto la sovranit\u00e0 della Cina territori periferici quali il Tibet e lo Xinjiang (1951).\nStoria.\nLa rivoluzione cinese ebbe inizio con la rivolta di Wuchang (1911), durante la quale la maggioranza delle province meridionali della Cina aderirono alla nuova entit\u00e0 statale. La proclamazione della repubblica avvenne il 1\u00ba gennaio 1912 e Sun Yat-sen fu nominato presidente provvisorio dal Consiglio delle province. Pochi mesi dopo Sun Yat-Sen, per evitare ulteriori conflitti, rinunci\u00f2 alla presidenza a favore di Yuan Shikai, generale dell'esercito del nord, che aveva nel frattempo fatto dichiarare la caduta dell'ultimo imperatore della Cina, Aisin-Gioro Pu Yi.\nAlla caduta della monarchia le province periferiche del Tibet e dello Xinjiang si resero autonome. La Mongolia divenne indipendente perch\u00e9 era un territorio della Corona e, alla dissoluzione della dinastia, non sussistevano ormai pi\u00f9 legami con la Cina. Rimasero inoltre alcuni territori dominati da dinastie locali e indipendenti, i Resti dell'Impero del Grande Qing.\nIl 12 agosto 1912 fu fondato il Kuomintang (partito nazionalista), di cui lo stesso Sun Yat-sen fu acclamato presidente. Nel novembre 1913 Yuan Shikai sciolse il parlamento e inizi\u00f2 un processo di accentramento su di s\u00e9 del potere che lo port\u00f2, nel 1915, a restaurare brevemente l'Impero. Il 6 giugno 1916 per\u00f2, dopo essere stato sconfitto dalle forze repubblicane, Yuan Shikai mor\u00ec lasciando la Cina alla merc\u00e9 dell'anarchia del governo dei signori locali, detti anche i \"signori della guerra\" (vedi periodo dei signori della guerra).\nNel frattempo sempre nel 1915 l'Impero giapponese aveva presentato al debole governo cinese le \"ventuno richieste\", nelle quali si imponeva il riconoscimento degli interessi giapponesi sul territorio cinese, nonch\u00e9 la partecipazione di consiglieri giapponesi alla pubblica amministrazione. Questo episodio fu di ispirazione per il movimento di Nuova Cultura che ebbe come uno dei maggiori ispiratori Chen Duxiu (1879-1942). Il movimento si proponeva una rinascita culturale in virt\u00f9 della scienza e della democrazia, nel rifiuto della cultura tradizionale.\nNel luglio 1921 venne fondato a Shanghai il Partito Comunista Cinese, che ebbe come primo segretario Chen Duxiu. Nello stesso periodo il Guomindang venne riorganizzato come moderno partito di massa da consiglieri sovietici. La prima fase di esistenza del Partito Comunista Cinese viene definita epoca delle \"basi rosse\" (1927-1934) ed \u00e8 individuata dalla storiografia quale \"prima fase dell'esperimento degli istituti politici e giuridici\" su cui si sarebbe fondata la Repubblica Popolare Cinese. Nelle \"aree liberate\" furono adottati importanti atti normativi, tra i cui intenti comparivano la ridistribuzione delle terre, l'ottenimento della parit\u00e0 dei diritti tra uomini e donne, la repressione dell'usura, del brigantaggio e della corruzione morale che regnavano nel Paese.\nIl Partito Comunista Cinese cerc\u00f2 di sviluppare, nelle basi rivoluzionarie rurali sotto il suo controllo, un proprio sistema giudiziario e di governo. Grazie alla figura predominante di Mao Zedong si giunse, alla fine del 1931, alla fondazione della Repubblica Sovietica Cinese. La legittimazione legislativa dell'evento fu fornita dalla stesura e, dalla conseguente promulgazione, di una bozza costituzionale che distribuiva tutto il potere nelle mani di operai, contadini, soldati dell'Armata Rossa Cinese (il nuovo nome attribuito all'esercito comunista) e chiunque appartenesse ad una classe sociale riconosciuta povera. Essa enunciava per la prima volta il principio di \"dittatura del proletariato\".\nSeguirono alcuni anni con un'alternanza al potere repubblicano di alcune \"cricche\" militari. Le pi\u00f9 importanti furono quelle di Anhui, di Zhili e del Fengtian, comandante rispettivamente da Duan Qirui, Wu Peifu e Zhang Zuolin.\nIl 12 marzo 1925 mor\u00ec Sun Yat-sen; a ci\u00f2 segu\u00ec l'ascesa del generale Chiang Kai-shek, che durante la Spedizione del Nord, per riunificare la Cina contro il Governo Beiyang e i signori della guerra, elimin\u00f2 in un primo tempo la componente comunista dall'esercito (1926) e in un secondo tempo costrinse le forze comuniste alla clandestinit\u00e0 (1927) dando inizio a una guerra civile che sarebbe terminata solo nel 1950. Da questo momento inizi\u00f2 il cosiddetto \"decennio di Nanchino\" (1927-1937).\nLa crescente aggressivit\u00e0 giapponese port\u00f2 all'invasione della Manciuria (1931) e di Shanghai (1932). Il governo di Chiang Kai-shek cos\u00ec da un lato continu\u00f2 la guerra civile e dal 1937 combatt\u00e9 gli invasori nella seconda guerra sino-giapponese che dur\u00f2 fino al 1945. I comunisti di Mao Zedong, che nel frattempo avevano istituito la Repubblica Sovietica Cinese nel sud del Paese, furono costretti a intraprendere una \"Lunga marcia\" (1934-1935) per sfuggire all'accerchiamento delle truppe di Chiang. Nel 1936 i generali di quest'ultimo lo arrestarono a Xi'an, costringendolo a parlamentare con i comunisti e a formare un fronte unico antigiapponese. Da parte comunista l'epoca di Yan'an (1935-1945) ossia la seconda fase della \"sperimentazione\", coincise con la fine della Lunga Marcia e fu caratterizzata \nCon la sconfitta dei Paesi dell'Asse nella seconda guerra mondiale la Cina - che il 9 dicembre 1941 aveva dichiarato guerra a Germania, Giappone e Regno d'Italia - si ritrov\u00f2 fra le potenze vincitrici, ottenendo un seggio permanente nel Consiglio di sicurezza dell'ONU.\nLa terza e ultima fase, l'epoca post-bellica (1946-1949), si svilupp\u00f2 nell'arco di tempo che va dalla capitolazione del Giappone alla fondazione della Repubblica Popolare Cinese. In questo periodo il partito provvide al perfezionamento delle istituzioni che avrebbero amministrato il Paese. Nel 1946 riprese la guerra civile e le forze comuniste si assestarono nel nord del Paese, mentre quelle nazionaliste arretrarono verso sud. La debolezza dell'esercito nazionalista si dimostr\u00f2 nell'avanzata quasi incontrastata degli avversari che costrinse infine Chiang Kai-shek a rifugiarsi con le sue ultime truppe sull'isola di Formosa (luglio 1949).\nIl 1\u00ba ottobre del 1949 avvenne la fondazione della Repubblica Popolare Cinese a opera del Partito Comunista Cinese. I comunisti, che non mancarono mai di fare ampio ricorso ai mezzi politici per sostenere l'azione militare, promossero diverse riforme nelle zone sotto il loro controllo anche durante i periodi di guerra civile. Come si \u00e8 precedentemente detto, il partito aveva provveduto gi\u00e0 da un ventennio alla compilazione di una legislazione adatta allo Stato che si approntava a governare. La fondazione della Repubblica Popolare Cinese pose le basi per l'instaurazione di un sistema politico socialista e diede vita a una nuova era nella storia della legislazione cinese. Per concludere il processo di costruzione della base giuridica del futuro governo, pochi mesi prima dell'instaurazione della Repubblica Popolare Cinese, il comitato centrale del Partito Comunista Cinese abol\u00ec tutta la legislazione nazionalista definita \"lo strumento volto a proteggere il potere reazionario dei latifondisti, dei \"compradore\", dei burocrati e dei borghesi e l'arma con la quale opprimere e vessare le masse popolari\"."}
{"id": "1337811", "revid": "767487", "url": "https://it.wikipedia.org/wiki?curid=1337811", "title": "Naemorhedus goral", "text": "Il goral propriamente detto o goral grigio (\"Naemorhedus goral\"), \u00e8 un ruminante dalle tozze corna diffuso nell'Himalaya\nPer la sua prima classificazione, il goral fu ascritto al genere \"Urotragus\", col nome di \"Urotragus goral\".\nDistribuzione ed habitat.\nQuesti animali vivono nelle zone piuttosto rocciose e ricoperte di vegetazione della catena dell'Himalaya, fra i 1000 ed i 4000\u00a0m d'altezza; solitamente, gruppi di questi animali occupano territori di circa 100 acri.\nDimensioni e aspetto.\nLe dimensioni oscillano fra il metro ed il metro e trenta, per un peso di 35\u201345\u00a0kg.\nIl manto \u00e8 grigio o grigio-bruno con le zampe color crema cos\u00ec come la gola, e con rade striature scure sulla groppa. Nei maschi, inoltre, \u00e8 presente una gualdrappa scura sul collo.\nAmbo i sessi hanno corte corna, lunghe meno di 20\u00a0cm, leggermente curve all'indietro.\nComportamento.\nI goral possono formare piccoli gruppi di 4/12 individui, anche se spesso possono vedersi in coppie o, specialmente i vecchi maschi, vagano solitari.\nSono animali attivi prevalentemente all'alba ed al tramonto; dopo un pasto consumato al mattino, si abbeverano e restano in un anfratto roccioso fino al crepuscolo.\nSono animali piuttosto agili e possono correre velocemente; inoltre possiedono un manto molto mimetico per l'habitat in cui vivono. Nonostante ci\u00f2, sono predati da una gamma abbastanza ampia di predatori.\nPiuttosto silenziosi, se nervosi o minacciati comunicano con una serie di suoni sibilanti o sbuffanti.\nRiproduzione.\nLa gestazione dura 6-7 mesi, al termine dei quali nasce solitamente un unico cucciolo che viene svezzato fra i 7 e gli 8 mesi di vita; la maturit\u00e0 sessuale viene raggiunta attorno al terzo anno di vita.\nUn goral pu\u00f2 vivere fino a 15 anni in cattivit\u00e0."}
{"id": "1337817", "revid": "339392", "url": "https://it.wikipedia.org/wiki?curid=1337817", "title": "Fargetta", "text": ""}
{"id": "1337822", "revid": "339392", "url": "https://it.wikipedia.org/wiki?curid=1337822", "title": "Fohen", "text": ""}
{"id": "1337825", "revid": "115774381", "url": "https://it.wikipedia.org/wiki?curid=1337825", "title": "Mandamento di San Don\u00e0 di Piave", "text": "Il mandamento di San Don\u00e0 di Piave era un mandamento italiano comprendente dieci comuni della provincia di Venezia.\nCoincideva con il vecchio \"distretto VII di San Don\u00e0\" della provincia di Venezia, a sua volta derivato dal \"cantone I di San Don\u00e0\" del dipartimento dell'Adriatico. Vi rientravano i comuni di Cavazuccherina (oggi Jesolo), Ceggia, Fossalta di Piave, Grisolera (oggi Eraclea), Meolo, Musile di Piave, Noventa di Piave, San Don\u00e0 di Piave (15\u00a0508 abitanti nel 1921), San Michele del Quarto (oggi Quarto d'Altino) e Torre di Mosto.\nSoppressa nel 1923 come tutti i mandamenti, questa entit\u00e0 geografica \u00e8 ancora utilizzata da alcuni enti e associazioni. Insieme all'ex mandamento di Portogruaro, il suo territorio costituisce l'area geografica denominata Veneto Orientale."}
{"id": "1337830", "revid": "2188500", "url": "https://it.wikipedia.org/wiki?curid=1337830", "title": "Personaggi di Naruto", "text": "Questa \u00e8 la lista dei personaggi di \"Naruto\", manga scritto e illustrato da Masashi Kishimoto. Gli stessi compaiono anche nella serie televisiva anime e in tutti i media derivati. La trama segue le avventure e le vicissitudini del giovane Naruto Uzumaki, il quale, partendo da ninja inetto e diventando via via pi\u00f9 forte, cerca di cambiare il suo mondo, inseguendo il sogno di diventare hokage. Nell'elenco che segue, essi sono inseriti secondo l'ordine di apparizione nel manga.\nVillaggio della Sabbia.\nKankuro.\n \u00e8 un ninja del Villaggio della Sabbia, membro del Team Baki e fratello di Gaara e Temari. Ha la particolarit\u00e0 di dipingersi su volto dei segni di colore viola, che cambia a seconda di ogni nuova apparizione. Cresciuto senza madre, con un padre freddo ed autoritario ed un fratello instabile che teme (anche per le tante minacce di morte da parte di Gaara) e che per questo odia, egli intrattiene rapporti esclusivamente con la sorella Temari. A causa della sua difficile situazione familiare, ha imparato sin da piccolo a badare a se stesso e si mostra come un ragazzo cinico e pungente per nascondere l'odio verso il padre e la paura del fratello.\nPartecipa agli esami di selezione dei Ch\u016bnin, insieme al suo team. Nei preliminari della terza prova, affronta e sconfigge Misumi Tsurugi e poi, durante la terza prova, \u00e8 costretto ad affrontarsi con Shino Aburame, anche se decide di rinunciare allo scontro. Dopo l'invasione della Sabbia e del Suono, Kankuro tenta di fuggire insieme al fratello, ma viene fermato da Shino con cui ingaggia un durissimo combattimento che si concluder\u00e0 con la vittoria dell'avversario. Viene salvato da Temari e scappa con lei e Gaara. Dopo questa vicenda riappare in aiuto dei ninja della Foglia contro il Quartetto del Suono, sconfiggendo Sakon e Ukon. Nella seconda parte del manga, Kankuro \u00e8 diventato un J\u014dnin e ha migliorato il rapporto col fratello. Dopo il rapimento di Gaara, avvenuto per mano di Deidara e Sasori, Kankuro affronta quest'ultimo, ma viene sconfitto e avvelenato dalle armi dell'avversario. In seguito viene guarito da Sakura Haruno e consegna a Kakashi un pezzo di tessuto dei vestiti di Sasori, dando modo al ninja della Foglia di far annusare il frammento di tessuto ai suoi cani e di trovare il nemico. Diviene poi guardia del corpo di Gaara e capitano della squadra d'assalto durante la quarta grande guerra ninja, scontrandosi con Sasori, Deidara e poi Hanzo.. Anni dopo la fine della guerra, accompagner\u00e0 il fratello al Villaggio della Foglia in occasione del summit dei Kage.\nKankuro \u00e8 specializzato nella e possiede tre marionette: Kuroari, Karasu e Sansh\u014duo, costruite da Sasori. \u00e8 una marionetta creata per imprigionare l'avversario, \u00e8 adibita ad azioni d'attacco ed \u00e8 riempita completamente di armi cosparse di un potente veleno e , invece, \u00e8 una marionetta molto resistente progettata per la difesa. Kankuro riesce a manovrare le marionette con dei fili di chakra che riesce a staccare e riattaccare con grande facilit\u00e0. La sua mossa pi\u00f9 forte \u00e8 la : colpo finale con cui intrappola il nemico con Kuroari e lo trafigge da tutti i lati con le armi di Karasu rimanendo al sicuro con Sansh\u014duo. Kankuro \u00e8 inoltre in grado di utilizzare i suoi fili di chakra sui suoi avversari per qualche secondo, come fa la prima volta che incontra Naruto per farlo inciampare. A queste poi si aggiungeranno la marionetta di Sasori e Madre e Padre. \u00c8 doppiato da Yasuyuki Kase da Luca Bottale e Gianfranco Miranda (ep. 319, 321, 340).\nTemari.\n \u00e8 una ninja del Villaggio della Sabbia, membro del Team Baki e sorella di Gaara e Kankuro. Temari \u00e8 una persona schietta e prudente, che non ha paura di dire ci\u00f2 che pensa. Ha imparato sin da bambina a badare a se stessa e probabilmente, il difficile clima familiare in cui \u00e8 cresciuta ha influito sul suo carattere che spesso \u00e8 cinico e pungente. Dopo qualche tempo per\u00f2, Temari migliora i suoi rapporti con Gaara diventando una sua fidata collaboratrice alla guida del villaggio come J\u014dnin. Appare spesso in compagnia di Shikamaru Nara. Inizialmente, i due sono avversari, ma in seguito instaurano un rapporto di amicizia basato su stima reciproca.\nPartecipa agli esami di selezione dei Ch\u016bnin, insieme al suo team. Nei preliminari della terza prova, affronta e sconfigge facilmente Tenten e poi, durante la terza prova, \u00e8 costretta ad affrontare Shikamaru, vincendo per la resa dell'avversario nonostante quest'ultimo fosse in vantaggio. In seguito all'invasione della Sabbia e del Suono, Temari soccorre Gaara e fugge dal Villaggio insieme a Kankuro. Dopo che i rapporti tra il Villaggio della Foglia e quello della Sabbia si risanano, Temari salva Shikamaru da Tayuya, sconfiggendo la ninja del Suono. Nella seconda parte del manga, Temari diventa un J\u014dnin e guardia del corpo del fratello Gaara, oltre che ambasciatrice del Villaggio della Sabbia. Temari sar\u00e0 anche a capo, assieme a Kankuro, del gruppo che andr\u00e0 al salvataggio di Gaara. In seguito riappare nel manga per scortare Gaara, sino alla riunione dei cinque Kage, durante il quale affronta Sasuke Uchiha insieme ai suoi fratelli. Viene inoltre arruolata nella Quarta divisione durante la quarta grande guerra ninja. Durante la guerra affronta prima il terzo Raikage e poi Madara Uchiha. Alcuni anni dopo la fine della guerra, sposer\u00e0 Shikamaru, dal quale avr\u00e0 un figlio, Shikadai.\nPorta sulla schiena un enorme ventaglio, che usa come potente arma ninja, con cui combatte a distanza; Temari tramite tale ventaglio \u00e8 in grado di generare vortici e tornado, di usare il ventaglio come mezzo di trasporto volante e infine di richiamare, spargendo il suo sangue sul ventaglio, una grossa donnola che genera raffiche di vento potentissime in grado di spazzare via una foresta in pochi istanti. Dimostra inoltre di possedere ottime capacit\u00e0 di analisi e calcolo che le tornano utili durante i combattimenti. \u00c8 doppiato da Romi Paku e Cristiana Rossi.\nBaki.\n \u00e8 il maestro di Gaara, Kankuro e Temari, oltre ad essere uno dei J\u014dnin pi\u00f9 abili del Villaggio della Sabbia. Si \u00e8 diplomato all'Accademia a 8 anni, ed \u00e8 stato promosso Ch\u016bnin a 12. Appare per la prima volta durante gli esami di selezione dei Ch\u016bnin. Ha molta fiducia nelle abilit\u00e0 dei suoi allievi, nonostante sostenga che Kankuro non prenda troppo seriamente la battaglia. Tuttavia \u00e8 seriamente preoccupato per l'instabilit\u00e0 mentale di Gaara e allarmato riguardo alla sua capacit\u00e0 di controllare il Demone Tasso. Si scontra con Hayate Gekko, dopo averlo sorpreso ad origliare una conversazione riguardo al complotto contro il Villaggio della Foglia, uccidendolo. Successivamente, Baki conduce la battaglia contro i ninja della foglia allo stadio durante l'invasione.\nDopo la scoperta che Orochimaru aveva ingannato non solo lui ma tutto il Villaggio della Sabbia, Baki diverr\u00e0 uno dei maggiori sostenitori dell'alleanza con il Villaggio della Foglia. Guida poi la difesa del villaggio durante l'attacco di Deidara e soccorrer\u00e0 Kankuro dopo che verr\u00e0 sconfitto da Sasori.\n\u00c8 capace di utilizzare la materializzazione del vento del chakra e la tecnica della , capace di tagliare con facilit\u00e0 gli oggetti e difficilmente bloccabile. Durante lo scontro con Hayate si dimostra pi\u00f9 veloce ed esperto dell'avversario uccidendolo con un solo colpo. \u00c8 doppiato da Joji Nakata da Giorgio Bonino. e Massimiliano Plinio (ep. 307-320).\nRasa.\n fu il Quarto Kazekage e padre di Gaara, Kankuro e Temari. Durante il suo governo, a causa del taglio di fondi ad opera del Daimy\u014d del Paese del Vento, che si avvaleva di ninja del Villaggio della Foglia, il villaggio attravers\u00f2 un periodo di depressione. Per contrastare questa situazione, ordin\u00f2 a Chiyo di sigillare il dentro Gaara, cos\u00ec da poterlo usare come arma segreta. Come risultato per\u00f2, sua moglie Karura muore di parto e Gaara nasce prematuro nonostante tutti i suoi sforzi per salvarla. In seguito assegner\u00e0 al cognato Yashamaru il compito di custode del figlio, decidendo per\u00f2 di ucciderlo dopo che Gaara mostr\u00f2 segni di instabilit\u00e0 mentale, ma nessuno dei tentativi and\u00f2 a buon fine.\nSi alle\u00f2 con Orochimaru per attaccare il Villaggio della Foglia, a causa del declino economico in cui versa il suo villaggio a causa di quest'ultimo, ma fu tradito e assassinato proprio da Orochimaru, che ne assume quindi l'identit\u00e0, cos\u00ec da poter manipolare i ninja della sabbia. In seguito suo figlio, Gaara, prender\u00e0 il comando del villaggio come quinto Kazekage. Viene poi resuscitato da Tecnica della Resurrezione di Kabuto Yakushi ed arruolato per la quarta grande guerra ninja, durante la quale affronta Gaara, venendo sconfitto e sigillato. Prima di essere sigillato rivela al figlio che la sua forza non veniva dal demone, ma da sua madre, che lo ha sempre amato, e che aveva ordinato lui a Yashamaru di mentirgli per metterlo alla prova.\nPossiede l'abilit\u00e0 innata dell' riuscendo a controllare la in modo molto simile a Gaara, riuscendo ad evocarne una buona quantit\u00e0 nelle sue vicinanze. Durante l'utilizzo attorno ai suoi occhi compaiono segni neri come a suo figlio. \u00c8 un ottimo osservatore ed ha uno stile di combattimento molto simile al figlio. Usa la polvere d'oro per attacchi veloci e difese impenetrabili. Visto che la polvere d'oro \u00e8 molto pi\u00f9 pesante della sabbia normale, Rasa \u00e8 in grado di bloccare e controllare lo Shukaku, nel caso si liberi, mischiando la polvere e la sabbia del demone. \u00c8 doppiato da Masahiko Tanaka e in italiano da Maurizio Arena (prima serie), Davide Albano (ep. 267) e Andrea Lavagnino (ep. 296-348).\nKarura.\n \u00e8 la moglie di Rasa e madre di Gaara, Kankuro e Temari. Contro la sua volont\u00e0, suo marito costrinse Chiyo a sigillare il Demone Tasso dentro il figlio che doveva ancora nascere. Mor\u00ec dando alla luce Gaara e maledicendo il Villaggio della Sabbia, sperando che suo figlio vendicasse la sua morte e l'orrore che aveva dovuto vivere. Gaara in seguito scopr\u00ec che n\u00e9 lei e n\u00e9 suo zio lo hanno odiato. Karura, infatti, amava profondamente il figlio e giur\u00f2 che lo avrebbe sempre protetto, per questo la sabbia di Gaara lo difende sempre. \u00c8 doppiata da Yukari Oribe e Giulia Franceschetti.\nYashamaru.\n era un ninja medico, fratello di Karura e quindi zio di Gaara, Temari e Kankuro. \u00c8 stata l'unica persona a cui Gaara abbia voluto veramente bene durante l'infanzia. Yashamaru tradisce la fiducia del ragazzo quando tenta di assassinarlo, per ordine del Kazekage. Gaara possiede all'interno del suo corpo il e, per questo motivo, viene considerato un pericolo per l'intero villaggio. Reagendo all'attacco, Gaara ferisce molto gravemente Yashamaru che, in fin di vita, gli rivela di non averlo mai amato. L'uomo infatti considera il nipote come colui che ha ucciso l'amata sorella. Infine Yashamaru si suicida con degli esplosivi, cercando di uccidere anche Gaara. \u00c8 doppiato da S\u014dichir\u014d Hoshi e in italiano da Claudio Beccari, Alessandro Campaiola (ep. 297) e Patrizio Prata (ep. 388).\nYura.\n era il consigliere del Quinto Kazekage e spia dell'Organizzazione Alba. Yura era un J\u014dnin originario del Villaggio della Sabbia, il quale per quattro anni fece parte del consiglio. Dopo la nomina di Gaara come Quinto Kazekage, divenne uno dei suoi consiglieri pi\u00f9 fidati. Prima di diventare consigliere \u00e8 stato reso da Sasori una spia tramite un dispositivo impiantato nel suo cervello, il quale gli causa numerosi dolori alla testa. Poco prima dell'arrivo di Sasori e Deidara al Villaggio della Sabbia, si reca alle porte del Villaggio e, dopo aver ucciso i guardiani, apre il cancello principale permettendo a Sasori e Deidara di entrare nel Villaggio e rapire il Kazekage. Viene in seguito trasformato da Alba in una replica di Itachi Uchiha controllata dallo stesso Uchiha e utilizzato per far perdere tempo al Team 7 di Kakashi Hatake e la vecchia Chiyo, i quali stavano giungendo al nascondiglio di Alba per salvare il Kazekage. Il suo cadavere viene mangiato da Zetsu. \u00c8 doppiato da Hideo Ishikawa e Paolo Sesana.\nChiyo.\n, soprannominata , \u00e8 una dei due consiglieri del Villaggio della Sabbia insieme al fratello Ebizo, soprannominati gli . \u00c8 un abile marionettista ed \u00e8 specializzata nelle arti mediche; \u00e8 inoltre la nonna di Sasori.\nChiyo era piuttosto conosciuta per aver inventato diversi nuovi veleni e aver usato le proprie abilit\u00e0 durante la Seconda Guerra dei Ninja, ma fu sempre contrastata dall'esperta ninja medico Tsunade. In un periodo non precisato combatt\u00e9 con Hanzo la Salamandra e riusc\u00ec a contrastare e a capire i segreti del suo veleno. Dopo la morte di suo figlio per mano di Sakumo Hatake, Chiyo bad\u00f2 a suo nipote Sasori, insegnandogli tutte le sue tecniche e abilit\u00e0. In seguito, dopo la fuga e il tradimento di Sasori, Chiyo fu costretta, per ordine del Kazekage, a sigillare il Demone Tasso dentro il corpo di Gaara. Dopo molti anni Baki si reca dai due anziani del villaggio, Chiyo ed Ebizo, informandoli dell'attacco di Sasori e richiedendo il loro aiuto. Cos\u00ec Chiyo si aggiunge al Team Kakashi, nel tentativo di fermare per sempre suo nipote Sasori, scontrandosi prima con una copia di Itachi Uchiha e poi, aiutata da Sakura Haruno, proprio con il nipote Sasori, che muore alla fine dello scontro. Dopo lo scontro con il nipote, Chiyo decide di resuscitare Gaara a costo della propria vita. In seguito, Chiyo viene resuscitata tramite la Tecnica della Resurrezione di Kabuto Yakushi durante la quarta grande guerra ninja, e messa in squadra con Hanzo, Kimimaro e Chukichi. Torner\u00e0 nell'aldil\u00e0 dopo che la Tecnica della Resurrezione verr\u00e0 annullata dallo stesso Kabuto.\nChiyo \u00e8 specializzata nella Tecnica del Marionettista e possiede la collezione di dieci marionette di Chikamatsu che riesce a manovrare contemporaneamente. Ognuna di queste marionette ha alcune caratteristiche particolari, e alcune di queste possono effettuare dei ninjutsu. Si dice anche che Chiyo utilizzando proprio queste marionette sarebbe riuscita da sola ad espugnare un intero castello. Inoltre Chiyo \u00e8 capace di utilizzare , le prime marionette costruite da Sasori, modificate da Chiyo per combattere insieme; le loro braccia contengono scudi di chakra e se uniscono le loro mani possono creare un fascio di fili estremamente taglienti. Chiyo \u00e8 anche un'ottima conoscitrice dei veleni e degli antidoti. \u00c8 doppiata da Ikuko Tani e Caterina Rochira.\nTerzo Kazekage.\n veniva considerato il pi\u00f9 forte Kazekage di tutta la storia del Villaggio della Sabbia. Scomparso misteriosamente alla fine della guerra, si \u00e8 scoperto che \u00e8 stato ucciso e trasformato da Sasori, il pi\u00f9 abile marionettista al mondo, in una marionetta umana. Tale marionetta viene distrutta in seguito da Sakura Haruno durante il combattimento con Sasori.\nIl Terzo Kazekage possedeva una speciale abilit\u00e0 che gli permetteva di trasformare il chakra in forza magnetica. Questa abilit\u00e0 unita alla tecnica di un precedente possessore del Demone Tasso gli permise di inventare la , tecnica temuta da tutto il villaggio e come ha detto la vecchia Chiyo \u00e8 la tecnica pi\u00f9 potente e temibile in assoluto. Con questa tecnica \u00e8 possibile modellare la sabbia ferrifera in qualsiasi forma creando armi utili nel tipo di combattimento che si sta svolgendo.\nIl Terzo Kazekage compare in carne ed ossa in un episodio dell'anime, resuscitato da Orochimaru con la per affrontare Sasori e Deidara. In questa occasione \u00e8 costretto a battersi con la sua controparte in forma di marionetta, controllata da Sasori. Alla fine dello scontro si rifiuta di essere una pedina di Orochimaru e, dopo essersi liberato dal controllo di quest'ultimo, scompare per sempre, tornando nell'aldil\u00e0. \u00c8 doppiato da Minoru Kawai.\nPakura.\n \u00e8 una kunoichi riportata in vita dalla Tecnica della Resurrezione Impura di Kabuto Yakushi durante la Quarta grande guerra ninja. Viene inserita in un team composto da Zabuza, Haku e Gari, con i quali attacca la terza divisione comandata da Kakashi Hatake. Durante lo scontro, lei e Gari verranno poi utilizzati per evocare la precedente generazione degli Spadaccini della Nebbia. Si scontra poi con l'ex-allieva Maki, venendo sigillata alla fine dello scontro.\nPakura possiede l'abilit\u00e0 innata della , con la quale riesce a fare evaporare l'acqua dal corpo avversario, riducendolo ad una vera e propria mummia essiccata. \u00c8 doppiata da Yukari Oribe e Alessandra Karpoff.\nVillaggio della Nebbia.\nHaku.\n \u00e8 un Ninja traditore del Villaggio della Nebbia e compagno di Zabuza Momochi. Haku \u00e8 stato sempre molto protettivo e devoto nei confronti del ninja che l'ha preso con s\u00e9, fino alla fine. Secondo Haku per diventare davvero forte bisogna avere una persona cara da proteggere. Sono nati molti dubbi riguardo al suo sesso, dati dal suo aspetto, ma Haku \u00e8, come afferma lui stesso quando lo dice esplicitamente a Naruto, un maschio. Haku viene infatti confuso da Naruto per una ragazza a causa del suo aspetto e volto androgino che lo fanno sembrare una ragazza pi\u00f9 bella di Sakura a detta del giovane Uzumaki, oltre che per la sua personalit\u00e0 molto dolce.\nHaku nacque nel clan Yuki, in un villaggio del Paese dell'Acqua. La madre di Haku era dotata di un'abilit\u00e0 innata che cerc\u00f2 di nascondere sposandosi e dando alla luce Haku. Quando ormai il Paese dell'Acqua viveva in pace, Haku scopr\u00ec di aver ereditato l'abilit\u00e0 innata di sua madre e rivel\u00f2 il loro segreto accidentalmente a suo padre, mentre stava giocando con il suo nuovo potere. Il padre, spaventato da questo potere e da quello che potessero essere sua moglia e suo figlio, radun\u00f2 una piccola folla e uccise sua moglie. Avrebbe fatto la stessa cosa con Haku, ma lui, istintivamente per difendersi, uccise tutti con delle lance di ghiaccio. Dopo questo evento, Haku vag\u00f2 per il Paese dell'Acqua da solo fino a quando non fu trovato da Zabuza, che lo prese con s\u00e9. Haku, da parte sua, accett\u00f2 subito, mettendo la sua vita al servizio di Zabuza e diventando la sua arma segreta. Nel Paese delle Onde, Zabuza e Haku vengono assoldati da Gato per assassinare un uomo di nome Tazuna, responsabile della costruzione di un ponte nel Paese delle Onde. In questa circostanza salva Zabuza durante il suo primo scontro col Team 7, mandandolo in uno stato di morte apparente. In seguito si scontrer\u00e0 con Naruto e Sasuke, ma morir\u00e0 per mano di Kakashi nel tentativo di proteggere Zabuza. Zabuza, inizialmente, si mostra apparentemente non turbato dalla morte di Haku, ma quando Gato arriva con un piccolo esercito di mercenari per uccidere non solo gli altri ma anche lui, il ninja della nebbia afferra un kunai con i denti, dato che aveva le braccia fuori uso, ed uccide l'imprenditore. Kakashi lo porta morente accanto al corpo di Haku e, mentre chiede perdono a colui che non \u00e8 stato solo un'arma nelle sue mani, ma anche una persona a cui ha tenuto veramente, una candida neve inizia a cadere dal cielo nonostante fosse piena estate.\nHaku viene in seguito resuscitato da Kabuto Yakushi insieme a Zabuza con la Tecnica della Resurrezione Impura in occasione della quarta guerra dei ninja attaccando la Terza Divisione capitanata da Kakashi, con cui si scontra nuovamente. Viene sconfitto e sigillato dal vecchio nemico con una tecnica combinata con Maki, Ensui Nara e Santa Yamanaka. Tutti i ninja resuscitati da Kabuto ritorneranno nell'aldil\u00e0 (quindi \u00e8 implicito che anche Haku abbia fatto la stessa fine) dopo che la Tecnica della Resurrezione verr\u00e0 annullata dallo stesso Kabuto, sotto effetto di un'illusione dello Sharingan di Itachi Uchiha.\nHaku \u00e8 in possesso di una abilit\u00e0 innata, l', che consiste nel saper usare contemporaneamente il chakra di vento e il chakra d'acqua, unendoli a formare il ghiaccio. Inoltre \u00e8 capace di eseguire i sigilli delle tecniche con una sola mano. La sua tecnica segreta \u00e8 la : Haku riesce a creare un gran numero di specchi di ghiaccio molto resistenti, in ognuno dei quali \u00e8 riflessa la sua immagine; pu\u00f2 entrare e trasferirsi in ognuno di questi ad altissima velocit\u00e0, riuscendo nel breve lasso di tempo in cui \u00e8 allo scoperto ad attaccare l'avversario. Le sue grandi capacit\u00e0 ninja sono dovute al suo addestramento con Zabuza, nonostante sia molto giovane, \u00e8 perfettamente capace di combattere ad armi pari con ninja pi\u00f9 anziani ed esperti di lui come Kakashi. Haku ha un'ottima conoscenza dell'anatomia umana ed \u00e8 capace di uccidere una persona, mandarla in coma o in uno stato di morte apparente con un singolo senbon. \u00c8 doppiato da Mayumi Asano e Cinzia Massironi.\n\u00c8 l'unico ninja di tutta la serie ad'essere in grado di evocare le tecniche con una sola mano.\nUtakata.\n \u00e8 stato la forza portante della Lumaca a Sei Code. Utakata faceva parte del Villaggio della Nebbia ed \u00e8 stato catturato dall'Organizzazione Alba prima dello scontro tra Sasuke Uchiha e Killer Bee, mentre nell'anime la sua cattura \u00e8 stata spostata pi\u00f9 avanti nel corso della storia, precisamente dopo lo scontro tra Sasuke e Killer Bee e poco prima l'attacco di Pain al Villaggio della Foglia. Nel corso della quarta guerra ninja, Kabuto Yakushi resuscita Utakata con la Tecnica della Resurrezione Impura ed affronta Naruto e Killer Bee. Utakata ritorna nell'aldil\u00e0 dopo che la Tecnica della Resurrezione viene annullata dallo stesso Kabuto.\nUtakata \u00e8 esperto di tecniche basate sulle bolle di sapone, create tramite una cannuccia che utilizza anche come arma. \u00c8 in grado di utilizzare queste bolle per vari scopi come attaccare gli avversari o ancora per galleggiare nell'aria. Inoltre \u00e8 capace di utilizzare la . Oltre a questa vasta conoscenza di tecniche, Utakata \u00e8 esperto nelle erbe mediche e nel combattimento ravvicinato. Nell'anime Utakata dimostra di poter controllare la Lumaca a Sei Code. \u00c8 doppiato da Ken'ichi Suzumura e Daniele Raffaeli.\nMei Terumi.\n \u00e8 la del Villaggio della Nebbia. Si presenta come una donna molto affascinante ma, nonostante il suo aspetto, \u00e8 convinta che non si sposer\u00e0 mai, e trova riferimenti a questa sua fobia in quasi tutte le frasi che la sua guardia del corpo Ao dice; ogni qualvolta \u00e8 convinta che questi la derida, lo minaccia di morte. Altra fonte di discussione tra i due \u00e8 l'ammirazione da parte di Ao per il precedente Mizukage, che, col suo operato, rese noto il Villaggio della Nebbia come \"Villaggio della Nebbia Insanguinata\". Mentre Ao rimpiange la terribile fama di cui il Villaggio godeva, Mei gli ripete spesso che quei tempi sono finiti.\nAppare per la prima volta quando si appresta a raggiungere il Paese del Ferro, per partecipare al Summit tra i cinque Kage durante il quale si scontra con Sasuke Uchiha. In occasione della guerra \u00e8 il leader della scorta dei signori feudali delle cinque grandi terre pi\u00f9 quelli del Paese del Gelo e del Paese della Neve, lasciando il ruolo per unirsi ai restanti 4 kage per sconfiggere Madara Uchiha. Il risultato sar\u00e0 una loro sconfitta dopo un'ardua battaglia, tuttavia in seguito verranno soccorsi da Katsuyu per poi recarsi al campo di battaglia principale, supportando l'alleanza dei ninja. Successivamente, insieme a tutti gli altri ninja, viene soggiogata dallo Tsukuyomi infinito, ma verr\u00e0 liberata una volta che Naruto e Sasuke sconfiggono Kaguya e sciolgono l'illusione. Alcuni anni dopo la fine della guerra, abdicher\u00e0 lasciando la carica a Chojuro.\nMei Terumi \u00e8 una Kunoichi d'alto livello, simbolo del cambiamento avvenuto al Villaggio della Nebbia, in quanto in precedenza in tale villaggio i ninja con una abilit\u00e0 innata venivano temuti e perseguitati. Possiede due abilit\u00e0 innate: l', che le consente di creare nubi acide con diversa concentrazione, e l', che le consente di sputare dalla sua bocca dei globi di lava incandescente oppure dei getti ad altissima pressione. \u00c8 doppiata da Yurika Hino, Maddalena Vadacca e Valentina Mari.\nAo.\n \u00e8 una delle guardie del Mizukage Mei Terumi per il summit dei Kage nel Paese del Ferro. Qui scopre l'arte illusoria usata da Danzo su Mifune e insegue quest'ultimo e il suo gruppo. Durante la ricerca dell'Hokage, Ao affronta F\u016b Yamanaka e viene messo in serie difficolt\u00e0 dalla Tecnica dello Scambio dello Spirito della Bambola Maledetta di quest'ultimo. In seguito, viene salvato dall'intervento della Mizukage e di Chojuro. Successivamente gli viene assegnato il rango di Capitano del reparto ninja sensori. Muore durante la guerra quando il Decacoda distrugge il QG con una Teriosfera. Egli pensa spesso ai \"vecchi tempi\" quando il villaggio era chiamato \"della Nebbia Insanguinata\" e, per questo, viene rimproverato dalla Mizukage che gli ripete ogni volta che quei tempi sono finiti.\nAo \u00e8 in possesso del nell'occhio destro, che copre con una piccola benda nera, che gli d\u00e0 una vista quasi a 360\u00b0. Ao afferma che ha ottenuto il Byakugan come premio per aver sconfitto in uno scontro uno Hy\u016bga. Inoltre \u00e8 un ninja sensitivo. \u00c8 doppiato da Tadahisa Saizen e Paolo Sesana.\nYagura.\n era la forza portante della Tartaruga a Tre Code nonch\u00e9 il del Villaggio della Nebbia. Era un uomo dalla carnagione chiara, i capelli castani chiari e corti, e una cicatrice sotto l'occhio sinistro. Yagura cadde sotto il controllo di un'arte illusoria di Tobi, creando un regime di terrore e facendo nascere la leggenda del . Prima dell'inizio della serie Zabuza organizz\u00f2 un colpo di stato ai danni di Yagura, ma fall\u00ec. Morir\u00e0 in seguito in circostanze misteriose, mentre il Tricoda verr\u00e0 catturato tempo dopo da Deidara e Tobi.\nViene resuscitato durante la Quarta guerra ninja dalla Tecnica di Resurrezione Impura di Kabuto Yakushi insieme alle altre forze portanti uccise dall'Organizzazione stessa. Torner\u00e0 nell'aldil\u00e0 dopo che la Tecnica della Resurrezione verr\u00e0 annullata dallo stesso Kabuto, sotto effetto di un'illusione dello Sharingan di Itachi Uchiha.\nEra un utilizzatore dell'Arte dell'Acqua ed aveva inoltre il pieno controllo del Cercoterio che portava dentro di s\u00e9, la Tartaruga a tre code. Grazie al potere del demone, era in grado di creare materiale simile a corallo per paralizzare il nemico. Porta inoltre un bastone con s\u00e9 che gli permette di creare degli specchi d'acqua. \u00c8 doppiato da Stefano Pozzi e Maurizio Merluzzo (ep. 324).\nChukichi.\n \u00e8 uno dei ninja riportati in vita da Kabuto Yakushi durante la quarta guerra ninja. In seguito, viene inserito da Kabuto nella squadra di imboscate e diversivi insieme a Sasori, Deidara e Shin. Quando i suoi compagni vengono sconfitti, Chukichi viene inviato da Kabuto alla ricerca di rinforzi. Inizialmente Chukichi porta degli occhiali rotondi bianchi con i bordi scuri, mentre nelle successive apparizioni porta occhiali completamente neri. Torner\u00e0 nell'aldil\u00e0 dopo che la Tecnica della Resurrezione verr\u00e0 annullata dallo stesso Kabuto, sotto effetto di un'illusione dello Sharingan di Itachi Uchiha. In italiano \u00e8 doppiato da Marco Zanni. \nGengetsu Hozuki.\n \u00e8 stato il del Villaggio della Nebbia ed un membro del clan H\u014dzuki. In passato ha avuto frequenti scontri con Muu, il secondo Tsuchikage, e che i due siano morti in uno di questi uccidendosi a vicenda. Durante questi scontri fece anche la conoscenza di Oonoki. Viene riportato in vita dalla Tecnica di Resurrezione di Kabuto Yakushi, affrontando, durante la Quarta guerra ninja, Oonoki e Gaara, ed \u00e8 proprio quest'ultimo che riesce a sigillarlo dopo un estenuante combattimento. Torner\u00e0 nell'aldil\u00e0 dopo che la tecnica verr\u00e0 sciolta da Kabuto sotto l'illusione di Itachi Uchiha.\nIl Secondo Mizukage si dimostra un grande ninja, in particolare nell'utilizzo di olio, illusioni e acqua. Nonostante i suoi consigli, centinaia di shinobi non sono riuscito a sconfiggerlo. \u00c8 in grado di evocare una Vongola Gigante che riesce a creare dei miraggi di esso e del suo evocatore, cos\u00ec da rendersi immune agli attacchi avversari. Inoltre \u00e8 in grado di usare la , che consente di sparare dall'indice un vero e proprio proiettile acquatico capace di perforare senza fatica un corpo umano. La sua tecnica pi\u00f9 potente, il , consiste in un clone del Mizukage, fatto internamente di acqua e ricoperto da uno strato di olio che, muovendosi a una velocit\u00e0 fulminea, si surriscalda, con l'olio che aumenta esponenzialmente la temperatura interna; in tal modo l'acqua finisce per evaporare, gonfiando il clone fino a farlo scoppiare. Dopo essere esploso il clone si rigenera, con la grandine generata dall'esplosione che raffredda il vapore acqueo a sufficienza da riportare il clone a dimensioni normali, pronto a esplodere di nuovo. L'unico punto debole di questa tecnica \u00e8 che il Secondo Mizukage rimane molto indebolito quando la usa, esponendosi cos\u00ec ad attacchi nemici. \u00c8 doppiato da Hideyuki Umezu e in italiano da Alessandro Zurla (261-286) e Franco Mannella (ep. 296-302).\nVillaggio della Nuvola.\nYugito Nii.\n \u00e8 stata una ninja del Villaggio della Nuvola e forza portante del Gatto a Due Code. Viene attaccata da Hidan e Kakuzu, membri dell'Organizzazione Alba, che intendono catturarla per impossessarsi del Gatto a Due Code, cattura avvenuta con successo, nonostante Yugito si fosse trasformata nel demone gatto per combattere contro i due inseguitori. Viene uccisa quando le viene estratto il demone da parte dell'Organizzazione Alba. In seguito, Yugito viene riportata in vita tramite la Tecnica della Resurrezione di Kabuto Yakushi in occasione della Quarta Guerra Mondiale Ninja, insieme alle altre forze portanti. Torner\u00e0 nell'aldil\u00e0 dopo che la Tecnica della Resurrezione verr\u00e0 annullata dallo stesso Kabuto, sotto effetto di un'illusione dello Sharingan di Itachi Uchiha.\nYugito \u00e8 in grado di utilizzare tecniche di vento e fuoco, \u00e8 in grado di usufruire del chakra del Gatto a Due Code e trasformarsi completamente nel proprio cercoterio. Dimostra anche di poter allungare le proprie unghie e usarle come armi. \u00c8 doppiata da Mie Sonozaki e Monica Bonetto.\nQuarto Raikage.\n, il , \u00e8 un membro del clan Yotsuki, oltre che fratello adottivo di Killer Bee. A \u00e8 un uomo molto orgoglioso, autoritario, iracondo e fiero della posizione che ricopre all'interno del suo villaggio. Nonostante a prima vista non sembri, A ha un cuore nobile, preoccupandosi di continuo sia di suo fratello, sia di Darui, considerato il suo braccio destro e sia degli abitanti del suo villaggio. \u00c8 un uomo alto dalla carnagione scura, il fisico piuttosto imponente e i capelli biondo chiaro. Ha la particolarit\u00e0 di avere uno shuriken tatuato su entrambe le spalle.\nA \u00e8 il figlio del Terzo Raikage e fratello adottivo di Bee, il quale allena fin dal loro primo incontro. In passato si scontr\u00f2 con Minato Namikaze insieme al fratello e succedette al padre dopo la morte di questi. Dopo la presunta cattura del fratello da parte di Sasuke Uchiha, A mobilita i suoi segretari per un summit dei Kage per arginare il pericolo dell'Organizzazione Alba. Giunto nel Paese del Ferro, luogo in cui i kage hanno deciso di riunirsi per discutere, incontra Naruto Uzumaki, il quale tenta, inutilmente, di convincere A a ritirare la pena di morte contro Sasuke. Durante il summit, A viene a conoscenza dell'arrivo di Sasuke e del suo gruppo nel medesimo luogo; assalito dalla rabbia, si precipita ad affrontarli, ma nello scontro perde il braccio sinistro a causa dell'Amaterasu dell'Uchiha. Alla fine del summit, viene nominato capo della grande alleanza ninja e scopre, nel frattempo, che suo fratello \u00e8 ancora vivo. Si dirige cos\u00ec da quest'ultimo e lo salva appena in tempo da Kisame Hoshigaki, per poi decapitarlo con il insieme a Bee. Dopo aver fatto nascondere Naruto e Bee sull'Isola Tartaruga, d\u00e0 inizio alla quarta guerra ninja. Quando Naruto e Killer Bee decidono di fuggire per partecipare alla guerra A li ostacola assieme a Tsunade, ma poi, grazie alle parole di Bee e dalla tenacia di Naruto (che riesce a superarlo in velocit\u00e0) decide di lasciarli partecipare al conflitto. Successivamente assieme a Tsunade e i restanti Kage ingagger\u00e0 un violento scontro con Madara, ma verr\u00e0 sconfitto assieme a questi ultimi e ridotto quasi in fin di vita. Successivamente si ristabilir\u00e0 assieme agli altri Kage grazie a Katsuyu e raggiunger\u00e0 il campo di battaglia principale affrontando Obito ed il Decacoda. Alcuni anni dopo la fine della guerra, abdicher\u00e0 lasciando la carica a Darui.\nA ha l'aspetto di un vero e proprio wrestler, e anche le sue tecniche e il suo stile di combattimento si riconducono a questa figura, alcune delle quali vengono effettuate insieme a Killer Bee. In battaglia utilizza essenzialmente le arti marziali potenziate dell', che permette una difesa contro ogni attacco nemico oltre ad un sensibile aumento di forza, velocit\u00e0 e resistenza alle arti illusorie. Quando utilizza tale armatura la sua velocit\u00e0 raggiunge un livello pari ad un fulmine: infatti nemmeno lo Sharingan Ipnotico di Sasuke riesce a vederlo. A \u00e8 anche in grado di modulare, a proprio piacimento, la forza dell'armatura, senza risentire alcuno sforzo. Possiede inoltre una quantit\u00e0 enorme di chakra, pari ad un Cercoterio. \u00c8 doppiato da Hideaki Tezuka e Dario Oppido.\nSamui.\nSamui \u00e8 una J\u014dnin del Villaggio della Nuvola, compagna di squadra di Omoi e Karui. Sembra essere l'unica della sua squadra, della quale \u00e8 il capitano, a prendere le missioni sul serio, a differenza degli altri due, che anzi riprende spesso per il loro comportamento infantile. Verr\u00e0 inviata con il suo team al Villaggio della Foglia per informare l'Hokage che il Raikage ha intenzione di uccidere Sasuke Uchiha. Durante la quarta grande guerra ninja, fa parte della prima divisione sotto il comando di Darui, al quale verr\u00e0 in aiuto assieme al fratello Atsui, per combattere i risorti fratelli Kinkaku e Ginkaku. Tuttavia, alla fine viene assorbita dalla assieme al fratello. In seguito, dopo la sconfitta di Kaguya da parte di Naruto e Sasuke, lei e suo fratello vengono liberati dalla giara da Darui e Tenten. \u00c8 doppiata da Hikari Yono e Patrizia Scianca.\nKarui.\n \u00e8 una ninja che fa parte del gruppo di Samui insieme a Omoi, e con loro si recher\u00e0 a Konoha. Quando Samui chieder\u00e0 a lei e a Omoi di andare a chiedere notizie su Sasuke, si rivolgeranno a Naruto, che per\u00f2 non dir\u00e0 niente. Questo far\u00e0 arrabbiare molto Karui che lo pester\u00e0, finch\u00e9 non interverranno Omoi, Sai e Samui. Durante la guerra, Karui entrer\u00e0 a far parte della Seconda armata. Si reca poi col resto dell'Alleanza sul luogo dove Naruto, Kakashi, Gai e Killer Bee stanno combattendo contro Obito e Madara, rimanendo a supporto dell'Alleanza. Alcuni anni dopo la Quarta Guerra Mondiale Ninja, sposa Choji Akimichi, dal quale ha una figlia, Ch\u014dch\u014d.\n\u00c8 una ninja estremamente abile ma anche emozionale, molte volte irruenta e dice sempre quello che pensa. Insieme ad Omoi \u00e8 stata allieva di Killer B, da cui ha appreso l', ed \u00e8 estremamente abile nel taijutsu. \u00c8 doppiata da Yuka Komatsu da Laura Brambilla e Joy Saltarelli (ep. 309).\nOmoi.\n \u00e8 il ninja che fa parte del gruppo di Samui, insieme a Karui, e con loro si recher\u00e0 a Konoha per informare l'Hokage, che il Raikage vuole uccidere Sasuke Uchiha. Quando Samui chieder\u00e0 a lui e a Karui di andare a chiedere notizie su Sasuke, loro si rivolgeranno a Naruto, che per\u00f2 non dir\u00e0 niente. Sembra rispettare molto Naruto, visto che non ha tradito il suo compagno Sasuke. Durante la guerra fa parte della squadra d'assalto capitanata da Kankuro e affronta Deidara, Sasori e Shin, riuscendo a sconfiggerli grazie ad una mossa combinata tra lui, Kankuro e Sai. Solo nell'anime, dopo lo scontro con la spadaccina della nebbia Ameyuri Ringo, riceve in dono i suoi . Anni dopo la Quarta Guerra Mondiale Ninja, Omoi accompagna Darui, nuovo Raikage, al summit dei Cinque Kage che si tiene al Villaggio della Foglia\n\u00c8 un ninja particolarmente calmo, riflessivo, tendente spesso a fare pensieri negativi ed \u00e8 particolarmente paranoico. Assieme a Karui, \u00e8 stato allievo di Killer Bee ed \u00e8 un ottimo spadaccino. \u00c8 doppiato da Norihiko Kawamoto e Alessandro Lussiana.\nDarui.\n \u00e8, insieme a Shi, una delle due guardie del corpo del Quarto Raikage in occasione del summit tra i Kage. Partecipa agli scontri che si susseguiranno fra i membri di Alba e i ninja della Nuvola durante il summit dei Kage: l\u00ec infatti combatter\u00e0 con Suigetsu, riuscendo a sconfiggerlo. Successivamente allo scontro con l'Uchiha e alla decisione da parte dei cinque Kage di creare un unico esercito comune, gli viene conferito il rango di generale della Prima Divisione. Durante la guerra affronta con la sua divisione i fratelli Kinkaku e Ginkaku, riuscendo a sconfiggerli. Si reca poi col resto dell'Alleanza sul luogo dove Naruto, Kakashi, Gai e Killer Bee stanno combattendo contro Obito e Madara, rimanendo a supporto dell'Alleanza. Verr\u00e0 nominato Raikage alcuni anni dopo la fine della guerra.\nPossiede un fisico abbastanza muscoloso e due tatuaggi, uno per spalla, entrambi ideogrammi, uno significante , l'altro . Darui \u00e8 una persona piuttosto tranquilla, praticamente l'opposto del Raikage, che si dimostra irruente e difficile da trattenere. Porta sempre con s\u00e9 una sorta di mannaia nera di media lunghezza dalla forma rettangolare che utilizza per affrontare Suigetsu.\nIn occasione dello scontro tra Sasuke ed il Raikage, Darui mostra di saper utilizzare l'elemento dell'acqua e del fulmine e di possedere un'abilit\u00e0 innata chiamata . Inoltre \u00e8 capace di utilizzare le tecniche del del Terzo Raikage, in quanto questi ha permesso a Darui di \"tatuarsi il fulmine\" sul braccio. \u00c8 doppiato da Ryota Takeuchi e Diego Baldoin.\nShi.\n \u00e8, insieme a Darui, una delle due guardie del corpo del Quarto Raikage in occasione del summit tra i Kage. Durante lo scontro fra i membri di Alba e i ninja delle Nuvole cercher\u00e0 di localizzare Karin, ma verr\u00e0 in un primo momento fermato da Suigetsu e poi da Sasuke che lo imprigiona in un'illusione da cui si risveglier\u00e0 poco dopo. In seguito curer\u00e0 l'emorragia del Raikage causata dalla perdita del braccio sinistro. In occasione della quarta grande guerra ninja viene inserito nella Divisione Sensitiva.\nShi \u00e8 in grado di utilizzare l'elemento del fulmine, di saper usare le arti illusorie, e di percepire il chakra altrui. Dimostra abilit\u00e0 anche nelle arti mediche, visto che ferma un'emorragia causata dalla perdita del braccio sinistro al Raikage. \u00c8 doppiato da Kenji Fukuda in giapponese e da Roger Mantovani in italiano.\nMotoi.\n \u00e8 il migliore amico di Killer Bee e ninja del Villaggio della Nuvola. Inoltre \u00e8 il guardiano dell'Isola Tartaruga. In passato, dopo la morte di suo padre per mano del Bue a Otto Code, Motoi cerc\u00f2 di uccidere Bee, ma fall\u00ec nel tentativo. Da quel momento fu oppresso dal senso di colpa per aver tradito il suo amico. In seguito, Motoi diventa il guardiano dell'isola dove si sono nascosti Naruto e Killer Bee per sfuggire all'Organizzazione Alba. Qui supporta Naruto nella prima fase dell'allenamento della cascata della verit\u00e0 e, contemporaneamente, si riappacifica con Bee dopo che questi lo salva dal polipo gigante dell'isola. \u00c8 doppiato da Daichi Endo e in italiano da Roberto Accornero e Alberto Bognanni (ep. 318).\nTerzo Raikage.\n fu il del Villaggio della Nuvola. \u00c8 il padre naturale di A, il futuro Quarto Raikage, e adottivo di Bee, forza portante del Demone a Otto Code. Durante il suo regno, erano frequenti gli attacchi dell'Ottacoda e durante uno di questi attacchi affront\u00f2 da solo il demone e come risultato, al termine della battaglia, si autoinflisse una tremenda ferita al petto che in seguito divenne il suo memento. Muore durante una battaglia dove si scontra da solo con 10.000 nemici, i quali riuscirono ad abbatterlo solamente dopo tre giorni e tre notti di combattimento. Successivamente, il Raikage viene resuscitato grazie alla Tecnica di Resurrezione Impura da Kabuto ed \u00e8 costretto a prendere parte alla quarta guerra dei ninja. Viene sconfitto dopo un lungo combattimento da Naruto, il quale fa in modo che il Raikage si colpisca da solo con la sua stessa tecnica: la . Diventato inerme, viene sigillato dagli altri ninja dell'alleanza. Torner\u00e0 nell'aldil\u00e0 dopo che la tecnica verr\u00e0 sciolta da Kabuto sotto l'illusione di Itachi Uchiha.\nIl Terzo Raikage fu un ninja straordinario e il pi\u00f9 potente di tutti i Raikage, con una forza, velocit\u00e0 e resistenza straordinarie. Tra le sue abilit\u00e0 c'\u00e8 il controllo dell'Arte del Fulmine Nero e la capacit\u00e0 di utilizzare l', uno degli oggetti appartenuti all'Eremita delle Sei Vie. Proprio questa sua ultima abilit\u00e0 conferma che il Raikage possiede una grande quantit\u00e0 di chakra, in quanto l'utilizzo di questo oggetto ne richiede un consumo impressionante. Inoltre \u00e8 stato l'unico ninja in grado di rivaleggiare con un Cercoterio senza soggiogarlo tramite un'illusione. Possiede, infine, una resistenza eccezionale, tanto che nemmeno un Rasenshuriken di Naruto \u00e8 riuscito a scalfire la sua Armatura di Fulmine. La sua tecnica pi\u00f9 potente \u00e8 la , con la quale perfora senza difficolt\u00e0 muri di roccia e abbatte una ventina di nemici in un istante; inoltre pu\u00f2 ridurre il numero delle dita per avere pi\u00f9 concentrazione di chakra sulle dita rimanenti e, quindi, pi\u00f9 potenza perforante. \u00c8 doppiato da Naoki Tamanoi e in italiano da Vittorio Bestoso (ep. 260-286) e Pierluigi Astore (ep. 296-308).\nKinkaku e Ginkaku.\n e , soprannominati i , erano due fratelli ninja appartenenti al Villaggio della Nuvola, disertarono e furono conosciuti come i due pi\u00f9 pericolosi criminali del loro Paese. Secondo il Quarto Raikage, entrambi discendono dell'Eremita delle Sei Vie. Durante la creazione di Kinkaku e Ginkaku, Kishimoto si \u00e8 ispirato a due personaggi del classico della letteratura cinese \"Viaggio in Occidente\".\nRicordati come i peggiori criminali del Villaggio della Nuvola, furono inghiottiti dalla Volpe a Nove Code, dalla quale uscirono dopo due settimane. Tentarono un colpo di Stato durante una cerimonia che doveva stipulare un patto d'alleanza tra il Villaggio della Foglia e quello della Nuvola, grazie ad un attacco a sorpresa al Secondo Hokage e al Secondo Raikage, riducendo il primo in fin di vita. Furono considerati dal proprio Villaggio come ninja traditori. Morirono in circostanze sconosciute, e durante la Quarta Guerra Ninja, vengono entrambi resuscitati da Kabuto Yakushi, e combattono contro Darui, Samui e suo fratello Atsui. Alla fine Ginkaku rimane vittima della Zucca Rossa grazie ad una strategia di Darui, mentre Kinkaku viene sigillato nell'Orcio d'ambra grazie all'intervento del Team 10. Entrambi i tesori verranno poi presi da Tobi, che user\u00e0 il chakra dei fratelli per ricreare il Decacoda.\nEssendo sopravvissuti due settimane all'interno della Volpe a Nove Code mangiando la sua carne i due ninja ne escono con una immensa quantit\u00e0 di chakr\u00e0 a disposizione, inoltre questo permette loro di sfruttare lo sviluppo del manto del Demone Volpe e la formazione di sei delle nove code totali della seconda versione, rendendoli quindi delle \"semi-forze portanti\". Erano inoltre i possessori di quattro dei cinque Tesori dell'Eremita delle Sei Vie. Sono doppiati rispettivamente da Takaya Kuroda e Fumiya Yazaki e in italiano da Stefano Albertini e Roberto Accornero.\nDodai.\n \u00e8 un istruttore di giovani ninja che fa la sua prima apparizione durante il flashback del passato di Killer Bee quando, assieme al Terzo Raikage e suo figlio A, cercano un ragazzino affine a quest'ultimo, trovando cos\u00ec Killer Bee. Porta una benda sull'occhio sinistro. Durante la Quarta Guerra Ninja viene inserito nella Quarta Divisione come membro della Squadra Comunicazioni. Sembra conoscere molto bene i poteri ed il carattere del Terzo Raikage raccontandoli a Temari e Naruto. Proprio in occasione dello scontro con il Terzo Raikage, Dodai mostra di possedere l'abilit\u00e0 innata dell'Arte della Fusione, che espelle materiale sotto forma di gomma vulcanizzata. \u00c8 doppiato da Francesco Mei.\nVillaggio della Roccia.\nKakko.\n \u00e8 stato un J\u014dnin del Villaggio della Roccia. Durante la Terza Guerra Ninja lui e il suo team, composto da Mahiru e Taiseki, rapirono Rin Nohara per interrogarla tramite un genjutsu, ma vennero sconfitti da Kakashi Hatake e Obito Uchiha, giunti in soccorso della compagna di squadra. In seguito us\u00f2 l'Arte della Terra per creare un sisma all'interno della grotta dove si trovavano e caus\u00f2 una frana che seppell\u00ec Obito, apparentemente uccidendolo. Venne in seguito ucciso da Kakashi tramite il Mille Falchi.\nEra un jonin piuttosto abile, tanto che riusci a mettere in difficolt\u00e0 Kakashi anch'egli jonin seppur comunque alle prime armi. Era solito combattere con delle lame che faceva fuoriuscire a sorpresa dalle maniche del vestito ed era mediamente abile ad utilizzare l'arte della terra.\nRoshi.\n \u00e8 stato la forza portante del Gorilla a Quattro Code ed era un anziano viaggiatore appartenente al Villaggio della Roccia. Indossava una mascherina sotto gli occhi e possedeva barba e capelli rossi. Abbandonato il suo villaggio d'origine, Roshi viene attaccato e sconfitto da Kisame Hoshigaki e muore a causa dell'estrazione del Quattro Code dal suo corpo. Kabuto Yakushi resuscita Roshi con la Tecnica della Resurrezione Impura insieme alle altre forze portanti decedute e lo inserisce nell'esercito dell'Organizzazione Alba, scontrandosi con Naruto e Killer Bee. Roshi ritorna nell'aldil\u00e0 dopo che la Tecnica della Resurrezione viene annullata dallo stesso Kabuto. Grazie al suo demone, pu\u00f2 utilizzare l'Arte della Fusione, formata dall'unione degli elementi Fuoco e Terra.\nHan.\n era un ninja del Villaggio della Roccia e forza portante del Cavallo a Cinque Code. Utilizzava attacchi basati sul vapore e che indossava sempre l'. Viene ucciso quando gli viene estratto il demone da parte dell'Organizzazione Alba. Viene resuscitato da Kabuto per la Quarta grande guerra ninja come membro della squadra a sei elementi delle ex forze portanti; prima ancora di poter entrare in azione verr\u00e0 prelevato da Tobi, rendendolo una delle sue Sei Vie della Trasmigrazione. Torner\u00e0 nell'aldil\u00e0 dopo che la Tecnica della Resurrezione verr\u00e0 annullata dallo stesso Kabuto, sotto effetto di un'illusione dello Sharingan di Itachi Uchiha. \u00c8 doppiato in italiano da Gianluca Iacono.\nOonoki.\n, soprannominato , \u00e8 il del Villaggio della Roccia nonch\u00e9 il pi\u00f9 anziano tra i capi-villaggio partecipanti all'assemblea nel Paese del Ferro.\n\u00c8 un uomo molto avanti con l'et\u00e0 dalla corporatura tozza e bassa; porta i capelli lunghi sui lati e sulla nuca generalmente raccolti (\u00e8 invece calvo sulla parte superiore della testa) e sfoggia un paio di baffi molto lunghi e canuti. Altro tratto caratteristico del suo fisico \u00e8 il naso a patata, molto grosso e voluminoso. Nonostante abbia poco rispetto per chi \u00e8 pi\u00f9 giovane di lui si ricrede conoscendo Gaara e poi Naruto. \u00c8 stato allievo del Secondo Tsuchikage Muu e insieme al suo maestro si scontr\u00f2 con Madara Uchiha, venendo sconfitto.\nDurante il summit dei Kage affronta Sasuke, che sconfigge con un solo attacco; successivamente collabora nella difesa di Killer Bee e Naruto affrontando l'ex allievo Deidara sull'Isola Tartaruga. Durante la Quarta guerra ninja si scontra con il suo vecchio maestro Muu, che sconfigge con l'aiuto di Naruto e Gaara, e con il Secondo Mizukage; affronta poi Madara Uchiha assieme alla Quarta divisione, ma viene sconfitto e ridotto in fin di vita. Dopo essere stato curato da Tsunade partecipa alla battaglia contro Madara assieme agli altri Kage, venendo nuovamente sconfitto; i cinque vengono curati da Katsuyu e in seguito raggiungeranno il campo di battaglia principale dove si trovano Madara e Obito. Soggiogato dallo Tsukuyomi Infinito insieme ai suoi compagni, verr\u00e0 liberato quando Naruto e Sasuke scioglieranno l'illusione. Alcuni anni dopo la fine della guerra abdicher\u00e0 per motivi di et\u00e0, lasciando la carica alla nipote Kurotsuchi. \nOonoki \u00e8 stato l'ultimo ninja in grado di utilizzare l', tramandatagli dal suo maestro Muu: essa viene definita una , in quanto fonde contemporaneamente tre elementi (Fuoco, Terra e Vento), e permette di manipolare le molecole dando loro la possibilit\u00e0 di disintegrare qualsiasi cosa; viene inoltre considerato il pi\u00f9 grande esperto nell'Arte della Terra del suo tempo: non solo conosce tantissime tecniche che appartengono a quest'elemento, ma era anche in grado di utilizzare jutsu avanzati come quelli che modificano il peso di oggetti o persone; tali tecniche gli conferiscono anche la capacit\u00e0 di volare ad alta velocit\u00e0 e di trasmettere l'abilit\u00e0 del volo alle persone che tocca. L'enorme esperienza accumulata nel corso degli anni lo rende inoltre un avversario scaltro e avveduto, come riconosce lo stesso Madara. \u00c8 doppiato da Tomomichi Nishimura e in italiano da Tony Fuochi (ep. 199-286), Gianni Giuliano (ep. 296-340), Riccardo Rovatti (ep. 349+).\nKurotsuchi.\n \u00e8 una delle guardie del corpo del Terzo Tsuchikage e dimostra di avere un rapporto confidenziale con lui, in quanto suo nonno. In passato era amica di Deidara e fra i due c'era un rapporto quasi fraterno. Quando Sasuke combatte contro il Raikage, chiede allo Tsuchikage di andare a vedere colui che ha ucciso il . Inoltre propone allo Tsuchikage di uccidere Naruto e Killer Bee, ottenendo una risposta negativa.\nIn seguito, accompagna Oonoki a difendere le forze portanti da Deidara e Kabuto. Kurotsuchi ingaggia un breve scontro proprio con quest'ultimo e riesce ad intrappolare Kabuto, che per\u00f2 si libera e rapisce Yamato. In seguito, Kurotsuchi viene reclutata nella Seconda divisione e affronta l'esercito degli Zetsu bianchi insieme a suo padre Kitsuchi. Nell'anime aiuta inoltre la divisione di Mifune a ricatturare Deidara. Sempre nell'anime, durante il discorso di Gaara, ha un flashback in cui appare in lacrime durante la distruzione del Villaggio della Roccia ad opera di Deidara. Alcuni anni dopo la fine della guerra, assume il ruolo di , succedendo al nonno.\nKurotsuchi \u00e8 un'esperta nell'utilizzo dell'Arte della Terra ed \u00e8 in possesso dell'Arte della Fusione, grazie alla quale pu\u00f2 emettere dalla bocca calce viva, che in genere poi solidifica, raffreddandola con l'Arte dell'Acqua. \u00c8 doppiata da Hana Takeda e Rosa Leo Servidio.\nAkatsuchi.\n \u00e8 una delle guardie del corpo dello Tsuchikage. Durante il meeting dei Kage, quando Sasuke combatte contro il Raikage, decide di rimanere a proteggere lo Tsuchikage. In seguito, accompagna Oonoki a salvare le forze portanti da Kabuto e Deidara, aiutando il Kage nello scontro. In occasione della guerra viene inserito nel team della scorta dei Daimyo. Anni dopo la Quarta Guerra Mondiale Ninja, accompagna Kurotsuchi, nuova Tsuchikage, al summit dei Cinque Kage che si tiene al Villaggio della Foglia. Akatsuchi \u00e8 un ninja molto abile nell'Arte della Terra. Pu\u00f2 usare varie tecniche di tipo terra, come la , grazie alla quale pu\u00f2 far uscire rapidamente dalla bocca un golem di pietra. A dispetto della mole possiede inoltre una notevole velocit\u00e0. \u00c8 doppiato da Kenta Miyake e in italiano da Marcello Moronesi .\nKitsuchi.\n \u00e8 il generale della seconda divisione, reparto combattimento a distanza ravvicinata, figlio di Oonoki e padre di Kurotsuchi. Si presenta come un muscoloso uomo dall'aspetto estremamente grottesco molto simile ad Akatsuchi. Allo scoppio del conflitto, scova e riesce a eliminare alcuni componenti dell'armata degli Zetsu bianchi che si stavano muovendo sottoterra, dopodich\u00e9 si unisce alle divisioni uno, quattro e cinque con l'intento di chiudere a tenaglia l'esercito di Alba come stabilito dal piano di Shikaku. Si reca poi col resto dell'Alleanza sul luogo dove Naruto, Kakashi, Gai e Killer Bee stanno combattendo contro Obito e Madara, rimanendo a supporto dell'Alleanza. Kitsuchi \u00e8 un esperto di tecniche di elemento terra, grazie alle quali pu\u00f2 creare enormi formazioni rocciose in grado di bloccare esseri potenti come la Decacoda, seppur per un tempo esiguo. \u00c8 doppiato da Masafumi Kimura e Cesare Rasini, Riccardo Rovatti (ep.363+)\nGari.\n \u00e8 un ninja riportato in vita dalla Tecnica della Resurrezione Impura di Kabuto durante la quarta guerra mondiale ninja. In passato faceva parte della squadra esplosivi del Villaggio della Roccia insieme ad altri ninja, tra cui Deidara. Viene inserito in un team composto da Zabuza, Haku e Pakura, con i quali attacca la Terza Divisione comandata da Kakashi Hatake. Durante lo scontro, lui e Pakura verranno poi utilizzati per evocare la precedente generazione degli Spadaccini della nebbia, venendo, tuttavia, alla fine sigillato dalla Terza Divisione. Gari possiede l'abilit\u00e0 innata dell', con la quale riesce a far saltare in aria qualunque cosa con il solo contatto fisico. In italiano \u00e8 doppiato da Alberto Sette.\nMuu.\n \u00e8 stato il del Villaggio della Roccia e maestro di Oonoki, il Terzo Tsuchikage. Il suo corpo \u00e8 interamente coperto di bende, da cui sono lasciati fuori solo gli occhi. Durante il suo passato, ha assistito al primo meeting tra i cinque Kage, quello in cui Hashirama Senju distribu\u00ec i Cercoteri a tutti i villaggi nella speranza di creare una pace duratura, come guardia del corpo del Primo Tsuchikage. Ebbe frequenti scontri con il Secondo Mizukage ed in uno di questi scontri \u00e8 avvenuta la morte di entrambi. Durante la guerra viene resuscitato da Kabuto insieme ad altri Kage e affronta la 4\u00aa divisione dell'alleanza ninja e Oonoki, Naruto e Gaara. Viene apparentemente sigillato, ma in realt\u00e0 si \u00e8 salvato dividendosi in due corpi, e viene usato da Kabuto per evocare sul campo di battaglia Madara Uchiha. Torner\u00e0 nell'aldil\u00e0 dopo che la Tecnica della Resurrezione verr\u00e0 annullata dallo stesso Kabuto.\nHa la capacit\u00e0 di rendersi invisibile e cancellare le tracce del proprio chakra ai ninja sensitivi, oltre che percepire il chakra altrui. Ha anche il potere di combinare gli elementi di Fuoco, Terra e Vento, ottenendo cos\u00ec l'Arte della Polvere, abilit\u00e0 cos\u00ec forte da poter spazzare via in un solo colpo qualsiasi avversario. \u00c8 inoltre capace di volare e infine dimostra di potersi separare in due corpi distinti; tuttavia questa tecnica ha l'inconveniente di dimezzare ogni sua capacit\u00e0. \u00c8 doppiato da Osamu Mukai e in italiano da Andrea Bolognini (ep. 260-286) e Marco Baroni (ep. 296-340).\nPaese delle Onde.\nTazuna.\n \u00e8 il mastro costruttore del Ponte Naruto, padre di Tsunami e nonno di Inari. Egli tent\u00f2 di costruire un ponte che collegasse il Paese delle Onde alla terraferma per poter risollevare l'economia del villaggio, il che era contro gli interessi della Gato Corporation. Tuttavia Tazuna, non potendo permettersi una protezione adeguata a causa della scarsit\u00e0 di fondi, finse di aver bisogno di una scorta per proteggersi dai banditi, pagando quindi al Villaggio della Foglia il prezzo di una missione di grado C anzich\u00e9 di una missione di grado B, molto pi\u00f9 costosa. Dopo la vittoria dei ninja della Foglia su Gato, riesce a concludere il ponte, intitolandolo il . In seguito, insieme al nipote Inari, riappare per dare una mano nella ricostruzione del Villaggio della Foglia, distrutto da Pain. \u00c8 doppiato in giapponese da Takeshi Aono nella prima serie e da Shigeru Ushiyama nella seconda serie e in italiano da Maurizio Scattorin.\nGato.\n \u00e8 un potente armatore navale la cui compagnia, la , \u00e8 una facciata per coprire attivit\u00e0 illegali quali contrabbando di merci e lo spaccio di droghe. Gato ha ottenuto il controllo di tutte le rotte navali del Paese delle Onde, isolandolo dal continente e facendolo diventare povero e vessato. Egli \u00e8 responsabile dell'umiliazione e dell'uccisione di Kaiza, a causa della sua enorme popolarit\u00e0. Assolda Zabuza e Haku per uccidere Tazuna e fermare, cos\u00ec, la costruzione del ponte che avrebbe collegato il Paese delle Onde e la terraferma. Dopo la sconfitta di Zabuza, decide di ucciderlo pur di non pagarlo, ma alla fine, nonostante le numerose guardie del corpo poste alla propria protezione, viene ucciso brutalmente da Zabuza, il quale gli taglia la testa. \u00c8 doppiato da Naoki Band\u014d e Riccardo Rovatti.\nInari.\n \u00e8 il figlio di Tsunami e il nipote di Tazuna. Dopo la morte del suo padre adottivo Kaiza, Inari inizi\u00f2 ad odiarlo per quello che gli era accaduto credendo che, nel morire, lui avesse rotto la sua promessa di assicurare al paese la pace. Grazie a Naruto, alla fine capisce l'importanza dei propri desideri sul destino, e che non c'\u00e8 rischio pi\u00f9 grande di perdere una persona che si ama. Durante lo scontro finale tra Zabuza e il Team 7, Inari prende la sua balestra, e dopo aver riunito tutti gli abitanti del villaggio, li conduce contro gli uomini di Gato. In seguito, insieme a suo nonno Tazuna, riappare per dare una mano nella ricostruzione del Villaggio della Foglia, distrutto da Pain. \u00c8 doppiato da Shizuka Ishikawa e Irene Scalzo.\nVillaggio della Pioggia.\nOboro.\n \u00e8 un Genin del Villaggio della Pioggia, membro del Team Oboro, che partecipa all'esame di selezione dei Ch\u016bnin. Indossa una maschera per respirare sott'acqua ed \u00e8 specializzato in tecniche illusorie. Insieme al suo team, composto da Kagari e Mubi, attacca il Team 7 durante la seconda parte dell'esame venendo colpito al braccio sinistro da Sasuke. Da quel momento cerca con ossessione di vendicarsi. Lui e i suoi compagni vengono sconfitti successivamente dal Team 7 con l'aiuto di Kabuto. Il team di Oboro ricompare nella saga filler del Paese del T\u00e8, dove si scontrano nuovamente col Team 7, venendo sconfitti dal Rasengan di Naruto. \u00c8 doppiato da Tadasuke Oomizui e Gabriele Calindri.\nHanzo.\n, soprannominato , \u00e8 stato il leader del Villaggio della Pioggia. Coltivava il sogno di portare la pace nel mondo ninja, ma ben presto cap\u00ec che quell'obiettivo era impossibile. Da bambino gli fu inserita nel corpo una sacca contenente il veleno della salamandra nera allo scopo di creare un ninja che fosse velenoso e contemporaneamente resistente al veleno; grazie alle sue abilit\u00e0 divenne ben presto il pi\u00f9 potente ninja del Villaggio della Pioggia. In passato si scontr\u00f2 con Mifune, che sconfisse, ma decise di risparmiarlo essendo rimasto colpito dagli ideali del samurai. Durante la Seconda Guerra Ninja affront\u00f2 Jiraiya, Orochimaru e Tsunade e fu proprio lui a dare loro il titolo di , in quanto furono gli unici a sopravvivere allo scontro con lui. Temendo che Yahiko volesse prendere il suo posto, si alle\u00f2 con Danzo e distrusse la prima Organizzazione Alba; in seguito, dopo aver preso il soprannome di Pain, Nagato uccise Hanzo, i suoi familiari e tutti coloro che avevano avuto relazioni con lui, facendo terra bruciata della fazione opposta e prendendo possesso del villaggio. Viene resuscitato tramite la Tecnica della Resurrezione di Kabuto durante la Quarta guerra ninja affrontando nuovamente Mifune, da cui viene sconfitto. Ribellatosi al controllo di Kabuto, si pugnala nel suo punto debole in modo da paralizzarsi e consentire ai ninja della divisione di sigillarlo. Torner\u00e0 nell'aldil\u00e0 dopo che la tecnica verr\u00e0 annullata da Kabuto sotto l'illusione di Itachi Uchiha.\nHanzo era ritenuto uno dei ninja pi\u00f9 forti del Villaggio della Pioggia, essendosi dimostrato capace di tenere testa ai tre ninja leggendari contemporaneamente, e la sua arma segreta \u00e8 il veleno mortale che riesce a produrre dalla bocca per mezzo della sacca di veleno impiantata nel suo corpo. Il suo veleno \u00e8 in grado di paralizzare istantaneamente il suo avversario e di ucciderlo dopo due giorni; anche se vi \u00e8 immune, Hanzo non pu\u00f2 comunque permettersi di essere ferito al ventre, poich\u00e9 l'alta concentrazione del veleno che uscirebbe dalla ferita lo paralizzerebbe e darebbe la possibilit\u00e0 al nemico di ferirlo. Il veleno, inoltre, per formarsi impiega cinque minuti prima di essere poi espulso sotto forma di arma. Hanzo \u00e8 specializzato nell'utilizzo di salamandre in battaglia: la pi\u00f9 utilizzata \u00e8 , una gigantesca salamandra capace di rilasciare un veleno che intorpidisce il corpo dei nemici. Hanzo \u00e8 anche esperto nell'utilizzo di armi: infatti possiede una Kusarigama ricoperta di veleno. \u00c8 doppiato da Ikuya Sawaki e Claudio Lobbia e Andrea Lavagnino (ep. 347-348).\nYahiko.\n \u00e8 un orfano del Villaggio della Pioggia e fondatore dell'Organizzazione Alba. \u00c8 molto affezionato al suo villaggio e il suo sogno \u00e8 fermare la pioggia senza fine che imperversa sul suo villaggio, assicurare un futuro migliore ai suoi abitanti e fermare le guerre che si scatenano nel mondo. Assieme a Nagato e Konan rimase orfano da bambino e divenne allievo di Jiraiya. Dopo la partenza del Sannin i tre fondarono l'Organizzazione Alba, di cui Yahiko prese le redini allo scopo di porre fine alle guerre che dilaniavano il paese. Hanzo, temendo che volesse prendere il suo posto, gli tese un'imboscata con l'aiuto di Danzo Shimura e degli Anbu di Konoha e Yahiko, per salvare Konan, rapita dal leader del Villaggio della Pioggia, si uccise; prima di morire disse all'amico Nagato che lui diverr\u00e0 il \"messia\". Dopo la sua morte Nagato user\u00e0 il suo corpo come dei Sei Sentieri di Pain.\nYahiko aveva un'affinit\u00e0 con l'elemento acqua e anche il Regno Divino sembra averla conservata, infatti \u00e8 in grado di controllare la pioggia col suo stato d'animo. \u00c8 doppiato in giapponese da Ken'y\u016b Horiuchi e Wataru Hatano da bambino e in italiano da Davide Albano.\nVillaggio del Suono.\nZaku Abumi.\n fu un ninja Genin del Villaggio del Suono, membro del Team del Villaggio del Suono, inviato da Orochimaru a Konoha in occasione degli esami di selezione dei Ch\u016bnin nel Villaggio della Foglia. Indossa una camicia beige su cui \u00e8 inciso il kanji e una sciarpa intorno al collo. \u00c8 molto arrogante e sicuro dei suoi poteri. Ritiene che non ci sia nessuno in grado di batterlo.\nZaku \u00e8 un orfano senzatetto costretto a rubare per sopravvivere fin quando Orochimaru non lo prese sotto la sua protezione. Insieme ai suoi compagni di squadra, Dosu e Kin, partecipa agli esami di selezione dei Ch\u016bnin per uccidere Sasuke Uchiha. Tuttavia, durante la missione, Zaku viene sconfitto dall'Uchiha che, in preda al potere del Segno maledetto, gli rompe entrambe le braccia e lo costringe alla ritirata. In seguito, durante lo scontro con Shino Aburame, Zaku supera il dolore della ferita alla spalla e riesce a usare il braccio per difendersi dall'avversario. Tuttavia le braccia gli vengono tranciate dal contrattacco di Shino. Viene poi utilizzato come sacrificio da Orochimaru per la Tecnica della Resurrezione.\n\u00c8 stato fisicamente modificato con migliorie artificiali per aumentare le proprie capacit\u00e0: all'interno delle sue braccia sono stati inseriti tubi cavi riempiti di aria che gli permettono di lanciare combinazioni di aria pressurizzata, chakra e suoni. Pu\u00f2 utilizzare l', ovvero una tecnica che pu\u00f2 produrre onde supersoniche o variare la pressione atmosferica, arrivando a spaccare persino una roccia. Inoltre \u00e8 una tecnica che congiunge l'attacco alla difesa, essendo anche in grado di respingere armi da lancio o avversari. Immettendo dell'aria nel terreno, lo pu\u00f2 gonfiare fino a renderlo un morbido cuscino utile per attutire rovinose cadute. \u00c8 doppiato da Keiji Okuda e Luca Semeraro.\nDosu Kinuta.\n era un genin del Villaggio del Suono e partecip\u00f2 all'esame di selezione dei Ch\u016bnin a Konoha insieme ai suoi compagni di squadra Zaku Abumi e Kin Tsuchi. Dosu era una persona gelosa e tent\u00f2 di uccidere Sasuke dopo essersi reso conto che le vere intenzioni di Orochimaru non erano quelle che gli erano state dette. Sembra essere molto leale nei confronti di Zaku e viceversa; dopo che Zaku fu sconfitto da Shino Aburame perdendo entrambe le braccia, Dosu gli promise che l'avrebbe vendicato. Dosu e Zaku non hanno una grande simpatia per Kin soprattutto dopo essere stata posseduta da Ino Yamanaka e sconfitta da Shikamaru Nara loro cercano persino di attaccarla una volta, dicendo che sarebbero disposti a uccidere un loro compagno di squadra se dovessero farlo.\nDurante l'apparizione di Kabuto, Dosu attacc\u00f2 quest'ultimo per dimostrare la sua forza, riuscendolo a ferire con il suo amplificatore e ferendolo all'orecchio. Durante la seconda prova d'esame cerc\u00f2 di uccidere Sasuke Uchiha, ma il ninja fu protetto da Sakura, Rock Lee, il Team 10 ed infine Sasuke stesso, risvegliatosi col Segno Maledetto e che port\u00f2 alla ritirata del team del Suono. Negli scontri preliminari della seconda prova, Dosu sconfisse rapidamente Choji, ma dopo questo, per dimostrare le proprie capacit\u00e0 ad Orochimaru, cerc\u00f2 di uccidere Gaara in modo da combattere direttamente contro Sasuke nella terza prova. Non rendendosi conto con quale mostro stava andando a combattere, viene ucciso da un attacco rapido di Gaara, senza la possibilit\u00e0 di reagire.\nDosu era dotato di uno speciale dispositivo, posizionato sul suo avambraccio destro, in grado di amplificare le onde sonore facendo aumentare notevolmente la potenza dei suoi attacchi, andando ad influire sull'equilibrio e la resistenza dell'avversario danneggiandogli il timpano oppure condensando il suono in un'unica onda che pu\u00f2 successivamente scagliare contro l'avversario per danneggiarlo dalla forza causata dalla pressione del suono, ma \u00e8 anche utile per distruggere ostacoli di grandi dimensioni come grandi tronchi. Con l'onda d'urto creata dal congegno del braccio destro, Dosu Kinuta danneggia i timpani dell'avversario. Chi subisce l'attacco, anche se non riporta esternamente delle ferite, perde l'equilibrio, tanto da non riuscire nemmeno a reggersi in piedi. \u00c8 doppiato da Daisuke Egawa, Daniele Demma e Alessandro Campaiola in Naruto Shippuden (ep. 308).\nKin Tsuchi.\n era una Genin del Villaggio del Suono e partecip\u00f2 agli esami di selezione dei Ch\u016bnin al Villaggio della Foglia insieme ai suoi compagni di squadra Zaku Abumi e Dosu Kinuta. Insieme a Zaku e Dosu, tent\u00f2 di uccidere Sasuke durantne la seconda prova dell'esame, fallendo. Negli scontri preliminari della terza prova dell'esame Ch\u016bnin si dovette confrontare con Shikamaru Nara, che la sconfisse con l'uso della Tecnica del controllo dell'ombra. Kin muore quando Orochimaru la usa come sacrificio per la Tecnica della Resurrezione Impura. \u00c8 doppiata da Akiko Koike e Rosa Leo Servidio.\nYoroi Akado.\n \u00e8 un ninja di rango sconosciuto al servizio di Orochimaru e membro del team di Kabuto Yakushi. Dopo aver superato la prima e la seconda prova dell'esame, si ritrova a confrontarsi contro Sasuke durante i preliminari della terza prova, perdendo lo scontro. Riappare in seguito, insieme a Misumi, al servizio di Amachi nella saga filler del Paese del Mare. Si scontra prima con Naruto, riuscendo a sconfiggerlo grazie alla sua abilit\u00e0, e poi con Shino, da cui viene sconfitto. Yoroi possiede l'abilit\u00e0 di assorbire il chakra dell'avversario con il solo contatto fisico usando soltanto il palmo della mano. \u00c8 doppiato in giapponese da Takuya Kirimoto (esami ch\u016bnin) e Anri Katsu (Paese del Mare) e in italiano da Alberto Sette.\nMisumi Tsurugi.\n fa parte del team del Villaggio del Suono che partecipa agli esami di selezione dei Ch\u016bnin come Team del Villaggio della Foglia insieme ai suoi compagni di squadra Kabuto Yakushi e Yoroi Akado. Partecipa agli esami di selezione dei Ch\u016bnin, affrontando Kankuro nei preliminari della terza prova, da cui verr\u00e0 sconfitto. Riappare in seguito come alleato di Isaribi insieme a Yoroi Akado nella saga filler del Paese del Mare. Misumi possiede una speciale abilit\u00e0 che gli permette di ignorare i limiti posti dalle articolazioni e controllare a piacimento il proprio corpo. In combattimento \u00e8 utile per immobilizzare l'avversario usando gli arti snodabili, la seconda fase dell'attacco \u00e8 lo stritolamento. \u00c8 doppiato da Kunihiro Kawamoto e Alberto Sette.\nGuren.\n \u00e8 una donna sadica e senza piet\u00e0 ed \u00e8 una dei seguaci pi\u00f9 fedeli ad Orochimaru. Compare solo nell'anime. Guren, fin da bambina, ha sempre nutrito un'ammirazione smisurata per Orochimaru obbedendo ad ogni suo ordine senza proteste fino ad uccidere una donna che poco prima le aveva salvato la vita. Quando Kabuto propone ad Orochimaru di utilizzare la tecnica di reincarnazione su un nuovo corpo, Guren arriva troppo tardi per diventare il nuovo contenitore del suo maestro e scopre che la sua prossima scelta \u00e8 Sasuke Uchiha. Viene poi ingaggiata da Orochimaru per scortare Yukimaru in un lago in cui vive il Demone a Tre code, in modo tale che il ragazzo possa controllarlo. Se la missione avr\u00e0 successo, Orochimaru promette a Guren di prenderla in considerazione come nuovo contenitore al posto di Sasuke. Durante la missione, Guren inizia ad affezionarsi al ragazzo, ma allo stesso tempo \u00e8 costretta a combattere contro i ninja della Foglia che, come Orochimaru, vogliono catturare il Demone a Tre code, decidendo di proteggere Yukimaru da Orochimaru, in quanto quest'ultimo vuole solo utilizzare il ragazzo per i suoi scopi. Durante lo scontro finale, Guren decide di sacrificarsi pur di proteggere Y\u016bkimaru, imprigionandosi insieme al suo avversario Rinji utilizzando la sua abilit\u00e0 innata. In seguito viene liberata da Gozu e, insieme a quest'ultimo e Yukimaru, decide di cominciare una nuova vita lontana da Orochimaru.\nGuren \u00e8 in possesso di una abilit\u00e0 innata, l'Arte del Cristallo, che ha la capacit\u00e0 di cristallizzare qualsiasi cosa intorno a lei ad eccezione di chakra, dell'ossigeno puro e del fuoco. Inoltre, Guren ha dimostrato di essere capace di modellare il cristallo a suo piacimento, usandolo sia per intrappolare il suo avversario sia per creare armi ed armature. \u00c8 doppiata da Eri Miyajima e Patrizia Salmoiraghi.\nSuigetsu Hozuki.\n \u00e8 un ex cavia di Orochimaru e membro del Team Falco. Suigetsu \u00e8 un uomo alto, magro, coi capelli lisci di colore bianco con sfumature blu, occhi viola e dei denti simili a quelli di uno squalo. Solitamente, Suigetsu indossa una maglietta viola senza maniche, dei pantaloni grigi e una cintura del medesimo colore. Porta con s\u00e9 anche la Mannaia Decapitatrice che tiene dietro la schiena. Suigetsu si dimostra come un ragazzo piuttosto arrogante e spaccone e non va d'accordo n\u00e9 con Karin n\u00e9 con Jugo.\nNacque nel Villaggio della Nebbia e, insieme a suo fratello Mangetsu, desiderava diventare membro dei sette Spadaccini della Nebbia. In breve tempo divenne uno dei ninja pi\u00f9 promettenti del Villaggio della Nebbia, tanto da essere considerato il successore di Zabuza Momochi. Dopo la morte del fratello Mangetsu e lo scioglimento del gruppo dei sette spadaccini, Suigetsu decise di recuperare tutte le spade appartenute al gruppo per poi ricostruirlo e assumerne il ruolo di capo. Fu catturato da Orochimaru, il quale lo sottopose a molti esperimenti con l'obbiettivo di studiare l'abilit\u00e0 innata del clan Hozuki. Suigetsu viene liberato da Sasuke dopo la morte di Orochimaru ed entra a far parte del Team Falco fondato dall'Uchiha riuscendo a recuperare Mannaia decapitatrice. In seguito si unisce all'Organizzazione Alba insieme al resto del Team Falco, col quale affronta Killer Bee, riuscendo a catturarlo. Si recher\u00e0 insieme al Team Falco nel paese del Ferro allo scopo di uccidere Danzo ma verr\u00e0 catturato finch\u00e9 non riesce ad evadere e recarsi al Villaggio della Foglia insieme a Sasuke e Orochimaru. In seguito andr\u00e0 sul campo di battaglia della quarta grande guerra ninja, aiutando Orochimaru a salvare i Kage insieme a Karin.\nSuigetsu appartiene al clan Hozuki e, per questo, ha il potere di fondersi con l'acqua e manovrarla a suo piacimento. \u00c8 molto dotato nel combattimento corpo a corpo e nell'utilizzo delle spade. Inoltre \u00e8 in grado di usare la Tecnica della Pistola acquatica, che consente di sparare dall'indice un vero e proprio proiettile acquatico capace di perforare senza fatica un corpo umano. \u00c8 doppiato da Takashi Kondo e Ruggero Andreozzi.\nKarin Uzumaki.\n \u00e8 una ninja traditore del Villaggio dell'Erba, originaria del Clan Uzumaki. Karin \u00e8 una ragazza dal carattere forte e autoritario. Ha una forte infatuazione per Sasuke Uchiha e non lo nasconde, mentre non va d'accordo n\u00e9 con Suigetsu, con cui bisticcia di continuo, n\u00e9 con Jugo.\nKarin apparteneva al Villaggio dell'Erba e partecip\u00f2 agli esami di selezioni dei Ch\u016bnin nel Villaggio della Foglia durante i quali fu salvata da Sasuke da un orso gigante nella Foresta della Morte. Dopo la distruzione del suo villaggio, Karin si un\u00ec ad Orochimaru diventando la guardiana del nascondiglio Sud. In seguito, dopo la morte di Orochimaru, Karin viene arruolata da Sasuke Uchiha nel Team Serpe. Dopo la morte di Itachi, Karin entra a far parte dell'Organizzazione Alba che gli assegna la cattura di Killer Bee insieme al resto del Team Falco, uscendo vittoriosa dallo scontro. In seguito, accompagna Sasuke al summit dei Kage nel Paese del Ferro per uccidere Danzo Shimura; qui Karin cerca di individuare pi\u00f9 velocemente possibile la posizione di Danzo, ma viene ostacolata da Fuu. In seguito viene messa in salvo da Tobi, che la porta da Danzo dopo averle fatto curare Sasuke, stremato dopo lo scontro con quattro Kage. Durante lo scontro tra Sasuke e il leader della Radice, Karin viene presa in ostaggio da Danzo stesso e colpita volontariamente da un Mille Falchi di Sasuke, utilizzato per mettere definitivamente ko il reggente Sesto Hokage. Karin viene poi salvata da Sakura e portata al Villaggio della Foglia, dove viene rinchiusa e interrogata. Dopo essere fuggita, si recher\u00e0 poi sul campo di battaglia per supportare Sasuke e Orochimaru. Alcuni anni dopo la fine della guerra, Karin ha assistito Sakura al suo parto, e come segno di gratitudine le fu regalato il cordone ombelicale della neonata Sarada Uchiha, che custodisce gelosamente nel suo cassetto della scrivania. In un tempo imprecisato ritorn\u00f2 a lavorare per Orochimaru.\nKarin \u00e8 capace di percepire il chakra delle persone a una distanza eccezionalmente ampia, sa valutarne la forza e la quantit\u00e0 determinando quanto sia pericoloso il nemico e, se conosce le persone, \u00e8 in grado di distinguere facilmente a chi il chakra appartenga. Il suo chakra ha inoltre propriet\u00e0 mediche: chiunque riesca ad assorbirlo pu\u00f2 curare le proprie ferite. \u00c8 inoltre capace di determinare se una persona dica o no la verit\u00e0 tramite l'analisi del flusso del chakra. Durante la Quarta Grande Guerra Ninja, quando Karin percepisce Sasuke in fin di vita, risveglia il suo vero potere evocando delle catene di chakra simili a quelle di Kushina Uzumaki. \u00c8 doppiata da Kanako Tojo e Claudia Penoni.\nJugo.\n \u00e8 un ninja reclutato da Orochimaru nel Villaggio del Suono, oltre che membro del Team Falco. Jugo \u00e8 un ragazzo alto, muscoloso con capelli arancioni appuntiti. I suoi occhi sono di colore rosso-arancio. Egli possiede dei pantaloni neri e indossa un mantello avvolto attorno a s\u00e9 perch\u00e9 la sua misura sproporzionata gli \u00e8 difficile trovare vestiti della sua misura. Jugo \u00e8 dotato di una doppia personalit\u00e0: mentre la prima \u00e8 calma e pacifica, la seconda \u00e8 completamente dominata dall'ira ed \u00e8 quella che prende sempre il sopravvento.\nIncontr\u00f2 Kimimaro, un servitore di Orochimaru, con cui nacque un rapporto d'amicizia. Dopo la morte di Kimimaro, Jugo si rifugi\u00f2 nel Nascondiglio del Nord per placare la sua sete di sangue. Viene in seguito liberato da Sasuke che lo recluta nel Team Serpe. Insieme al Team Falco, si scontra con Killer Bee, riuscendo a catturarlo. In seguito, accompagna Sasuke all'assemblea dei Kage nel Paese del Ferro per uccidere Danzo, dove viene catturato. Durante la quarta grande guerra ninja, Jugo riesce a liberarsi dalla prigione nel Paese del Ferro e si reca insieme a Suigetsu da Sasuke e Orochimaru. Dopo che Orochimaru resuscita i precedenti Hokage, si dirige sul campo di battaglia insieme a Sasuke, aiutandolo nello scontro con Obito.\nJugo \u00e8 il primo guerriero in possesso del Segno maledetto, nato da un suo speciale enzima. Jugo dimostra di avere un controllo assoluto sul segno e di trasformarsi sia parzialmente che completamente, modificando anche la struttura del proprio corpo. Jugo \u00e8 in grado di parlare con gli animali e in particolar modo con gli uccelli, abilit\u00e0 spesso usata per raccogliere informazioni. Un'altra abilit\u00e0 speciale di Jugo \u00e8 quella di donare carne ad altri esseri umani in maniera tale da curare ferite anche gravi. Inoltre \u00e8 anche in grado di assorbire carne da altri esseri umani per rigenerare o guarire parti del corpo in pessime condizioni. Kabuto rivela che le sue abilit\u00e0 derivano dal suo clan, che possiede la capacit\u00e0 di assorbire l'energia naturale, ma non essendo capaci di controllarla finiscono con l'impazzire e trasformarsi in mostri assetati di sangue. \u00c8 doppiato da Shuhei Sakaguchi in giapponese, da Andrea Bolognini e Paolo Vivio (ep.326-348) in italiano.\nAltri personaggi.\nHagoromo Ootsutsuki.\n, chiamato anche , \u00e8 stato il capostipite di tutti i ninja e il pi\u00f9 potente mai esistito, oltre che la prima forza portante del Demone Decacoda. Egli avrebbe creato tutte le arti ninja conosciute. Ha la pelle bianca e i capelli castani, sulla testa ha due protuberanze simili a delle corna, ereditate dalla madre. Indossa un kimono lucente che arriva fino ai piedi, con un disegno sulla parte alta del vestito che rappresenta sei Tomoe nere abbinate ai pantaloni neri. Nel mondo di Naruto \u00e8 una figura mitica, la cui esistenza passata \u00e8 considerata da alcuni solo una leggenda.\nFiglio della principessa Kaguya Ootsutsuki, lui ed il fratello Hamura furono i primi esseri umani nati con il chakra. Secoli prima dell'inizio della storia, i due affrontarono la madre, ormai impazzita per il troppo potere, in battaglia per poi sigillarla. Dopo essere diventato la forza portante della Decacoda, Hagoromo distribu\u00ec il chakra a tutte le creature della terra, istruendole attraverso il Ninshu. Hagoromo ebbe poi due figli: Indra e Ashura. Il maggiore, Indra, eredit\u00f2 gli occhi del padre, ed era convinto che per ottenere la pace fosse necessaria la forza; il minore, Ashura, invece, credeva che per avere la pace fosse necessario l'amore e la cooperazione. Poco prima di morire, l'Eremita divise il chakra della Bestia Decacoda in nove parti, conosciute come gli attuali nove cercoteri, e sigill\u00f2 il suo corpo con il Chibaku Tensei, intrappolandolo in un'enorme massa di rocce, che sar\u00e0 poi conosciuta come la Luna e scelse Ashura come suo successore, incaricandolo di portare la pace nel mondo col chakra. Questa decisione port\u00f2 per\u00f2 conflitti tra i due figli, i cui discendenti (gli Uchiha e i Senju) hanno continuato a rivaleggiare per secoli.\nDurante la quarta grande guerra ninja, lo spirito di Hagoromo compare in sogno a Naruto e Sasuke, donando loro parte dei suoi poteri ed affidando loro la missione di fermare Madara. In seguito, dopo l'attivazione dello Tsukuyomi Infinito e la rinascita di Kaguya, si manifesta ai quattro precedenti Hokage da quello che resta del corpo di Madara, e insieme a loro e agli spiriti dei precedenti kage richiamer\u00e0 dalla dimensione di Kaguya il Team 7 e i cercoteri alla fine della battaglia contro quest'ultima. Subito dopo l'inizio dello scontro fra Naruto e Sasuke, torner\u00e0 nell'aldil\u00e0 insieme agli spiriti dei kage.\nEra in possesso del Rinnegan e capace di utilizzare il chakra in tutte le sue varianti, dando vita a tutte le tecniche esistenti, tra le quali la tecnica migliore di Pain, il Chibaku Tensei, che lo stesso Nagato definisce imparagonabile in confronto alla sua, poich\u00e9 quella dell'Eremita era molto pi\u00f9 potente e con un raggio d'azione molto pi\u00f9 ampio. Possedeva un Izanagi perfetto, dovuto alla combinazione di chakra Yin e Yang, grazie al quale riusc\u00ec a creare i cercoteri in cui infuse il chakra del Decacoda. Inoltre \u00e8 stato il creatore dei cinque tesori. In quanto Forza Portante del Decacoda, possedeva inoltre un enorme quantit\u00e0 di chakra e poteva utilizzare le Gudodama, ammassi di chakra che derivano dalla fusione dei cinque elementi base (Fuoco, Vento, Fulmine, Terra, Acqua) pi\u00f9 il chakra Yin e Yang. \u00c8 doppiato da T\u014dru Nakane e in italiano da Oliviero Dinelli (ep. 329). \nIzuna Uchiha.\n \u00e8 un membro del clan Uchiha e fratello minore di Madara Uchiha. Insieme a quest'ultimo, Izuna \u00e8 stato il primo ninja a sviluppare lo Sharingan ipnotico. Izuna fu uno dei cinque figli di Tajima Uchiha e affront\u00f2 numerose volte in combattimento i membri del clan Senju. Divenuto adulto, Izuna fu il primo tra gli Uchiha, assieme a suo fratello, a sviluppare lo Sharingan ipnotico, dopo la morte di una persona a lui cara. Con il passare del tempo, grazie a questa sua abilit\u00e0 oculare, riusc\u00ec ad accrescere fama e influenza del clan e continu\u00f2 a combattere al fianco del fratello, tanto che vennero nominati capi del clan anche se, rispetto al fratello maggiore, Izuna ebbe una posizione subordinata. Mor\u00ec in uno scontro con Tobirama Senju, donando in punto di morte gli occhi al fratello.\nDaimyo del Paese del Fuoco.\nIl \u00e8 il governatore del Paese del Fuoco. \u00c8 sposato con Madame Shinji, il cui gattino sperduto verr\u00e0 ritrovato prima dal Team di Naruto ed alcuni anni dopo da quello di Konohamaru. Ha dimostrato pi\u00f9 volte di avere una certa preferenza per Jiraiya come Hokage. Dopo l'attacco di Pain \u00e8 costretto a decidere il nuovo Hokage che sostituir\u00e0 Tsunade. In questa occasione, nonostante inizialmente sia in favore di Kakashi come nuovo Hokage, decide di dare fiducia a Danzo Shimura, nominandolo Sesto Hokage. Riappare mentre si appresta a nominare Kakashi come Hokage, venendo fermato in quanto Tsunade si risveglia dal coma. Successivamente, insieme agli altri daimyo, decide di approvare l'alleanza shinobi. Durante la guerra lui e gli altri daimyo vengono messi sotto sorveglianza da una squadra guidata da Mei Terumi in caso di rampimento da parte dell'Organizzazione Alba. \u00c8 doppiato da Yoshiyuki Kaneko.\nFuu.\n era una ninja del Villaggio della Cascata ed \u00e8 stata la forza portante dell'Insetto a Sette Code. Fuu indossava una clip nei suoi capelli verdi e aveva gli occhi marroni. Il suo equipaggiamento ninja consisteva in una camicia bianca alta, bracciali bianchi, e una cintura a rete e il coprifronte del Villaggio della Cascata. Viene uccisa quando le viene estratto il demone da parte dell'Organizzazione Alba. Viene resuscitata da Kabuto per la quarta grande guerra ninja, scontrandosi con Naruto e Killer Bee. Torna nell'aldil\u00e0 dopo che la Tecnica della Resurrezione verr\u00e0 annullata dallo stesso Kabuto. Ha la capacit\u00e0 di espellere dalla bocca della polvere luminosa in grado di accecare l'avversario. \u00c8 doppiata da Ry\u014dko Shiraishi.\nMifune.\n \u00e8 il generale dei samurai del Paese del Ferro, oltre che moderatore del summit dei Kage. Indossa sempre un turbante che nasconde una ferita infertagli da Hanzo quando era giovane. Mifune \u00e8 un uomo calmo, intelligente, umile e riflessivo i cui ideali si basano fortemente sul concetto di armonia.\nIn passato si scontr\u00f2 in combattimento con Hanzo delle Salamanadre, da cui venne sconfitto, ma risparmiato, dal momento che Hanzo fu molto colpito dagli ideali del samurai. Mifune ha l'incarico di moderare il summit dei Kage e di decidere il capo della Grande Alleanza tra le cinque grandi nazioni, venendo per\u00f2 soggiogato dallo Sharingan di Danzo, il quale ha intenzione di prendere il comando dell'alleanza, ma l'imbroglio viene scoperto e fermato da Ao. Dopo lo scioglimento dalla tecnica illusoria di Danzo, Mifune nomina il Raikage capo della grande alleanza e si allea con i paesi ninja per fermare l'Organizzazione Alba. Successivamente viene quindi decisa un'alleanza tra le cinque grandi nazioni ed i samurai del Paese del Ferro, per cui viene creato un unico grande esercito comune e gli viene assegnato il rango di comandante della quinta divisione. Durante la guerra, Mifune interviene in aiuto della squadra d'assalto comandata da Kankuro ed affronta Hanzo la Salamandra, uscendo stavolta vincitore dallo scontro. Infine si recher\u00e0 sul campo di battaglia principale assieme al resto dell'alleanza ninja in aiuto di Kakashi, Gai, Naruto e Killer Bee che si trovano a fronteggiare Madara e Obito.\nMifune \u00e8 un fortissimo spadaccino, possessore della spada chiamata Kurosawa. \u00c8 conosciuto soprattutto per essere un abilissimo maestro nell'arte marziale giapponese conosciuta con il nome di iaid\u014d, la tecnica di estrazione della spada, che gli offre una velocit\u00e0 impressionante, tanto da anticipare il nemico nel componimento dei sigilli e non permettergli di utilizzare una qualsiasi tecnica che necessiti la loro composizione. Questo \u00e8 il motivo per cui si dice che su di lui le arti magiche non funzionino. Oltre a questo \u00e8 in grado di trasmettere il chakra sulla sua spada ed \u00e8 immune ai veleni. \u00c8 doppiato da Katsumi Ch\u014d e Giovanni Battezzato.\nIndra Ootsutsuki.\n era il figlio maggiore di Hagoromo Ootsutsuki, nonch\u00e9 il pi\u00f9 talentuoso dei suoi due figli. La sua storia viene raccontata da Tobi a Naruto nel Paese del Ferro e successivamente da Hagoromo a Naruto e Sasuke. Era convinto che per mantenere la pace nel mondo fosse necessario usare la forza, motivo per il quale il padre scelse come suo successore il fratello Ashura. Questo dar\u00e0 vita ad una guerra tra i due fratelli che si protrarr\u00e0 per secoli anche dopo la loro morte tra i loro discendenti. In realt\u00e0 Indra fu manipolato dallo Zetsu nero, desideroso di risvegliare la madre Kaguya, che lo spinse a cercare di ottenere lo stesso potere di suo padre. Da Indra discende il Clan Uchiha e Madara ne fu la reincarnazione precedente a Sasuke.\nIndra \u00e8 un ragazzo alto con i capelli castano scuro e lunghi, con due ciuffi legati da un nastro ai lati della faccia. Gli occhi sono sottili e contornati da una linea blu. Indossa un kimono simile a quello di Hagoromo, bianco, con il collo alto e una serie di tomoe neri attorno a quest'ultimo. Indra \u00e8 in grado di utilizzare lo Sharingan e la sua evoluzione, lo Sharingan Ipnotico, grazie al quale pu\u00f2 usare il Susanoo. La sua arma \u00e8 una katana che viene spesso mostrata legata alla sua schiena. \u00c8 doppiato in giapponese da Takashi Kond\u014d e Arisa Shida da bambino.\nAshura Ootsutsuki.\n era il figlio minore dell'Eremita delle Sei Vie e fratello di Indra Otsutsuki. L'aspetto \u00e8 simile a quello di Naruto, con i capelli corti e castani, due ciuffi legati da nastri ai lati della faccia e un carattere esuberante e amichevole. Alla fronte porta una fascia bianca e indossa un kimono simile a quello del padre, bianco, con collo alto, tomoe disegnati attorno a quest'ultimo.\nNel manga viene inizialmente citato da Tobi mentre parla con Naruto nel Paese del Ferro ed in seguito viene narrata la sua storia e quella di Indra da Hagoromo Otsutsuki a Naruto e Sasuke nelle loro menti, durante lo scontro con Madara Uchiha. In questo frangente \u00e8 visto utilizzare un avatar simile alla forma assunta da Kurama quando viene richiamato da Naruto. Visse sempre all'ombra del fratello maggiore, molto pi\u00f9 abile di lui fin da piccolo, ma in seguito, riponendo fiducia nei suoi compagni, miglior\u00f2 e divenne un ninja molto potente. Il suo ideale, proprio per questo, era che per mantenere la pace nel mondo fosse necessario l'amore. Questo \u00e8 il motivo che porter\u00e0 Hagoromo a scegliere lui come suo successore, scatenando l'ira di Indra e la conseguente guerra che si protrarr\u00e0 per secoli dopo la loro morte. Da Asura discende il Clan Senju e il Primo Hokage ne fu la reincarnazione precedente a Naruto. Come il fratello in combattimento fa ricorso ad una katana. \u00c8 doppiato in giapponese da \u014cki Sugiyama e Momoko \u014chara da bambino.\nHamura Ootsutsuki.\n era il figlio minore di Kaguya Ootsutsuki e quindi fratello minore di Hagoromo. Insieme al fratello, fu il primo essere umano ad essere nato in possesso del chakra. Nel manga viene detto di lui che aiut\u00f2 il fratello nel sigillare la Decacoda grazie al Chibaku Tensei in quella che venne poi conosciuta come la Luna. Dopo averla sigillata Hamura decider\u00e0 di vegliarla nel luogo in cui era stata sigillata, ossia la Luna.\nNel film \"\", ambientato prima dell'ultimo capitolo del manga, viene rivelato che Hamura fu il capostipite del Clan Hyuga e del Clan Ootsutsuki, come Hagoromo lo fu dei Senju e degli Uchiha. Prima di morire chiese al suo clan di distruggere la Terra facendovi schiantare la Luna qualora il ninshu creato da suo fratello avesse trasformato i terrestri in individui avidi e malvagi. L'antagonista principale del film, Toneri Ootsutsuki, metter\u00e0 in atto questa richiesta, ma sar\u00e0 sconfitto da Naruto Uzumaki.\nLa sua pelle \u00e8 bianca, i capelli argentei e sulla testa ha due protuberanze simili a delle corna, ereditate dalla madre. Indossa un kimono lucente che arriva ai piedi, con un disegno sulla parte alta del vestito che rappresentava sei Tomoe nere abbinate a pantaloni neri. Una particolarit\u00e0 \u00e8 l'assenza delle sopracciglia.\nHamura \u00e8 in possesso del Byakugan, ereditato dalla madre, con la quale aveva una visione a 360 gradi, ad eccezione di un punto cieco, poteva vedere il chakra e i punti di fuga. Dal film si apprende poi fosse in grado di farlo evolvere nel Tenseigan e di poterne quindi sfruttare la modalit\u00e0 chakra. Possedeva inoltre il potere yin delle Sei Vie grazie al quale aveva, assieme al fratello, sigillato al Decacoda. \u00c8 doppiato da Yoshimasa Hosoya.\nShin Uchiha.\n \u00e8 il nemico principale della miniserie spin-off \"Naruto Gaiden: Il settimo hokage e la primavera scarlatta\" e si presenta come un uomo calvo con Sharingan piantati ovunque nel suo corpo. Il suo occhio destro ha le palpebre cucite, motivo per cui non pu\u00f2 essere chiuso. Indossa un mantello dell'Organizzazione Alba, intenzionato a ricostruirla, e vuole vendicare l'onta del Clan Uchiha uccidendo Sasuke. Nonostante il nome lui non fa parte del clan ma \u00e8 un esperimento di Orochimaru; il suo braccio destro \u00e8 stato trapiantato a Danzo Shimura perch\u00e9 potesse usare la tecnica di Izanagi. Nel manga compare alla torre in cui si sono dati appuntamento Sasuke e Naruto con uno dei suoi cloni, intenzionato a rapire Sarada, la figlia di Sasuke, e dopo un breve combattimento ferisce entrambi, ma Sarada viene salvata dall'intervento di Sakura che mette fuori combattimento Shin, costretto, per mezzo di una creatura, a teletrasportarsi nel suo covo, dove sostituisce gli organi danneggiati con quelli di uno dei cloni. A questo punto intervengono Naruto, Sasuke, Sarada e Chocho per salvare Sakura, ma non combattono contro l'uomo perch\u00e9 i suoi cloni, moltiplicatisi, si ribellano e lo uccidono.\nShin possiede svariati Sharingan, impiantati anche nei suoi cloni e in una strana creatura con un occhio solo, probabilmente un esperimento fallito. Inoltre pu\u00f2 attivare lo Sharingan ipnotico, cosa che consente a lui e i suoi cloni di controllare a distanza le armi con la telecinesi dopo avervi impresso un marchio. La piccola creatura monocola \u00e8 inoltre in grado di utilizzare una tecnica simile al Kamui."}
{"id": "1337835", "revid": "35804", "url": "https://it.wikipedia.org/wiki?curid=1337835", "title": "Sinnfeiner", "text": ""}
{"id": "1337840", "revid": "767487", "url": "https://it.wikipedia.org/wiki?curid=1337840", "title": "Stefano Sbarra", "text": "Romano di Monteverde, inizia la sua avventura cestistica nel suo quartiere, che in seguito si riveler\u00e0 culla di diversi giocatori della serie A romana: De Angelis, Vitali, Cistulli, Sensolini, Menichetti..\nCarriera.\nDopo aver giocato nelle giovanili del Basket Roma, con un secondo posto in Italia cadetti, un terzo posto juniores un titolo Italiano juniores ed un 5\u00ba posto agli Europei con la Nazionale juniores, esordisce in serie A con la S.S.Lazio (nota anche come Eldorado Lazio) nel 1979-80. Mostra subito buone qualit\u00e0 ed infatti dopo due anni di A1 e A2 viene acquistato dall'allora Virtus Banco di Roma. Nel primo anno gioca titolare nella squadra allenata da Giancarlo Asteo con ottimi risultati, ma l'anno successivo, complice lo sbarco a Roma del \"folletto nero\" Larry Wright, si limiter\u00e0 a fare il sesto uomo di lusso. Ma ben presto, complice un infortunio a Wright, per Sbarra si spalancano le porte del quintetto base.\nInizia un periodo d'oro con le grandi vittorie della Virtus Roma, coronato nel 1986 con la chiamata in Nazionale, che per\u00f2 per sfortuna non culminer\u00e0 con la convocazione per i Mondiali di Spagna a causa di una sublussazione della spalla provocata in allenamento proprio dal suo compagno di squadra Fulvio Polesello. L'anno successivo, ritenuto dall'allenatore di allora Giuseppe Guerrieri, non pi\u00f9 utile alle sorti del Banco Roma, a soli 26 anni, decide di cambiare aria. Arriva quindi, la cessione definitiva a Napoli con grande soddisfazione del Presidente Nicola De Piano. Sbarra rimarr\u00e0 a Napoli per ben sette anni. Anni caratterizzati da grande stima da parte di tutto l'ambiente, senza vittorie importanti, ma con il coronamento del raggiungimento del primo quarto di finale play-off nella storia della Napoli cestistica. \nChiuder\u00e0 la carriera a 41 anni dopo un anno a Cassino in B2, cinque anni a Viterbo B1, con una finale per la promozione, e tre anni al Basket Roma in B2 con altre due finali promozione.\n\u00c8 attualmente il GM della Stella Azzurra Roma e allenatore della societ\u00e0 La Salle di Roma, con cui, il 13 luglio 2014, vince il titolo di Campione d'Italia nella categoria Under 21.\nNazionale.\nSolamente 4 presenze e nessun punto, ma molta sfortuna e rammarico per un infortunio patito in allenamento che gli ha precluso ogni possibilit\u00e0 di convocazione per competizioni di prestigio."}
{"id": "1337841", "revid": "767487", "url": "https://it.wikipedia.org/wiki?curid=1337841", "title": "Hey Zeus!", "text": "Con Hey Zeus gli X ritornano sulle scene dopo un'assenza di ben cinque anni, La formazione \u00e8 la stessa dei due dischi precedenti.\nQuesto sar\u00e0 l'ultimo disco registrato in studio dalla band californiana prima della reunion della formazione originale (compreso il chitarrista Billy Zoom) del 2020, con il disco Alphabetland"}
{"id": "1337842", "revid": "123468658", "url": "https://it.wikipedia.org/wiki?curid=1337842", "title": "Jasper Hale", "text": "Jasper Whitlock Hale (o, originalmente nei manoscritti, Ronald) \u00e8 uno dei personaggi della saga di \"Twilight\", uno dei figli adottivi di Carlisle ed Esme Cullen. Jasper \u00e8 stato l'ultimo ad unirsi alla famiglia di vampiri del dottor Carlisle Cullen e infatti \u00e8 l'unico ad avere ancora dei problemi con la \"dieta\" particolare della famiglia Cullen, che vieta di nutrirsi di sangue umano. Negli adattamenti cinematografici \u00e8 interpretato dall'attore e cantante Jackson Rathbone.\nBiografia.\nIl suo vero cognome \u00e8 Whitlock ed \u00e8 nato in Texas nel 1843. A quasi 17 anni mente sulla sua et\u00e0 (dicendo di essere ventenne), per arruolarsi nell'esercito dei confederati per combattere nella guerra civile e grazie al suo eccezionale carisma, in breve tempo riesce a fare carriera. Nel 1863 all'et\u00e0 di 20 anni, mentre torna dal campo di battaglia, Jasper incontra una vampira di nome Maria e due altre vampire bionde, Nettie e Lucy. Il ragazzo seppur spaventato dalle tre, si sente anche attratto dalla loro bellezza e, abituato a proteggere e non attaccare le donne, si lascia trasformare da Maria senza opporre resistenza. \nAll'epoca il mondo dei vampiri era appena uscito da una grande guerra che aveva devastato il Sud degli Stati Uniti: era stata scoperta una nuova tecnica bellica, cio\u00e8 costituire eserciti composti prevalentemente da vampiri neonati. La guerra caus\u00f2 talmente tanti morti, sia tra i vampiri che tra gli umani, che i giornali dell'epoca attribuirono il calo demografico a un'epidemia di colera. I Volturi intervennero quindi per sedare il caos risultante, ma quando se ne andarono, inevitabilmente le guerre ricominciarono, senza per\u00f2 spingerli a tornare. Maria era una sopravvissuta della prima guerra assieme alle due alleate Nettie e Lucy, che decise di sfruttare la Guerra di Seccessione per creare un esercito composto da neonati che, da umani, erano soldati. Fu cos\u00ec che lei e Jasper si incontrarono. \nQuando Jasper si un\u00ec a loro, l'esercito era composto da sei nuove leve, e ben presto se ne aggiunsero altri quattro. Essendo tutti neonati erano molto instabili e poco inclini all'autocontrollo, quindi cominciarono i primi inevitabili scontri, che misero in luce le straordinarie abilit\u00e0 combattive dell'ex-maggiore. Grazie alla sua abilit\u00e0 di controllare le emozioni degli altri, Jasper permetteva una collaborazione impensabile nel gruppo, quindi Maria, che era sempre stata brava a inquadrare le persone, gli assegn\u00f2 il ruolo di capo tra i nuovi soldati. Fu cos\u00ec che, grazie a questa mossa, l'esercito crebbe ulteriormente, raggiungendo il considerevole numero di ventitr\u00e9 neonati. Maria continu\u00f2 ad elogiare il suo lavoro e Jasper le rest\u00f2 devoto, convinto che non si potesse vivere in altro modo. \nLe battaglie alle quali l'esercito partecip\u00f2 furono sempre vittoriose e Maria, in breve tempo, divent\u00f2 avida e prese il controllo del Texas. Qualche tempo dopo per\u00f2, alcuni vampiri del Messico cominciarono a respingerli e, nel giro di un anno, tutti i neonati iniziali, escluso Jasper, furono uccisi. \nGi\u00e0 dopo pochi scontri Jasper e Maria avevano creato un rapporto molto stretto ed intimo, per quanto mai quanto quello che un giorno lui avrebbe sviluppato con i Cullen: il ragazzo rest\u00f2 la marionetta e lei il burattinaio, non ci fu mai vera parit\u00e0. Non pass\u00f2 molto tempo prima che Nettie e Lucy gli si rivoltassero, ma furono sconfitte. \nJasper visse in questo modo fino a quando, molti decenni dopo, fece amicizia con un altro vampiro, Peter, che nonostante la sua reticenza a combattere, era talmente bravo in questo da sopravvivere tre anni, ricevendo quindi l'incarico di \"babysitter\" dei neonati. Una sera ai due vampiri fu affidato il compito di sbarazzarsi dei neonati che avevano superato l'anno di vita. Durante quest'incarico, appena una ragazza di nome Charlotte arriv\u00f2 per essere uccisa, Peter si spavent\u00f2 e fugg\u00ec con lei, lasciando indietro Jasper, che nonostante non capisse il gesto dell'amico, si rifiut\u00f2 di inseguirlo e ucciderlo. \nL'inezia di Jasper fece infuriare Maria, soprattutto perch\u00e9 da un po' di tempo il rapporto tra i due si era inasprito: in quegli anni Jasper aveva cominciato a sviluppare i primi segni di una depressione dovuta al non riuscire pi\u00f9 a sopportare il dover sentire le emozioni di chi uccideva. Maria aveva percepito l'irrequietezza del compagno e, non riuscendo a capire l'origine di ci\u00f2, era a sua volta diventata sempre pi\u00f9 cauta e sospettosa quando si approcciava a lui. Jasper, grazie al proprio dono, aveva a sua volta previsto l'imminente attacco di Maria, ma proprio quando aveva cominciato a meditare di uccidere anche lei, Peter torn\u00f2 e raccont\u00f2 a Jasper il suo modo di vivere con Charlotte nel Nord degli Stati Uniti: non c'erano guerre n\u00e9 ostilit\u00e0 tra vampiri, e una semplice chiacchierata fu sufficiente a convincere Jasper a lasciare senza rimpianti quella vita. \nPurtroppo neanche la vita lontano dalla guerra bast\u00f2 a fargli passare la depressione, perch\u00e9 comunque continuava a sentire il dolore degli umani di cui si nutriva; due anni dopo lasci\u00f2 anche Peter e Charlotte, i quali non riuscivano a capire la ragione della sua sofferenza. \nLa vera svolta avvenne nel 1948, in un bar di Filadelfia: Jasper fu avvicinato da una giovane ed avvenente vampira di nome Alice, che grazie ai suoi poteri aveva visto come Jasper sarebbe diventato il suo compagno. Grazie ad Alice, Jasper ritrov\u00f2 la speranza e da quel momento i due vivono uniti da un legame spirituale indissolubile, unico nel suo genere dato che mentre lei pu\u00f2 prevedere le sue azioni, lui percepisce le sue emozioni, rendendoli una coppia estremamente affiatata. \nNel 1950 Jasper e Alice raggiunsero i Cullen e da allora divennero parte integrante della famiglia. Jasper decise di prendere il cognome Hale, come quello di Rosalie, dato il loro aspetto molto simile, per lo meno agli occhi umani. La famiglia Cullen \u00e8 composta vampiri che hanno scelto di non nutrirsi di esseri umani ma di animali, definendo il proprio stile di vita \"vegetariano\". Jasper si \u00e8 adeguato a questo tipo di vita ma, avendo un trascorso militaresco e violento, ha sempre trovato molto difficile resistere alla tentazione del sangue, tenendosi sempre in disparte rispetto al resto della sua famiglia quando \u00e8 necessario interagire con esseri umani. Nonostante questo, questa nuova vita lo ha liberato dalla depressione che per anni lo aveva afflitto.\nQuando i Cullen discutono su come agire dopo che Edward si \u00e8 involontariamente esposto ad un'umana, Isabella \"Bella\" Swan, inizialmente Jasper \u00e8 determinato a uccidere la ragazza per non lasciare testimoni, ma poi lascia perdere quando Alice gli rivela che Bella sar\u00e0 la propria futura migliore amica e sar\u00e0 la futura compagna di Edward. Jasper inizialmente cerca quindi di stare lontano dalla ragazza per non rischiare di aggredirla, ma quando lei diventa il target del vampiro segugio James porta la ragazza in Arizona assieme ad Alice. \nIn \"New Moon,\" \u00e8 parte di un brutto incidente la sera in cui la ragazza si trova a casa loro per festeggiare il compleanno: Bella, mentre apre un regalo, si ferisce un dito con la carta del pacchetto, scatenando una violenta reazione in Jasper, che non riesce a resistere all'odore del sangue. Edward, con l'aiuto del fratello Emmett e di Carlisle, riesce ad evitare il peggio e Jasper, una volta riottenuto il controllo di s\u00e9, si sente tremendamente in colpa per ci\u00f2 che stava per fare. Qualche mese dopo, quando Bella chiede ai Cullen di votare se trasformarla o meno, lui vota a favore della prima opzione.\nIn \"Eclipse\", Jasper si rivela essere molto utile alla famiglia quando un gruppo di vampiri neonati, capitanati da Victoria, decide di attaccare i Cullen. Victoria \u00e8 intenzionata a vendicare la morte del suo compagno uccidendo Bella. L'esperienza dei combattimenti avvenuti nell'esercito di Maria rendono Jasper l'unico in grado di insegnare alla sua famiglia a difendersi da questi feroci attacchi, e per loro organizza degli allenamenti ai quali partecipano anche i licantropi che, nonostante siano nemici dei vampiri, si alleano momentaneamente con i Cullen per salvare Bella e sconfiggere insieme un nemico pi\u00f9 pericoloso.\nQuando, in \"Breaking Dawn\", Bella resta incinta, Jasper continua, come il resto della famiglia, a vegliare su di lei. Quando viene trasformata, Jasper si prepara ad aiutarla a non perdere il controllo, ma con sua grande sorpresa la vampira neonata si dimostra dotata di un autocontrollo gi\u00e0 superiore al suo. La cosa inizialmente lo porta a soffrire molto, sentendosi incapace e inadatto, ma presto la vicinanza a Bella lo rende estremamente sereno, perch\u00e9 grazie al proprio dono, non solo percepisce, ma \u00e8 anche influenzato dalla felicit\u00e0 che la ragazza prova per la propria nuova vita.\nAbilit\u00e0 e aspetto fisico.\nJasper, come tutti i vampiri, \u00e8 rappresentato con pelle marmorea e occhi che cambiano colore diventando da dorati come il caramello a neri come l'onice, a seconda della sete che prova. Quando \u00e8 assetato, inoltre, ha profonde occhiaie violacee simili a dei lividi. \u00c8 rappresentato come un vampiro dall'aspetto \"leonino\" per i folti capelli biondo miele. \u00c8 alto, magro ma muscoloso e assurdamente bello come la maggior parte dei vampiri. A causa della sua vita nelle guerre del Sud, il suo corpo \u00e8 ricoperto da numerose cicatrici, invisibili agli occhi di un umano ma molto chiare per chi ha capacit\u00e0 visive maggiori, come i vampiri. Secondo Bella gi\u00e0 solo vederle \u00e8 sufficiente a mettere paura, poich\u00e9 sono la testimonianza di tutte le volte in cui Jasper ha combattuto, vinto e, di conseguenza, ucciso. \nDi tutti i Cullen, \u00e8 descritto come il pi\u00f9 letale e il pi\u00f9 esperto combattente sia per il suo dono con cui pu\u00f2 confondere, sia per la sua velocit\u00e0 e le sue esperienze di combattimento, che lo rendono avvezzo a qualsiasi difficolt\u00e0 o nemico. Alice e Edward riescono a tenergli testa, ma solo grazie ai loro doni. \u00c8 inoltre esperto del metodo di combattimento dei neonati. In \"Eclipse\" afferma di aver sempre avuto occhio per le relazioni e le gerarchie."}
{"id": "1337843", "revid": "281901", "url": "https://it.wikipedia.org/wiki?curid=1337843", "title": "Naemorhedus baileyi", "text": "Il goral rosso (\"Naemorhedus baileyi\") \u00e8 un mammifero della famiglia dei Bovidi.\nVive in Cina, India e Birmania, dove popola le praterie tropicali e subtropicali e le zone rocciose ricoperte da vegetazione tropicale o subtropicale; preferisce altezze piuttosto elevate e ama zone con scarsa umidit\u00e0 relativa."}
{"id": "1337848", "revid": "486946", "url": "https://it.wikipedia.org/wiki?curid=1337848", "title": "Famiglia Ohmsford", "text": ""}
{"id": "1337851", "revid": "1355461", "url": "https://it.wikipedia.org/wiki?curid=1337851", "title": "Irish Republican Army (disambigua)", "text": "Altre organizzazioni paramilitari irlandesi dopo il 1922 si proclamarono legittime eredi dell'Esercito repubblicano e presero la denominazione di \"Irish Republican Army\":"}
{"id": "1337852", "revid": "125230787", "url": "https://it.wikipedia.org/wiki?curid=1337852", "title": "Creep (Radiohead)", "text": "Creep \u00e8 il primo singolo pubblicato dalla band alternative rock inglese dei Radiohead e fa parte del loro album di debutto \"Pablo Honey\" (1993). Alla prima distribuzione limitata dell'album (settembre 1992), la BBC Radio 1 l'ha giudicato \"troppo deprimente\" e lo ha escluso dalla programmazione dopo solo due trasmissioni. Ciononostante il singolo \u00e8 diventata una delle pi\u00f9 grandi hit del gruppo.\nTracce.\nPrima uscita inglese (21 settembre 1992):\nSeconda uscita inglese (6 settembre 1993):\nOlanda/Germania e Giappone (1993):\nSoggetto.\nIl frontman del gruppo, Thom Yorke, ha scritto il testo della canzone mentre studiava all'Universit\u00e0 di Exeter. \nQuando, nel 1993, furono chieste al cantante spiegazioni sul testo di \"Creep\", lui rispose: \u00abHo notevoli problemi nell'essere un uomo degli anni novanta... Ogni uomo con sensibilit\u00e0 o coscienza verso il sesso opposto avrebbe problemi simili. \u00c8 un'ardua impresa affermare la propria mascolinit\u00e0 senza sembrare il membro di un gruppo hard-rock... Questo si riflette sulla musica che scriviamo, che pur non essendo effeminata non risulta neanche brutalmente tracotante. \u00c8 una delle cose che provo continuamente a fare: affermare un personaggio sensuale e provare disperatamente a negarlo.\u00bb\nVersioni dei Radiohead.\nDella canzone sono state distribuite diverse versioni per via della frase \"you're so fucking special\" nel testo: un'edizione per le radio che recita \"you're so very special\" \u00e8 apparsa in molte compilation ed \u00e8 stata inclusa come bonus track nella versione statunitense di \"Pablo Honey\"; Yorke ha manifestato la scontentezza della band per la versione censurata del brano, che perde cos\u00ec la sua carica d'irritazione.\nMa tra i B-sides troviamo altre versioni di \"Creep\", fra cui quella presso il Town &amp; Country Club di Londra (14 marzo 1993) e quella suonata solo dal frontman con la chitarra acustica per il KROQ di Los Angeles (13 luglio 1993), inclusa anche negli EP \"Itch\" e \"My Iron Lung\".\nReazioni.\nIl singolo \u00e8 generalmente considerato per la band il trampolino di lancio verso il successo internazionale, ma in realt\u00e0 riscosse un limitato successo in Gran Bretagna alla sua uscita (nel 1992). Proprio in virt\u00f9 del palese insuccesso, il gruppo decise di distribuire un secondo singolo, \"Anyone Can Play Guitar\", per promuovere l'album \"Pablo Honey\", e ne pubblic\u00f2 un terzo (\"Pop Is Dead\") all'inizio del tour mondiale nel 1993.\nA fine marzo 1993 la band vola a Israele per il primo assaggio della fama l\u00ec acquistata in seguito alla diffusione di \"Creep\" su Galei Tzahal. A fine maggio volano negli Stati Uniti, incontrando un maggiore successo: una stazione radiofonica di San Francisco aveva infatti ottenuto la canzone e lentamente \"Creep\" invaso le frequenze nazionali. Thom Yorke descrive cos\u00ec la situazione:\n\u00abIl mio primo ricordo del viaggio in America \u00e8 che abbiamo guidato da Parigi, preso il traghetto, guidato fino a Heathrow, volati a New York. Quindi in 20 ore siamo passati da Parigi a Londra a New York, per poi guidare dritti fino a Boston. Mi sono svegliato su un divano, camminato per questo hotel di Boston alle 7 del mattino, acceso MTV e c'era \"Creep\"! \u00c8 stato come, \"Oh mio Dio\"...\u00bb.\n\"Creep\" non ha ancora sfondato in Gran Bretagna, ma quando viene ripubblicato, nel settembre del 1993, a circa un anno dalla prima uscita, raggiunge il settimo posto nel classifica pop.\nAlcuni attribuiscono il successo di \"Creep\" alla capacit\u00e0 di catturare lo spirito apatico e disilluso dei primi anni novanta, che aveva avuto effetti simili con \"Loser\" (di Beck) e aveva catapultato i Nirvana e il movimento grunge.\nQuest'ottica fornisce alla band un successo immediato. Il video di \"Creep\" \u00e8 gi\u00e0 diventato talmente popolare da apparire in \"Beavis and Butt-head\", su MTV.\nNel marzo 2005 la rivista \"Q\" ha collocato \"Creep\" al 15\u00ba posto fra i \"100 Migliori brani alla chitarra\" (\"100 Greatest Guitar Tracks Ever!\").\nMelodia.\nLa canzone \u00e8 comunemente riconosciuta per i quattro accordi di chitarra che precedono il ritornello; nelle prime sessioni di prova per la canzone, il chitarrista Jonny Greenwood era stanco dell'andamento lento della canzone e tentava di sabotare la canzone inserendo questi accordi di chitarra. Ed O'Brien ha dichiarato che: \u00abQuello \u00e8 il suono di Jonny che prova a incasinare la canzone...Non gli piaceva la prima volta che l'abbiamo suonata, cos\u00ec provava a rovinarla.\u00bb\nQuando il gruppo propose \"Creep\" ai produttori Sean Slade e Paul Q. Kolderie, la present\u00f2 come \"la nostra canzone alla Scott Walker\" e i produttori la bocciarono, pensandola una cover.\nLa canzone \u00e8 molto simile a \"The Air That I Breathe\" (1974), scritta da Albert Hammond e Mike Hazelwood e resa famosa dagli Hollies: le due canzoni hanno un giro di basso molto simile e i versi hanno la stessa struttura metrica e una melodia simile. Proprio per questo, Hammond e Hazelwood sono citati fra gli autori insieme ai cinque membri dei Radiohead.\nEsibizioni dal vivo.\nI primi concerti dei Radiohead erano seguiti principalmente per l'esecuzione di \"Creep\"; suonare qualcosa di diverso suscitava l'insoddisfazione del pubblico e ben presto la band ne risent\u00ec. La reazione al successo di \"Creep\" \u00e8 il soggetto di \"My Iron Lung\", inserita nell'EP omonimo del 1994 e poi come ottava traccia del loro secondo album, \"The Bends\" (1995). \nDalla seconda met\u00e0 del 1998 i Radiohead non suonarono pi\u00f9 \"Creep\" dal vivo, fino al bis conclusivo del loro concerto a South Park (Headington, Oxford) del 7 luglio 2001, quando la improvvisarono in seguito al malfunzionamento delle tastiere poco prima dell'inizio di \"Motion Picture Soundtrack\". Da quel momento hanno ricominciato ad inserirla occasionalmente nelle scalette dei loro live, compreso il concerto V Festival del 2006. Dal 2009 il gruppo non l'ha pi\u00f9 suonata sino al concerto alla Zenith Arena di Parigi il 23 maggio 2016, nella terza data del tour in supporto all'album \"A Moon Shaped Pool\"."}
{"id": "1337856", "revid": "767487", "url": "https://it.wikipedia.org/wiki?curid=1337856", "title": "Igor' Korneev", "text": "Giocava come centrocampista. Con la Nazionale russa partecip\u00f2 ai Mondiali 1994. Vest\u00ec anche le maglie di Barcellona e Feyenoord. Attualmente \u00e8 il Direttore Sportivo dello ."}
{"id": "1337863", "revid": "842", "url": "https://it.wikipedia.org/wiki?curid=1337863", "title": "Eternal sonata", "text": ""}
{"id": "1337864", "revid": "1632387", "url": "https://it.wikipedia.org/wiki?curid=1337864", "title": "Savona Hockey Club", "text": "Il Savona Hockey Club \u00e8 una societ\u00e0 italiana di hockey su prato con sede a Savona.\nDisputa i suoi incontri al campo sportivo Giorgio Arnaldi di Genova, intitolato a un hockeista genovese e finito di costruire nel 1993, che si trova nella zona del Lagaccio; gli allenamenti vengono invece disputati al campo Comunale del Santuario di Savona.\nStoria.\nIl Savona Hockey Club nasce nel 1958; nel 1960, insieme all'altra squadra savonese Hockey Club Liguria, assorbe al suo interno altre 2 squadre savonesi, il Bernini Hockey (nato nel 1954) e il G.S. Chiabrera (nato nel 1957).\nattualmente milita nella seconda serie (A2) di Hockey prato e anche grazie a due ripescaggi, vanta il quarto anno consecutivo in questa serie, milita inoltre anche nella indoor league nazionale.\nRiassunto attivit\u00e0 hockey prato.\nIl Savona HC passa i suoi primi anni di vita agonistica nella massima serie hockeistica, per poi scendere di categoria intorno agli anni sessanta.\nVi furono poi anni di salite e discese tra le varie serie dell'hockey maschile; il periodo di minor successo fu dal 1970 al 1977 quando il Savona gioc\u00f2 nella serie C (anche se nel 1972 arriv\u00f2 al secondo posto nel campionato italiano di hockey \"en salle\"); in seguito per alcuni anni il Savona ha giocato in serie B fino alla promozione in serie A2 prato ottenuta nel 2007-2008. \nIl Savona Hc aveva gi\u00e0 disputato i play-off di serie B prato disputato a Brescia nel 2003/2004 (classificandosi al 2\u00ba posto) e successivamente nel 2005/2006 (posizionandosi al 3\u00ba posto) a Catania.\nDopo aver raggiunto la promozione al play-off del 2007/2008 a Catania (HC Savona-Ass. Amatori Hockey Cagliari=5-2; HC Savona-HC Campagnano=4-0; HC Savona-HC S.Pietro Clarenza=4-1), il Savona HC resta solamente una stagione in serie A2 nel 2008/2009, retrocedendo solamente all'ultima giornata.\nNel 2009/2010, il Savona HC si \u00e8 qualificato nuovamente per le finali promozione in serie A2 disputate a Suelli in Sardegna, ma ha ottenuto solamente il 4\u00ba posto, avendovi preso parte con una formazione largamente rimaneggiata.\nNel 2010/2011 il Savona HC si qualifica alle finali di area serie B, per accedere alle finali nazionali promozione, ma si classifica solo terzo.\nNel 2011/2012 il Savona HC ha sfiorato la promozione in serie A2 prato, piazzandosi al 2\u00ba posto al play-off disputato a Brescia, perdendo lo scontro diretto (0-2) proprio contro i padroni di casa bresciani, promossi in A2.\nNel 2012/2013 il Savona HC ha vinto il play-off in programma a Mori (TN) il 7-8-9 giugno 2013, ottenendo cos\u00ec la promozione alla serie A2 prato 2013/2014 (HC Savona-UHC Adige=2-0; HC Savona-HC Ragusa=5-0; HC Savona-HC Mogliano=5-0).\nNel 2013/2014 il Savona HC viene retrocesso in serie B 2014/15, ma viene ripescato per la rinuncia del Rovigo HC.\nNel 2014/2015 Il Savona HC si salva al penultimo posto e rimane in serie A2 anche per il campionato successivo.\nNel 2015/2016 Il Savona HC viene retrocesso in serie B 2016/2017, ma viene nuovamente ripescata per la rinuncia della Lazio SSH.\nNel 2016/2017 Il Savona HC si classifica al terzo posto del girone A, grazie all'innesto dell'argentino Gonzalo Daniel Longo proveniente da Paran\u00e0 Entre Rios.\nNel 2017/2018 Il Savona si salva al penultimo posto in classifica e rimane in serie A2 anche per il campionato successivo, e per il 6\u00ba anno consecutivo (grazie ai due ripescaggi per le rinunce degli anni precedenti).\nRiassunto attivit\u00e0 hockey indoor.\nNel 2007/2008 il Savona HC si \u00e8 qualificato per i play-off di serie B indoor, classificandosi al secondo posto alle spalle dell'HC Bondeno promosso in Serie A indoor 2008/2009. La fortuna venne per\u00f2 incontro alla squadra savonese: la F.I.H., essendosi ritirato il CUS Torino dalla serie A indoor per la stagione 2008/2009, venne effettuato un ripescaggio che fece ammettere alla serie A indoor il Savona HC per la stagione 2008/2009. \nIn tale stagione il Savona HC ha raggiunto la salvezza battendo nell'ultima gara decisiva per 5-4 l'Hockey Villafranca. \nNella stagione successiva 2009/2010 il Savona HC ha compiuto nuovamente l'impresa di raggiungere la salvezza in serie A indoor vincendo lo scontro decisivo contro l'HC Bondeno per 5-2.\nNella stagione 2010/2011 \u00e8 arrivata per\u00f2 la retrocessione per il Savona HC che perso lo scontro decisivo contro l'HC Pistoia per 3-5.\nNel 2009/2010 il Savona HC si classifica terzo con 5 punti e non accede alle finali.\nNel 2010/2011 il Savona HC si classifica quarto con 3 punti e non si qualifica per le finali.\nNel 2011/2012 il Savona HC , dopo aver dominato la prima fase regionale della serie B indoor, ha ottenuto la qualificazione allo spareggio di Area 1, ottenendo per\u00f2 solamente il secondo posto ma ininfluente ai fini della qualificazione ai play-off della serie B indoor.\nNel 2012/2013 il Savona HC ha ottenuto la promozione alla serie A indoor 2013/2014, classificandosi al 1\u00ba posto del play-off di serie B indoor disputato a Messina il 18 e 19 febbraio 2013 con i seguenti risultati: HC Savona-HC Bondeno= 3-3; HC Savona-CUS Messina= 3-3; HC Savona-HC Tevere= 4-3; HC Savona-UHC Adige= 5-2.\nNel campionato 2013/2014 viene introdotta dalla FIH Federazione Italiana Hockey la INDOOR LEAGUE a gironi, un campionato unico che raggruppa tutte le squadre iscritte che militano nei tre campionati prato, il Savona HC si classifica terzo nel proprio girone e non accede alle finali di area. \nNel 2014/2015 il Savona HC si classifica quarto nel girone e non accede alle finali di area.\nAnche nel 2015/2016 la stessa posizione in classifica impedisce l'accesso al Savona HC alle finali di area.\nNel 2016/2017 l'HC Savona si qualifica agli spareggi di area ma si classifica quarto.\nNel 2017/2018 la Federazione Italiana Hockey cambia il metodo di partecipazione all'indoor, creando tre gironi diversificati, Indoor Challenge, Indoor Trophy, Indoor League.\nIl Savona partecipa alla League classificandosi quarto nel girone B, e terzo nel Challenge senza accedere a nessuna finale.\nRiassunto attivit\u00e0 giovanile.\nNel 1991/1992 il Savona HC si \u00e8 classificato al 4\u00ba posto alle finali del campionato hockey prato Juniores.\nNel 2003/2004 il Savona HC si \u00e8 classificato al 4\u00ba posto del campionato hockey prato Ragazzi.\nNel 2007 il Savona HC ha vinto il Festival nazionale Under 12 a Lignano Sabbiadoro (UD).\nNel 2010/2011 la squadra Under 16 maschile del Savona HC si \u00e8 classificata al 2\u00ba posto delle finali nazionali del campionato hockey prato disputate a Bra (CN).\nNel 2010/2011 la squadra Under 16 maschile del Savona HC si \u00e8 laureata campione d'Italia alle finali nazionali del campionato di hockey indoor disputate a Bra (CN) il 12 e 13 febbraio 2011.\nNel 2010/2011 la squadra Under 18 maschile del Savona HC ha ottenuto il 2\u00ba posto alle finali nazionali del campionato di hockey indoor disputate a Castello d'Agogna (PV) il 19 e 20 febbraio 2011.\nNel 2011/2012 la squadra Under 18 maschile del Savona Hc ha vinto lo scudetto di categoria del campionato nazionale di hockey indoor disputate a Messina il 18 e 19 febbraio 2012.\nNel 2011/2012 la squadra Under 18 maschile del Savona HC si classificata al 3\u00ba posto delle finali nazionali del campionato di hockey prato disputate a Cernusco S/N (MI) il 25-26-27 maggio 2012.\nNel 2012/2013 il Savona HC:\nNella categoria under 16 prato femminile accede alle finali nazionali e si classifica al 6\u00ba posto.\nNella categoria under 20 prato maschile accede alle finali di area dove non si qualifica alle finali nazionali.\nNella categoria under 16 femminile indoor si classifica terza nel girone e non accede alle finali.\nNella categoria under 20 maschile indoor accede alle finali dia area ma si classifica al secondo posto e non accede alle finali nazionali.\nNel 2013/2014 il Savona HC:\nNella categoria under 12 prato misto si classifica terzo alle finali di area.\nNella categoria under 14 prato maschile si qualifica al quarto posto alle finali di area.\nNella categoria under 16 prato femminile si classifica al 7\u00ba posto nazionale.\nNella categoria under 21 maschile indoor accede alle finali di area e si classifica solo terzo.\nNel 2014/2015 il Savona HC:\nNella categoria under 14 maschile prato si classifica 2\u00ba alle finali nazionali battuta dalla Lazio Giovani. \nNella categoria under 14 maschile indoor si qualifica per le finali di area e perde solo la finale col Valchisone HC accedendo alle finali nazionali, classificandosi al quinto posto nazionale di categoria.\nNella categoria under 17 maschile indoor si classifica al terzo posto nel girone e non accede alle finali di area.\nNella categoria under 19 femminile indoor si qualifica alle finali nazionali dove si classifica al quinto posto battendo il Valchisone HF.\nNella categoria under 21 maschile indoor si qualifica alle finali nazionali dove si classifica al terzo posto, battendo l'altra squadra della Provincia di Savona, il Pippo Vagabondo di Cairo Montenotte. \nNel 2015/2016 il Savona HC:\nNella categoria under 12 maschile prato si qualifica al terzo posto alle finali di area.\nNella categoria under 12 femminile prato si qualifica al secondo posto alle finali di area.\nNella categoria under 14 maschile prato si qualifica al terzo posto alle finali di area.\nNella categoria under 14 maschile indoor si qualifica per le finali di area ma si classifica in queste soltanto terzo e non accede per cui alle finali nazionali.\nNella categoria under 16 maschile indoor si qualifica per le finali di area ma si classifica in queste soltanto terzo e non accede per cui alle finali nazionali.\nArriva fino in finale nella categoria under 21 maschile indoor si classifica 2\u00ba e viene battuto solo ai rigori dal Bra HC che si laurea campione d'Italia."}
{"id": "1337868", "revid": "123137630", "url": "https://it.wikipedia.org/wiki?curid=1337868", "title": "Hemitragus", "text": "Il genere Hemitragus comprende una singola specie di ungulati, strettamente imparentata con la capra domestica:\nUn tempo il genere comprendeva tre specie:\nQueste specie sono sempre state credute assai vicine geneticamente fra loro, al punto da essere ascritte allo stesso genere senza ulteriori accertamenti: studi genetici a livello molecolare hanno per\u00f2 dimostrato che le tre specie non sono cos\u00ec strettamente imparentate come si credeva, al punto che due nuovi generi sono stati creati;\nIl tar dell'Himalaya, invece, \u00e8 rimasto al genere \"Hemitragus\"."}
{"id": "1337869", "revid": "647919", "url": "https://it.wikipedia.org/wiki?curid=1337869", "title": "Nilgiritragus", "text": ""}
{"id": "1337870", "revid": "106990", "url": "https://it.wikipedia.org/wiki?curid=1337870", "title": "Suite n. 1 per violoncello solo (Bach)", "text": ""}
{"id": "1337871", "revid": "339392", "url": "https://it.wikipedia.org/wiki?curid=1337871", "title": "Arabitragus", "text": ""}
{"id": "1337873", "revid": "6923", "url": "https://it.wikipedia.org/wiki?curid=1337873", "title": "Hockey Club Liguria", "text": "L'Hockey Club Liguria, o Liguria Hockey, , o semplicemente Liguria, \u00e8 una societ\u00e0 italiana di hockey su prato con sede a Savona.\nIl campo storico in cui sin dagli anni '70 sono stati disputati incontri e gli allenamenti \u00e8 il campo Comunale \"F. Levratto\" di Savona-Zinola. I primi anni questo campo aveva fondo di terra sostituito, poi da un fondo in materiale sintetico; in seguito a questa modifica si \u00e8 spostato al campo di gioco del Santuario, frazione di Savona.\nStoria.\nL'Hockey Club Liguria nasce nel 1950; nel 1960, insieme all'altra squadra savonese Savona Hockey Club, assorbe al suo interno altre 2 squadre savonesi, il Bernini Hockey (nato nel 1954) e il G.S. Chiabrera (nato nel 1957).\nL'HC Liguria passa i suoi primi anni di vita agonistica nella massima serie hockeistica (con il nome di Liguria Savona), per poi scendere di categoria intorno agli anni sessanta. Dopo anni di salite e discese tra le varie serie dell'hockey maschile, da alcuni anni il Liguria gioca in serie B."}
{"id": "1337874", "revid": "594360", "url": "https://it.wikipedia.org/wiki?curid=1337874", "title": "Mind soap", "text": " \u00e8 un album della band visual kei dei Raphael, pubblicato nel 1999 dalla For Life Music Entertainment.\nIl disco.\n\"mind soap\" \u00e8 il primo ed unico album completo dei Raphael: oltre a questo, infatti, il gruppo ha pubblicato solo singoli, mini-album e raccolte.\nComposto da brani di grande eterogeneit\u00e0, l'opera \u00e8 il risultato dell'unione fra le visioni musicali del cantante YUKI e del chitarrista Kazuki: il primo ha apportato la sua cultura dell'enka e l'interesse per la musica classica occidentale, ed il secondo il suo mondo fatto di speed metal e visual classico. Il risultato \u00e8 un album che presenta melodie molto variegate, cantato in maniera molto scenografica e teatrale, e con arrangimenti composti da virtuosi arrangiamenti per strumenti contemporanei come la chitarra elettrica e classici come il pianoforte.\nTracce.\nDopo il titolo \u00e8 indicata fra parentesi \"()\" la grafia originale del titolo."}
{"id": "1337879", "revid": "287204", "url": "https://it.wikipedia.org/wiki?curid=1337879", "title": "Drifting", "text": "Il drifting (letteralmente andare alla deriva) \u00e8 una disciplina sportiva facente parte dell'automobilismo. Si tratta di una competizione di abilit\u00e0 e non di velocit\u00e0, che solitamente si effettua con auto derivate da modelli stradali. Le gare si svolgono generalmente in autodromo, ma possono anche svolgersi su strada pubblica chiusa al traffico. I concorrenti non devono dimostrare di essere pi\u00f9 veloci degli avversari, bens\u00ec pi\u00f9 abili nel controllare il veicolo in perdita di aderenza dell'asse posteriore rispettando per\u00f2 determinate regole. Ci\u00f2 che determina la prestazione del concorrente \u00e8 il voto espresso dalla giuria, composta da un gruppo di esperti del settore che d\u00e0 un giudizio su ogni caratteristica della performance.\nValutazione del Drifting.\nLa disciplina consiste in un percorso composto da curve e controcurve di vario raggio da effettuare con il veicolo in estremo sovrasterzo, senza ovviamente generare un testacoda n\u00e9 finire fuori strada e/o picchiare rispettando queste regole: \nTutti questi parametri saranno valutati dalla giuria e determineranno il voto finale.\nDescrizione.\nLe competizioni della disciplina \"drifting\" permettono turni di prove libere prima della gara in cui, come nelle gare di velocit\u00e0, i concorrenti familiarizzano con il circuito. Le gare si svolgono prima con turni singoli, in cui ogni pilota viene giudicato singolarmente. I migliori 16 (o 32 a seconda del numero totale dei partecipanti) passano il turno, mentre gli altri vengono eliminati. Da l\u00ec in poi i turni non sono pi\u00f9 singoli ma doppi: un concorrente sfida un altro ed il vincitore passa il turno entrando nei migliori 8. Il perdente viene eliminato e cos\u00ec si continua fino alla finale. Nelle sfide si corre in due, dove nel primo turno un'auto sta davanti e l'altra dietro e nel secondo si invertono le posizioni. L'obiettivo non \u00e8 sorpassare l'avversario, ma stargli il pi\u00f9 vicino possibile senza toccarlo.\nIl drifting moderno ha origine in Giappone negli anni settanta come tecnica di guida divenuta popolare nel Japanese Touring Car Championship (JTCC), in particolare da parte del pilota di auto e moto Keiichi Tsuchiya, considerato il \"padre\" del drifting.\nA diversi anni dalla nascita del \"drifting\", oggi si possono contare oltre 200 competizioni internazionali (tra le quali circa 150 in Giappone) nel solo utilizzo di questa tecnica, dove i concorrenti eseguono dei giri di pista in questo modo e i giudici valutano l'esibizione assegnando un punteggio in base all'inclinazione raggiunta rispetto alla traiettoria della curva, la durata della sbandata e altri parametri, per stabilire il vincitore (vedi primo paragrafo).\nAlcuni dei modelli di auto che pi\u00f9 si prestano a questa spettacolare disciplina motoristica sono la Mazda MX-5, la Mazda RX-7, la Mazda RX-8, la Toyota GT86, la Nissan Silvia S15 e precedenti versioni, la Nissan 350Z, la Nissan Skyline GT-R (R32, R33 e R34), la Subaru Impreza, Subaru BRZ, la Toyota Supra, la BMW M3 (E36 ed E46), la Toyota Corolla Sprinter Trueno, la Dodge Viper SRT, la Ford Mustang e la Maserati Quattroporte. Pi\u00f9 in generale, sono necessarie macchine a trazione posteriore (ovvero che fanno girare le sole ruote posteriori), permettendo alla vettura un movimento denominato \"derapata\". La derapata \u00e8 possibile quando il differenziale posteriore, l'ingranaggio che consente la giusta ripartizione della potenza alle ruote posteriori in curva, viene bloccato in modo che la ripartizione di potenza non avvenga e la ruota interna alla curva incominci a slittare favorendo il sovrasterzo.\nTecnica.\nPer eseguire un drift \u00e8 necessario innanzitutto provocare una sbandata, o in gergo automobilistico traverso, del posteriore del veicolo. Una volta provocata la perdita di aderenza \u00e8 comunque necessario controllare l'auto in base al raggio della curva, cercando di percorrere la traiettoria ideale che \u00e8 simile a quella da velocit\u00e0, passando inoltre il pi\u00f9 vicino possibile a punti esterni o interni alla curva detti \"clipping point\". A volte il \"clipping point\" pu\u00f2 essere un birillo, a volte un muro.\nImportantissima \u00e8 inoltre la tecnica detta transitorio, che consiste nel passare da una curva ad un'altra opposta senza far riprendere aderenza al posteriore. Per farlo \u00e8 necessario provocare una sorta di \"effetto molla\": mentre ci si trova in pieno controsterzo in una curva a sinistra e si intende continuare nella successiva a destra, si decelera bruscamente e/o si toglie angolo allo sterzo (il tutto con adeguato anticipo, poich\u00e9 la corda della curva si trova pi\u00f9 indietro rispetto alla traiettoria classica da velocit\u00e0), provocando cos\u00ec una violenta sbandata in direzione opposta. Dal momento che risulta impossibile controsterzare in cos\u00ec poco tempo, si lasciano sterzare le ruote nella direzione opposta grazie alla forza rilasciata dal cambio di direzione. Si bloccher\u00e0 poi lo sterzo nel momento esatto che permetter\u00e0 all'auto di continuare la sbandata.\nQueste invece sono le tecniche con cui si pu\u00f2 ottenere la perdita di aderenza iniziale al posteriore:\nTecniche statiche.\nFreno a mano.\nLa tecnica del freno a mano, molto usata da chi \u00e8 alle prime armi, consiste nell'azionare la leva del freno a mano in ingresso di curva, in modo da bloccare l'asse posteriore del veicolo, facendo perdere aderenza alle ruote che slitteranno verso l'esterno della curva. Una volta innescata la sbandata il freno deve essere rilasciato, ma pu\u00f2 essere mantenuto per alcuni secondi se lo si aziona molto in anticipo rispetto alla curva in modo da raggiungere cos\u00ec la corda. Da ricordare che pi\u00f9 si anticipa un ingresso, pi\u00f9 punti si accumulano, ma \u00e8 il pi\u00f9 facile da attuare (anche se non da controllare). Sulle vetture a trazione posteriore o integrale, bisogna premere la frizione prima e durante l'uso del freno a mano.\nBlocco del ponte.\nIl blocco del ponte, in inglese \"shift lock\", consiste nell'arrivare in prossimit\u00e0 della curva con una marcia superiore a quella da utilizzare per la percorrenza, preparare durante la frenata la marcia inferiore e, a curva iniziata, rilasciare di scatto la frizione. Questo provocher\u00e0 un repentino blocco del o degli assi, con effetti analoghi a quelli del freno a mano, ma con maggiore perdita di velocit\u00e0 ed il vantaggio di avere subito a disposizione la potenza per mantenere la sbandata.\nSovrasterzo di potenza.\nIl sovrasterzo di potenza, in inglese \"power slide\" (letteralmente scivolamento di potenza) consiste semplicemente nello sfruttare la coppia del motore per far pattinare le gomme e provocare cos\u00ec una perdita di aderenza dell'auto. Questa tecnica \u00e8 semplice da attuare ma difficile da controllare.\nConsiste in pratica, nell'arrivare in prossimit\u00e0 di una curva ad una velocit\u00e0 pi\u00f9 alta della percorrenza della stessa, per poi accelerare pi\u00f9 o meno decisamente in base alle prestazioni dell'auto e contemporaneamente sterzare leggermente nel senso della curva. Questo permetter\u00e0 la perdita di aderenza del posteriore per slittamento. Senza un adeguato trasferimento di carico non \u00e8 possibile anticipare di molto l'ingresso.\nTecniche dinamiche.\nPrendono questa denominazione causa del trasferimento di carico richiesto.\nFrenata in curva.\nLa frenata in curva consiste nel provocare un forte trasferimento di carico immediatamente prima della sterzata, in modo da alleggerire la parte posteriore e fare in modo che questa slitti verso l'esterno della curva quando andremo ad aprire il gas. Tecnicamente, si esegue prolungando la frenata un po' oltre l'inizio della sterzata, facendo attenzione a non far bloccare le ruote anteriori per una eccessiva pressione sul pedale, ed aprendo poi il gas provocando un eccesso di potenza.\nPendolo o drift inerziale (completo).\nIl pendolo \u00e8 una manovra che deriva dal mondo dei rally, ma ovviamente estremizzata nell'intensit\u00e0 e nell'angolo di derapata e consiste fondamentalmente in un transitorio effettuato in un tratto rettilineo precedente la curva. Si tratta quindi di provocare una sbandata in direzione opposta alla curva seguita subito dopo da una sbandata nella direzione della curva, in modo da ottenere una controsbandata di intensit\u00e0 doppia rispetto alla prima.\nQuesto accade perch\u00e9 con la prima sbandata si ha un carico delle sospensioni interne alla curva, e quando si effettua la controsbandata si ha un aumento del carico delle sospensioni all'esterno della curva, grazie anche alla spinta che si sprigiona da quelle interne, che si estendono violentemente facendo rollare maggiormente l'auto. Questa tecnica \u00e8 utilizzata anche nei rettilinei, prima o dopo una curva, per permettere al veicolo di non riprendere mai aderenza.\nRilascio.\nIl rilascio, o \"drifting\" dinamico, \u00e8 una tecnica che dipende molto dalle qualit\u00e0 del veicolo che si sta guidando. Infatti utilizza la scarsa stabilit\u00e0 di un veicolo quando si rilascia il pedale del gas e si sterza improvvisamente. Con veicoli opportunamente modificati, la manovra provocher\u00e0 una sbandata del posteriore molto progressiva.\nUna volta provocata la perdita di aderenza, per mantenerla \u00e8 necessario il dosaggio dell'acceleratore e dello sterzo. Con lo sterzo si controsterza, ovvero si fa in modo che le ruote anteriori continuino a seguire la traiettoria della curva, in modo da contrastare la tendenza a chiudere la curva dovuta al sovrasterzo. Allo stesso tempo con l'uso dell'acceleratore e del freno si controllano i trasferimenti di carico per mantenere la macchina di traverso. Se la sbandata accenna a diminuire, si decelera o frena leggermente in modo da spostare il peso verso l'anteriore. Questo alleggerisce il posteriore permettendo di aumentare la sbandata. In alternativa si pu\u00f2 accelerare a fondo (se il veicolo ha molta coppia) per aumentare il pattinamento delle ruote posteriori. Al contrario, nel caso la sbandata diventi eccessiva non bisogna assolutamente frenare, ma dosare attentamente l'acceleratore per far recuperare l'aderenza alle ruote posteriori. Questo per\u00f2 risulta molto difficile con mezzi molto potenti, in quanto le gomme continuano a pattinare e bisogna essere molto abili nel controsterzo per controllare la sbandata.\nRC Drifting.\nL\"RC Drift\" unisce il \"drifting\" agli automodelli radiocomandati (RC) cos\u00ec da unire le due passioni.\nDiffuso gi\u00e0 in Giappone e in America, inizia a diffondersi anche in Europa.\nSi possono utilizzare automodelli elettrici o a miscela, spesso per\u00f2 si utilizzano quelli elettrici per la facilit\u00e0 d'uso e per l'ottimo controllo a bassi regimi.\nLe RC da \"drift\" sono quasi uguali alle rc \"on-road\" con delle piccole modifiche su assetto, differenziali, gomme, motori, regolatori, trasmissione e impianto frenante."}
{"id": "1337885", "revid": "125420286", "url": "https://it.wikipedia.org/wiki?curid=1337885", "title": "Nazionale di pallavolo maschile della Spagna", "text": "La nazionale di pallavolo maschile della Spagna \u00e8 una squadra europea composta dai migliori giocatori di pallavolo della Spagna ed \u00e8 posta sotto l'egida della Federazione pallavolistica della Spagna.\nRosa.\nSegue la rosa dei giocatori convocati per il campionato europeo 2021."}
{"id": "1337888", "revid": "287204", "url": "https://it.wikipedia.org/wiki?curid=1337888", "title": "Cattedrale di Notre-Dame (Lussemburgo)", "text": "La cattedrale di Nostra Signora (lussemburghese: \"kathedral Notre-Dame\", francese: \"cath\u00e9drale Notre-Dame\", tedesco: \"Kathedrale unserer lieben Frau\") \u00e8 la cattedrale cattolica di Lussemburgo.\nStoria e descrizione.\nLa chiesa venne eretta dai Gesuiti, che stabilitisi in citt\u00e0 nel 1594, divennero potenti con l'apertura di un collegio nel 1603 e decisero l'erezione di un grande edificio religioso.\nLa chiesa venne eretta in stile tardo gotico, con influssi rinascimentali su progetti del gesuita Jean Du Blocq, mentre la direzione dei lavori fu affidata a Ulrich Job da Lucerna. La prima pietra fu posta il 7 maggio 1613 dal rettore del collegio, Fran\u00e7ois Aldenard.\nDopo otto anni di lavori la chiesa era terminata e il 17 ottobre 1621 venne solennemente consacrata dal vescovo ausiliare di Treviri Georg von Helffenstein e dedicata all'Immacolata Concezione.\nNegli anni seguenti seguirono continui lavori di abbellimento e ammodernamento, e videro soprattutto la creazione dei prezioso mobilio barocco, fra cui emergono i confessionali e la grande tribuna della cantoria, quest'ultima, riccamente scolpita, \u00e8 opera di Daniel Muller da Freiberg.\nNel 1773 la Compagnia di Ges\u00f9 viene soppressa da papa Clemente XIV; la loro chiesa di Lussemburgo viene, nel 1778, elevata a parrocchiale e intitolata ai Santi Nicola e Teresa. Nel 1794 la parrocchiale accoglie la statua miracolosa della Madonna Consolatrice degli afflitti, che si trovava in una cappella fuori le mura e divenuta patrona del Lussemburgo. Tuttavia gi\u00e0 nel 1801, cambia dedica, e viene intitolata a San Pietro, ritorner\u00e0 alla \"Madonna\" nel 1848.\nIn seguito all'indipendenza del Granducato di Lussemburgo del 1867, la parrocchiale viene elevata a cattedrale il 27 settembre 1870 da Papa Pio IX; e un secolo pi\u00f9 tardi, nel 1988, diviene arcidiocesi.\nNuovi, imponenti, lavori di ampliamento furono affidati all'architetto Hubert Schumacher tra il 1935 e il 1938. Inoltre il coro venne rifatto nel 1962-63. Alla fine della ristrutturazione la cattedrale venne di nuovo consacrata l'8 dicembre 1963, giorno dell'Immacolata Concezione.\nUna cripta costruita nel sottosuolo, e dedicata a San Pietro, svolge la funzione di necropoli dei Granduchi del Lussemburgo. L'altare della cripta \u00e8 opera dello scultore Claus Cito.\nPersonaggi sepolti.\nNella cripta sono inumati numerosi membri della famiglia ducale del Lussemburgo:\nDue altri granduchi di Lussemburgo, Adolfo di Lussemburgo e Guglielmo IV di Lussemburgo, non furono sepolti qui, ma nella Schlosskirche di Weilburg, in Germania."}
{"id": "1337891", "revid": "767487", "url": "https://it.wikipedia.org/wiki?curid=1337891", "title": "Capra di San Clemente", "text": "Le capre di San Clemente (in inglese \"San Clemente Island goat\") sono capre domestiche che abitano l'omonima isola nelle Channel Islands, al largo di Los Angeles, in California, sulla quale arrivarono da Santa Catalina nel 1875.\nLe capre di San Clemente sono magre e slanciate, somigliano vagamente a dei cervi e possiedono fenotipo spagnolo; sono infatti discendenti di una rara razza di capra andalusa.\nNel 2007, la popolazione mondiale di questi animali era di 250 esemplari, diffusi negli Stati Uniti ed in Canada.\nStoria.\nQuando la marina militare statunitense pavent\u00f2 una presunta distruzione della flora e fauna endemiche della zona, cominci\u00f2 il programma di eradicazione di questi animali dall'isola; falliti i tentativi di intrappolamento, la marina cominci\u00f2 una campagna di caccia basata sul motto \"sparare a vista\".\nTale campagna fu fermata dal WWF, che sosteneva la sua inutilit\u00e0 in quanto le specie endemiche dell'isola di San Clemente sono esclusivamente animali e non possono essere minacciate dalle capre, perci\u00f2 la marina voleva eliminarle dall'isola \nLe capre, tuttavia, furono portate sul continente, dove vennero prese in consegna dalla famiglia Clapp e dal WWF, mentre alla marina fu dato il \"nulla osta\" per sterminare quelle che rimanevano sull'isola; l'ultima fu uccisa nell'aprile 1991."}
{"id": "1337895", "revid": "98077", "url": "https://it.wikipedia.org/wiki?curid=1337895", "title": "Strofa saffica", "text": ""}
{"id": "1337902", "revid": "188323", "url": "https://it.wikipedia.org/wiki?curid=1337902", "title": "Aprilia MX 125", "text": ""}
{"id": "1337903", "revid": "6923", "url": "https://it.wikipedia.org/wiki?curid=1337903", "title": "Reddito agrario", "text": ""}
{"id": "1337908", "revid": "107981035", "url": "https://it.wikipedia.org/wiki?curid=1337908", "title": "Capra anglo-nubiana", "text": "La capra anglo-nubiana \u00e8 una razza domestica di capra.\n\u00c8 il risultato di un incrocio fra capre da latte inglesi e capre di razza nubiana.\nLe sue caratteristiche principali sono le orecchie grandi e pendenti ed il muso aquilino.\nSono capre piuttosto grandi; le femmine pesano pi\u00f9 di 64 kg, mentre i becchi raggiungono i 95 cm d'altezza.\nQueste capre possono vivere sia in climi assai caldi che in climi piuttosto freddi, il che ne ha favorito la diffusione in tutto il mondo.\nNon sono grandi produttrici di latte, anche se alcuni esemplari con linee di sangue provenienti dalle razze inglesi possono produrne discrete quantit\u00e0.\nUltimamente, si sta diffondendo sempre pi\u00f9 la moda di tenere queste capre pi\u00f9 come animali da compagnia che per ricavarne latte o carne; questo grazie alla loro grande docilit\u00e0 ed affabilit\u00e0, che le rendono piuttosto adatte alla vita domestica."}
{"id": "1337910", "revid": "209263", "url": "https://it.wikipedia.org/wiki?curid=1337910", "title": "WWE Smackdown! vs. RAW", "text": ""}
{"id": "1337911", "revid": "1305772", "url": "https://it.wikipedia.org/wiki?curid=1337911", "title": "Bruno Makain", "text": "Biografia.\nInizi\u00f2 a pubblicare per la \"Settimana Enigmistica\" nel numero 35 del 10 settembre 1932 e continu\u00f2 a collaborare fino agli ultimi giorni della sua vita.\nTra i suoi pseudonimi: \"Ramon Kubani\", \"B. Ferrarin\", \"L'Estense\", \"Bruma\" e \"Quinto Dossi\".\nNel 1945 fond\u00f2 e diresse il mensile, poi divenuto settimanale, \"L'ora enigmistica\" con redazione e stampa a Ferrara e che, dopo un certo successo iniziale, successivamente chiuse i battenti."}
{"id": "1337912", "revid": "88740", "url": "https://it.wikipedia.org/wiki?curid=1337912", "title": "Raphael", "text": ""}
{"id": "1337924", "revid": "33689", "url": "https://it.wikipedia.org/wiki?curid=1337924", "title": "Quinto Clodio Ermogeniano Olibrio", "text": "Biografia.\nEra un cristiano, figlio di Clodio Celsino Adelfio e di Faltonia Betizia Proba, una poetessa. Spos\u00f2 Turrania Anicia Giuliana, appartenente alla \"gens Anicia\" in quanto figlia del \"praefectus urbi\" del 382 e console del 408 Anicio Auchenio Basso, da cui ebbe una figlia, Anicia Faltonia Proba.\nIl ritrovamento, alla pendice dell'Esquilino rivolta verso la Basilica di Massenzio, di una base di statua con dedica a sua moglie Giuliana indicata come \"patrona perpetua\" ha permesso di collocare qui la sua \"domus\". \nFu \"vir clarissimus\", consolare della Campania (prima del 361; patrono di Formia), proconsole d'Africa (361), \"praefectus urbi\" (369-370), prefetto del pretorio per l'Illirico e per l'Oriente, console nel 379. Era ancora vivo nel 384, ma morto nel 395.\nDurante la prefettura dell'Urbe, che fu quieta e temperata, arrest\u00f2 due sospetti avvelenatori, ma le indagini andavano per le lunghe a causa della sua malattia, cos\u00ec il caso pass\u00f2 al prefetto dell'annona Massimino; gli succedette Publio Ampelio. Fu console \"posterior\" rispetto al poeta Decimo Magno Ausonio perch\u00e9 questi era prefetto anziano: mentre infatti Ausonio venne nominato prefetto del pretorio in Gallia nel tardo 377, Olibrio venne nominato prefetto per l'Illirico dall'imperatore Graziano probabilmente all'inizio del 378, forse in previsione dello scontro con i Goti in Tracia (che culmin\u00f2 con la sconfitta e morte di Valente nell'agosto alla Battaglia di Adrianopoli); era a Sirmio quando venne nominato console da Graziano. Prima dell'assunzione del consolato, venne nominato prefetto del pretorio in Oriente."}
{"id": "1337926", "revid": "109255441", "url": "https://it.wikipedia.org/wiki?curid=1337926", "title": "Rinpung Dzong", "text": "Rinpung Dzong \u00e8 un grande monastero e fortezza nel distretto di Paro, in Bhutan.\nDiverse scene del film \"Piccolo Buddha\" furono girate in questo monastero e nei dintorni.\nStoria.\nNel 1645 i signori di Humrel offrirono il loro piccolo forte a Shabdrung Ngawang, un monaco Drukpa, che cominci\u00f2 la costruzione di una fortezza molto pi\u00f9 importante."}
{"id": "1337927", "revid": "287204", "url": "https://it.wikipedia.org/wiki?curid=1337927", "title": "Paolo Ferrara", "text": ""}
{"id": "1337931", "revid": "767487", "url": "https://it.wikipedia.org/wiki?curid=1337931", "title": "Capra Lamancha", "text": "La capra LaMancha o Lamancha o ancora Lamancha americana \u00e8 una razza di capra domestica la cui particolarit\u00e0 \u00e8 costituita dalla mancanza di orecchio esterno, oppure dalla presenza assai ridotta di quest'ultimo; ci\u00f2 fa s\u00ec che eventuali microchip di riconoscimento devono essere apposti sulla coda dell'animale, e non sull'orecchio come solitamente accade.\nLa razza nacque negli anni trenta del 1900 in Oregon, dove Eula F. Frey accoppi\u00f2 esemplari dalle orecchie corte, di incerta origine spagnola, con becchi di e nubiana.\nDi stazza media, ha temperamento solitamente calmo e gentile ed \u00e8 un'ottima produttrice di latte.\nLa faccia \u00e8 allungata e diritta, ma la caratteristica principale sono le orecchie.\nVe ne sono di due tipi:\nNelle femmine non prevale alcun tipo di orecchio sull'altro, mentre i maschi devono necessariamente essere del tipo \"orecchio da talpa\", poich\u00e9 due esemplari \"elfo\", accoppiati, possono dare prole dalle orecchie normali."}
{"id": "1337933", "revid": "970815", "url": "https://it.wikipedia.org/wiki?curid=1337933", "title": "Mazzabub\u00f9", "text": "Mazzabub\u00f9 \u00e8 il nono album di Gabriella Ferri, l'ottavo pubblicato dalla RCA.\nIl titolo deriva dall'omonimo spettacolo televisivo che la Ferri presentava in quell'anno, e durante il quale present\u00f2 alcune delle canzoni contenute in questo disco.\nCome di consueto, l'album raccoglie reinterpretazioni di brani in romanesco come \"Vecchia Roma\" o \"Casetta de Trastevere\" o in napoletano come \"Luna rossa\" o \"Maruzzella\" accostati a riarrangiamenti di canzoni come \"Eri piccola\" di Buscaglione o \"Il tuo bacio \u00e8 come un rock\" di Celentano; sono invece totalmente nuove \"...e cammina\" e \"Vola pensiero mio\", scritta da Gabriella insieme al padre Vittorio.\n\"Tu vu\u00f2 fa' l'americano\" \u00e8 invece eseguita in una versione che passa dal tango al rock'n'roll, con addirittura citazioni da La Traviata.\nGli arrangiamenti sono curati da Gianni Oddi, tranne che per \"...e cammina\", arrangiata dal maestro Franco Pisano; la copertina \u00e8 una foto della cantante con l'abito di scena del programma \"Mazzabub\u00f9\", ed altre foto simili pi\u00f9 piccole si trovano sul retro, tutti scatti del fotografo Roberto Rocchi.\nRegistrato negli studi della RCA sulla via Tiburtina, il tecnico del suono dell'album \u00e8 Franco Finetti.\nIl disco \u00e8 stato ristampato in cd nel 2004, con un errore nella scaletta."}
{"id": "1337934", "revid": "174925", "url": "https://it.wikipedia.org/wiki?curid=1337934", "title": "Giovanni da Salisbury", "text": ""}
{"id": "1337937", "revid": "287204", "url": "https://it.wikipedia.org/wiki?curid=1337937", "title": "Menage a trois", "text": ""}
{"id": "1337938", "revid": "339392", "url": "https://it.wikipedia.org/wiki?curid=1337938", "title": "Agostino Kazotic", "text": ""}
{"id": "1337940", "revid": "38120", "url": "https://it.wikipedia.org/wiki?curid=1337940", "title": "Savona HC", "text": ""}
{"id": "1337941", "revid": "38120", "url": "https://it.wikipedia.org/wiki?curid=1337941", "title": "Savona H.C.", "text": ""}
{"id": "1337942", "revid": "38120", "url": "https://it.wikipedia.org/wiki?curid=1337942", "title": "Savona hockey club", "text": ""}
{"id": "1337943", "revid": "38120", "url": "https://it.wikipedia.org/wiki?curid=1337943", "title": "Savona Hockey club", "text": ""}
{"id": "1337944", "revid": "38120", "url": "https://it.wikipedia.org/wiki?curid=1337944", "title": "Savona hockey Club", "text": ""}
{"id": "1337945", "revid": "122434332", "url": "https://it.wikipedia.org/wiki?curid=1337945", "title": "Off Centre", "text": "Off Centre \u00e8 una sitcom creata da Chris Weitz, Paul Weitz e Danny Zucker, produttori dei film \"American Pie\". La storia \u00e8 basata sulla vita di due amici ex compagni di stanza ad Oxford, lo studente inglese Euan Pierce (interpretato da Sean Maguire) e il suo amico americano Mike Platt (interpretato da Eddie Kaye Thomas). Altri membri del cast sono la fidanzata di Mike, Liz Lombardi (interpretata da Lauren Stamile), e gli amici Chau Presley (interpretato da John Cho), cameriere di un ristorante vietnamita, e il rapper Status Quo (interpretato da Jason George).\nDurante la serie hanno partecipato come guest star Carmen Electra (che interpreta s\u00e9 stessa) e altri attori che hanno partecipato ai film di \"American Pie\" come Eugene Levy (che interpreta l'urologo Barry Wasserman), Jason Biggs (che interpreta Rick Steve) e Shannon Elizabeth (che interpreta Dawn, una delle fidanzate di Chau).\nLa serie \u00e8 andata in onda negli Stati Uniti dal 14 ottobre 2001 al 31 ottobre 2002. In Italia va in onda sporadicamente su Italia 1 generalmente in fasce orarie notturne (1:00-6:00) soprattutto di domenica notte o comunque nel fine settimana e di solito vengono trasmessi due episodi per volta.\nTrama.\nI due amici Euan Pierce e Mike Platt, appena trasferitisi nell'elegante Hadley Building posizionato in una delle grandi arterie del centro di New York, cos\u00ec diversi ma in fondo complementari, sperano di trovare molte occasioni di divertimento, magari facendo amicizia con qualcuna delle affascinanti modelle loro vicine di casa.\nMa non sar\u00e0 tanto facile, dato che Liz, onnipresente e un po' oppressiva, fa ai due ragazzi continue visite e vigila con estrema attenzione su tutto ci\u00f2 che accade. Nonostante ci\u00f2 i due riusciranno sempre a cacciarsi in situazioni esilaranti accompagnati dagli amici Chau, Status Quo e Mark.\nPersonaggi.\nEuan Pierce \u00e8 un giovane simpatico e brillante, fresco di laurea ad Oxford che, una volta trasferitosi a New York, riscuote grande successo nel lavoro e con il gentil sesso. Appena arrivato nella sua nuova citt\u00e0 gli viene offerto dalla banca in cui lavora oltre che uno stipendio di tutto rispetto, anche un appartamento meraviglioso all'interno del \"Hadley Building\", popolato da numerose top model e da divi del jet set. \u00c8 all'interno di questo appartamento che accadranno gli eventi pi\u00f9 imprevedibili.\nMike Platt, al contrario del suo ex compagno di stanza di Oxford, \u00e8 il tipico bravo ragazzo, metodico e tranquillo, alquanto insicuro, ma con un forte desiderio di evasione. Mike \u00e8 finanziariamente instabile in quanto lavora in una associazione pro-animalista insieme alla sua fidanzata. Questo lo \"costringe\" a trasferirsi nell'appartamento di Euan, che ha un sacco di spazio da offrire e non disdegna la compagnia del suo ex compagno di stanza. A complicare le cose ci penser\u00e0 Liz.\nLiz Lombardi \u00e8 la fidanzata di Mike da circa un anno che si trasferisce nell'appartamento insieme ad Euan e Mike\nsin dal primo episodio. La sua presenza \u00e8 un po' imbarazzante per Mike soprattutto quando Eaun porta in casa una qualunque delle sue tante spasimanti. Liz lavora in una associazione pro-animalista insieme a Mike per gran parte della serie.\nChau Presley \u00e8 un cameriere che lavora in un ristorante vietnamita frequentato da Euan, Mike e Liz. \u00c8 un personaggio stravagante che non impiega molto a farsi amici Euan e Mike con il suo atteggiamento bizzarro. All'interno del ristorante in cui lavora si pu\u00f2 notare chiaramente un poster di American Pie, che riconduce al cast di produzione del telefilm. Chau ha inoltre una fidanzata interpretata da Shannon Elizabeth.\nStatus Quo, il cui vero nome \u00e8 Nathan, \u00e8 un rapper vincitore di un premio musicale Grammy Award a volte seguito dai suoi \"scagnozzi\" MC French e DJ Cheddar. In gran segreto adora cucinare ed \u00e8 molto amico di Martha Stewart e una volta ebbe addirittura un appuntamento con la cantante Cher. Per molto tempo \u00e8 stato innamorato perso di Liz, ma alla fine insieme a lei decider\u00e0 di sacrificare il suo amore in nome dell'amicizia che li lega e soprattutto la passione che entrambi hanno per il gioco Scarabeo."}
{"id": "1337946", "revid": "38120", "url": "https://it.wikipedia.org/wiki?curid=1337946", "title": "H.C. Savona", "text": ""}
{"id": "1337947", "revid": "38120", "url": "https://it.wikipedia.org/wiki?curid=1337947", "title": "HC Savona", "text": ""}
{"id": "1337948", "revid": "38120", "url": "https://it.wikipedia.org/wiki?curid=1337948", "title": "Hockey club Savona", "text": ""}
{"id": "1337950", "revid": "38120", "url": "https://it.wikipedia.org/wiki?curid=1337950", "title": "Hockey Club Savona", "text": ""}
{"id": "1337951", "revid": "339392", "url": "https://it.wikipedia.org/wiki?curid=1337951", "title": "Gospodaro", "text": ""}
{"id": "1337952", "revid": "729019", "url": "https://it.wikipedia.org/wiki?curid=1337952", "title": "Aeroporto di Antananarivo-Ivato", "text": "Laeroporto di Antananarivo-Ivato \u00e8 la principale struttura aeroportuale del Madagascar e principale hub per Air Madagascar. \u00c8 inoltre sede di una base dell'Arm\u00e9e de l'air Malgache, l'aeronautica militare dello stato insulare africano."}
{"id": "1337953", "revid": "38120", "url": "https://it.wikipedia.org/wiki?curid=1337953", "title": "HC Liguria", "text": ""}
{"id": "1337957", "revid": "38120", "url": "https://it.wikipedia.org/wiki?curid=1337957", "title": "H.C. Liguria", "text": ""}
{"id": "1337958", "revid": "212348", "url": "https://it.wikipedia.org/wiki?curid=1337958", "title": "M\u00e1rio Quintana", "text": "Biografia.\nM\u00e1rio de Miranda Quintana \u00e8 il poeta delle piccole cose. Scrive poesie perch\u00e9 \u00ab...ne sente il bisogno...\u00bb secondo le sue stesse parole.\nInizia la carriera nel 1928, entrando al giornale O Estado do Rio Grande. Dopo avere partecipato alla Rivoluzione del 1930, si trasferisce a Rio de Janeiro. Nel 1936 torna nel Rio Grande do Sul, a Porto Alegre, e lavora con E. Verissimo alla Livraria do Globo.\nHa tradotto Charles Morgan, Rosamond Lehman, Lin Yutang, Marcel Proust, Voltaire, Virginia Woolf, Giovanni Papini, Guy de Maupassant. Nelle sue opere c'\u00e8 sempre un certo pessimismo e un grande affetto per un mondo che, dice, gli \u00e8 \u00ab...contro..\u00bb\nMario Quintana \u00e8 morto a Porto Alegre il 5 maggio 1994, poco prima di compiere 88 anni.\nM\u00e1rio Quintana narrato da M\u00e1rio Quintana.\nNel 1984 M\u00e1rio Quintana scrisse delle note autobiografiche pubblicate sulla rivista \"Isto \u00e9\". Questa la traduzione:\nLa sua opera.\nDel libro \"Apontamentos de Hist\u00f3ria Sobrenatural\", dice: \u00ab\u00c8 il mio primo libro le cui poesie escono, pi\u00f9 o meno, in ordine cronologico. Prima erano riunite solo in un ordine logico: sonetti con i loro compagni lirici un po' Boh\u00e9miens. Canzoni con le loro sorelle di danza, quartetti che filosofano gli uni con gli altri davanti alla seriet\u00e0 che si presume esistere in un simposio, poemi in prosa che scrivono di questo o quello, poemi onirici con le loro magie pericolose di apprendisti e stregoni\u00bb.\nScritti.\nFra le sue ultime opere, ricordiamo:\nOnorificenze.\nNel 1981 ha ricevuto il \"Premio Jabuti\" come personalit\u00e0 Letteraria dell'anno."}
{"id": "1337959", "revid": "38120", "url": "https://it.wikipedia.org/wiki?curid=1337959", "title": "Hockey club Liguria", "text": ""}
{"id": "1337961", "revid": "38120", "url": "https://it.wikipedia.org/wiki?curid=1337961", "title": "Liguria H.C.", "text": ""}
{"id": "1337962", "revid": "38120", "url": "https://it.wikipedia.org/wiki?curid=1337962", "title": "Liguria HC", "text": ""}
{"id": "1337965", "revid": "33689", "url": "https://it.wikipedia.org/wiki?curid=1337965", "title": "Chiloom", "text": ""}
{"id": "1337975", "revid": "125787948", "url": "https://it.wikipedia.org/wiki?curid=1337975", "title": "Invasione sovietica della Polonia", "text": "L'invasione sovietica della Polonia ebbe inizio il 17 settembre 1939, sedici giorni dopo l'attacco tedesco alla Polonia, quando le truppe dell'Unione Sovietica, invasero a loro volta il territorio polacco. La campagna si concluse con la divisione del paese tra la Germania nazista e l'Unione Sovietica staliniana.\nAntefatti.\nFin dal 1935 l'Unione Sovietica avvi\u00f2 trattative con il Regno Unito, la Francia e la Polonia per creare un'alleanza anti-nazista. I sovietici insistettero per comprendere nel trattato di alleanza il diritto d'intervenire militarmente in una fascia di nazioni che andava dalla Finlandia alla Romania, in caso di attacco tedesco o di sovvertimento filo-nazista dei regimi di quei paesi, nonch\u00e9 il supporto militare di Francia e Regno Unito in caso di guerra con la Germania. Le trattative non furono facili, soprattutto con la Polonia, a causa della diffidenza reciproca conseguente al conflitto intercorso nel 1920 e al fatto che la Polonia aveva stipulato con la Germania un Patto di non aggressione nel 1934, e con la Romania: entrambi i paesi si rifiutarono di consentire il passaggio delle truppe sovietiche sul loro territorio temendo per la propria sicurezza. Con il fallimento dei negoziati, i sovietici rinunciarono alla politica antitedesca e il 23 agosto 1939 firmarono il patto Molotov-Ribbentrop con la Germania.\nFirmando il patto, Stalin abbandon\u00f2 la politica della \"sicurezza collettiva\" in Europa e opt\u00f2 per la salvaguardia degli interessi sovietici attraverso la neutralit\u00e0 o azioni autonome. Nell'ambito di questa nuova strategia sovietica, l'espansione nell'Europa orientale era solo una delle possibilit\u00e0 presenti al momento della firma del patto con la Germania e la sua scelta era legata all'evoluzione degli eventi. Infatti, nel patto non c'era alcun specifico accordo o intenzione riguardo ad una spartizione della Polonia, ma solo la delimitazione delle rispettive sfere d'influenza nel Baltico e lo stabilimento di un limite all'espansione tedesca in Polonia; cio\u00e8 l'URSS, in cambio della neutralit\u00e0 nella prevista guerra fra Germania e Polonia, avrebbe ottenuto una sfera d'influenza nell'Europa orientale. La questione del futuro assetto della Polonia, e quindi anche la possibilit\u00e0 che la Polonia potesse sopravvivere come stato indipendente, era un tema rimasto irrisolto nel Patto Molotov-Ribbentrop, perci\u00f2 la spartizione non fu un diretto risultato del patto quanto piuttosto dell'imprevista rapidit\u00e0 del collasso polacco. La situazione che ne consegu\u00ec permise alla Germania di offrire all'alleato sovietico una parte del bottino di guerra e questi opportunisticamente accett\u00f2..\nSvolgimento.\nIl 1\u00ba settembre 1939 i tedeschi invasero la Polonia da ovest; i diplomatici tedeschi avevano gi\u00e0 spinto l'Unione Sovietica ad intervenire contro la Polonia da est sin dall'inizio della guerra, ma l'URSS era riluttante ad intervenire. La decisione sovietica di invadere le parti orientali della Polonia fu convenuta dato che la zona di influenza sovietica venne comunicata all'ambasciatore tedesco Friedrich Werner von der Schulenburg il 9 settembre 1939, ma l'invasione effettiva fu rinviata di pi\u00f9 di una settimana. I servizi di sicurezza polacchi divennero consapevoli dei progetti sovietici intorno al 12 settembre.\nIl 17 settembre 1939 l'Armata Rossa, rompendo il Patto di non aggressione sovietico-polacco, invase la Polonia da est. Il governo sovietico annunci\u00f2 che stava agendo per proteggere gli ucraini e i bielorussi che vivevano nelle regioni orientali della Polonia, dato che lo stato polacco era crollato nell'affrontare l'attacco tedesco e non poteva pi\u00f9 garantire la sicurezza dei propri cittadini. L'Armata Rossa conquist\u00f2 rapidamente i suoi obiettivi, sovrastando in numero la resistenza polacca.\nNonostante l'ordine del governo polacco di ridurre al minimo gli scontri con l'Armata Rossa, scoppiarono battaglie con perdite che arrivarono fino a 6-7000 uomini da parte polacca e circa 3.000 morti e 10.000 feriti da parte sovietica. Circa 230.000 soldati polacchi o pi\u00f9, vennero fatti prigionieri di guerra. Il governo sovietico si annesse il territorio caduto sotto il proprio controllo e, in novembre, dichiar\u00f2 che i circa 12 milioni di cittadini ex polacchi (etnicamente: 5 milioni di ucraini, 4 milioni di polacchi, 2 milioni di bielorussi e oltre un milione di ebrei) che vi vivevano, erano diventati ora cittadini sovietici. Il territorio occupato e annesso dai sovietici corrispondeva, grosso modo, a quello ad est della Linea Curzon che era stato annesso dalla Polonia con la Pace di Riga del 1921, che pose fine alla guerra sovietico-polacca.\nI sovietici soppressero l'opposizione con esecuzioni e con migliaia di arresti e mandarono decine di migliaia di persone (le stime variano) in Siberia e in altri luoghi remoti dell'URSS, con quattro grandi ondate di deportazione, tra il 1939 e il 1941. L'invasione sovietica, che il Politburo chiam\u00f2 \"campagna di liberazione\", port\u00f2 all'incorporazione di milioni di ucraini, polacchi, bielorussi ed ebrei nelle Repubbliche Sovietiche di Ucraina e Bielorussia. Nel corso dell'esistenza della Repubblica Popolare di Polonia, l'invasione venne considerata un argomento delicato, quasi tab\u00f9, e veniva spesso omessa dalla storia ufficiale allo scopo di preservare l'illusione di \"amicizia eterna\" tra i membri del blocco orientale."}
{"id": "1337991", "revid": "307923", "url": "https://it.wikipedia.org/wiki?curid=1337991", "title": "Olibrio (disambigua)", "text": "Olibrio pu\u00f2 riferirsi ad alcuni personaggi della storia romana:"}
{"id": "1337994", "revid": "201394", "url": "https://it.wikipedia.org/wiki?curid=1337994", "title": "Greatest Hits Vol. 1 (Cockney Rejects)", "text": "Greatest Hits Vol. 1 \u00e8 il primo album in studio dei Cockney Rejects, pubblicato nel 1980 dalla EMI. Nonostante il titolo non \u00e8 una compilation di brani gi\u00e0 pubblicati ma \u00e8 un album di inediti. "}
{"id": "1337996", "revid": "228587", "url": "https://it.wikipedia.org/wiki?curid=1337996", "title": "Accusato di libert\u00e0", "text": "Accusato di libert\u00e0 \u00e8 il primo album del cantante italiano Luigi Grechi, pubblicato nel gennaio 1976 dalla PDU.\nDescrizione.\nDopo essersi trasferito a Milano, Luigi De Gregori trova lavoro come bibliotecario (come gi\u00e0 suo padre e suo nonno); nel frattempo continua a scrivere canzoni, e nel 1975 firma un contratto con la PDU, etichetta discografica di propriet\u00e0 di Mina. Assume come nome d'arte il cognome materno Grechi, per non sfruttare la popolarit\u00e0 del fratello (che proprio in quel periodo scala le classifiche con l'album \"Rimmel\"), e tra il dicembre 1975 e il gennaio 1976 registra le 10 canzoni del disco presso gli Studi La Basilica di Milano e studi PDU di Lugano.\nIl produttore del disco \u00e8 Roy Tarrant, che \u00e8 noto per aver lavorato con i Tangerine Dream e per essersi occupato di molti dischi jazz (ed infatti molti dei musicisti presenti nell'album sono noti jazzisti come Gaetano Liguori e Andrea Centazzo).\nTra i brani sono da ricordare, oltre alla \"title track\", la bella \"Lo spessore dei ricordi\", eseguita da Grechi da solo, accompagnandosi con la chitarra, \"Mattmark\", canzone che racconta il disastro avvenuto il 30 agosto del 1965 presso il Lago Mattmark (quando il ghiacciaio pensile di Allalin si stacc\u00f2 in blocco e cadde nel lago, provocando la morte di 88 operai che lavoravano alla costruzione della diga) ed \"Il mio cappotto\", che verr\u00e0 reincisa in seguito. Due canzoni del disco, \"Questa \u00e8 una storia antica come il sole\" e \"Buonanotte, Nina\", sono due brani scritti da Francesco De Gregori in giovent\u00f9 e mai pubblicati ufficialmente nella sua discografia (il secondo, per\u00f2, \u00e8 reperibile nel bootleg Live al Folkstudio, pubblicato insieme a Giorgio Lo Cascio nel dicembre 1970 su audiocassetta ed ora reperibile in cd)."}
{"id": "1338000", "revid": "2052878", "url": "https://it.wikipedia.org/wiki?curid=1338000", "title": "Greatest Hits Vol. II", "text": "Greatest Hits Vol. II \u00e8 il secondo album dei Cockney Rejects, pubblicato nel 1980 dalla EMI. Nonostante il titolo non \u00e8 una raccolta di brani gi\u00e0 pubblicati ma \u00e8 un album di inediti."}
{"id": "1338007", "revid": "1543377", "url": "https://it.wikipedia.org/wiki?curid=1338007", "title": "Ivan Origone", "text": "\u00c8 fratello minore di Simone Origone ed atleta detentore del record mondiale di velocit\u00e0 sugli sci.\nBiografia.\nOriginario di Ayas, \u00e8 il fratello minore di Simone Origone, uno degli atleti pi\u00f9 vincenti nella storia dello sci di velocit\u00e0, il quale lo ha avviato verso la specialit\u00e0 facendogli abbandonare, di fatto, lo sci alpino, nel quale non poteva vantare alcun piazzamento di rilievo.\nHa esordito con la Nazionale italiana di sci di velocit\u00e0 il 1\u00ba aprile 2005 partecipando ai Mondiali a Breuil-Cervinia, dove si \u00e8 classificato al trentottesimo posto. Tre giorni pi\u00f9 tardi, nella medesima localit\u00e0, ha debuttato in una prova di Coppa del Mondo piazzandosi al ventesimo posto.\nNella stagione successiva non ha partecipato a gare FIS; tuttavia, il 20 aprile 2006, sulla pista olimpica di Les Arcs, nella quale la disciplina fece la sua prima e finora unica apparizione ai Giochi olimpici invernali, essendo stata disciplina dimostrativa ad Albertville 1992, nello stesso giorno in cui Simone stabiliva il nuovo record del mondo raggiungendo i , ha fatto segnare la seconda prestazione di tutti i tempi e il nuovo record del mondo Juniores con 250,70\u00a0km/h.\nSi \u00e8 ripresentato in una gara di Coppa del Mondo nel 2007, e il 2 marzo a Sun Peaks, alla sua terza gara assoluta nel circuito, ha ottenuto la prima vittoria in carriera. Alla fine della stagione ha terminato al secondo posto la classifica di Coppa, alle spalle del fratello.\nL'anno successivo, vincendo ben sei delle sette gare in programma, si \u00e8 aggiudicato la sfera di cristallo, trofeo che per\u00f2 non ha potuto difendere nell'edizione seguente, poich\u00e9, a causa di una rovinosa caduta in allenamento che gli ha comportato la frattura del braccio destro e numerose altre contusioni, ha dovuto saltare l'intera stagione.\nTornato alle competizioni nel 2010 ha nuovamente colto la seconda piazza nella classifica finale di Coppa del Mondo, risultato bissato anche l'anno successivo, nel quale ha inoltre ottenuto la medaglia d'argento ai Mondiali di Verbier. In tutte e tre le occasioni \u00e8 sempre stato battuto dal fratello maggiore.\nIl 2015 \u00e8 l'anno della consacrazione: si aggiudica il Mondiale a Pas de la Casa e Grandvalira e la Coppa del Mondo, imponendosi il 12 e il 13 marzo sulla pista canadese di Sun Peaks.\nIl 26 marzo 2016, in Francia, l'atleta ha stabilito il nuovo primato mondiale di velocit\u00e0 sugli sci toccando nello Speed Masters di Vars i .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nS1 = Speed One"}
{"id": "1338010", "revid": "729019", "url": "https://it.wikipedia.org/wiki?curid=1338010", "title": "Decano (storia romana)", "text": "Il decano (dal greco \"deca\", dieci, in latino \"decanus\") era uno dei gradi della catena di comando dell'esercito romano.\nStoria e funzioni.\nIl decano, originariamente era il comandante del \"contubernium\", l'unit\u00e0 militare pi\u00f9 piccola dell'esercito romano, composta da soli otto legionari che condividevano la stessa tenda e da uno o pi\u00f9 servi a servizio dei soldati. Il decano non deve essere confuso con il decurione, comandante del centurione per la cavalleria (\"Turma\"). Questo grado per l'esercito greco corrispondeva al rango di \"dekarchos\".\nA partire dal IV secolo, il decano divent\u00f2 un messaggero al cospetto dell'Imperatrice romana. Furono inoltre anche delle guardie ai cancelli e nel VI secolo, Giovanni Lido li uguagliava ai littori antichi. Con il \"Kl\u0113torologion\" del 899, il decano ricopr\u00ec il ruolo di un funzionario di medio rango, al servizio del protasekretis (funzionario di elevato rango). Nella seconda met\u00e0 del X secolo, con il \"De ceremoniis\" dell'imperatore bizantino Costantino VII Porfirogenito, il decano era responsabile dei documenti imperiali, quando l'imperatore non era a palazzo. Un'evidenza sfragistica riguardo al \"dekanoi\" bizantino \u00e8 piuttosto rara, anche se in alcuni manoscritti vengono citate alcune differenze per l'aspetto variabile, a seconda dei loro incarichi.\nNell'ambito religioso, il termine ha diversi significati: nei monasteri si usa per riferirsi ad un capo di un gruppo di dieci monachi, per riferirsi ai funzionari subalterni di basso rango del Patriarcato ecumenico di Costantinopoli oppure per riferirsi ai \"fossores\" ecclesiastici (becchini)."}
{"id": "1338011", "revid": "2052878", "url": "https://it.wikipedia.org/wiki?curid=1338011", "title": "Greatest Hits Vol. 3 (Cockney Rejects)", "text": "Greatest Hits vol.3 \u00e8 il terzo album dei Cockney Rejects, pubblicato nel 1981 dalla EMI. L'album \u00e8 stato registrato in presa diretta in studio di registrazione davanti a un pubblico di fan."}
{"id": "1338013", "revid": "33689", "url": "https://it.wikipedia.org/wiki?curid=1338013", "title": "Clodio Celsino Adelfio", "text": "La moglie era la poetessa cristiana Faltonia Betizia Proba, da cui ebbe due figli, Quinto Clodio Ermogeniano Olibrio (console nel 379) e Faltonio Probo Alypio.\nPrima del 333 fu \"corrector\", con sede a Benevento (di cui era patrono), di una provincia italiana, la \"Campania\" o l\"Apulia et Calabria\"; nel 351 era proconsole in una provincia non nota, forse l'Africa, ed era gi\u00e0 sposato con Proba. Dal 7 giugno al 18 dicembre 351 fu \"praefectus urbi\" sotto Magnenzio, venendo accusato da Dorus di cospirazione contro Magnenzio: probabilmente l'accusa era fondata, come suggerito dal fatto che Proba compose poi un poema epico in cui celebrava la vittoria dell'imperatore Costanzo II su Magnenzio."}
{"id": "1338014", "revid": "1543377", "url": "https://it.wikipedia.org/wiki?curid=1338014", "title": "Il gatto con gli stivali", "text": "Il Gatto Maestro o il Gatto con gli Stivali (francese: \"Le Ma\u00eetre Chat ou le Chat bott\u00e9\", tedesco: \"Der Meisterkater oder der Kater in Stiefeln\", o \"Der gestiefelte Kater\", inglese: \"The Master Cat, or the Booted Cat\", o \"Puss in Boots\") \u00e8 una fiaba popolare europea che racconta la storia di un gatto che utilizza l'inganno per offrire il potere, la fortuna e la mano di una principessa al suo padrone povero e senza soldi. La pi\u00f9 antica attestazione scritta della storia risale a Giovanni Francesco Straparola, che la incluse nella raccolta \"Le piacevoli notti\" (pubblicate a partire dal 1550) con il titolo di \"Costantino Fortunato\"; \u00e8 incerto se Straparola abbia inventato la fiaba o abbia semplicemente trascritto un racconto della tradizione orale.\nUn secolo pi\u00f9 tardi, vide la luce la versione di Giambattista Basile. Nel Romanticismo tedesco fu Ludwig Tieck a scrivere questa fiaba con linguaggio tipicamente romantico, prendendosi gioco della letteratura del tempo. Apparve in \"Fiabe popolari\" dello stesso Tieck, insieme ad altre celebri fiabe come Barbabl\u00f9; la loro caratteristica era quella di nascondere l'orrore attraverso la comicit\u00e0, o l'ironia. Celebri divennero anche le versioni create da Charles Perrault e dai fratelli Grimm. La versione classica di questo racconto \u00e8 scritta alla fine del XVII secolo da Charles Perrault (1628-1703). Proviene da un manoscritto illustrato, intitolato \"Les Contes de ma m\u00e8re l'Oye\" (I racconti di mia madre l\u2019oca) datato 1695, due anni prima della pubblicazione della raccolta di otto racconti di Perrault \"Histoires ou contes du temps pass\u00e9 avec des moralit\u00e9s\" (Storie o racconti del tempo passato con morale) di Barbin nel 1697.\nIl gatto con gli stivali ha avuto un successo immediato e rimane popolare al giorno d'oggi, nonostante una morale ambigua. Esistono numerosissime analisi e studi, basati sui suoi personaggi e sui suoi temi, riguardanti la simbologia e la morale di questa favola. Il gatto con gli stivali pu\u00f2 essere visto come un racconto iniziatico attento la lotta contro l'orco, per esempio, o un riflesso dei costumi dell'epoca di Perrault (investitura reale, ruolo della borghesia, diritto di primogenitura...). Proprio come una storia immorale che fa l'apologia dell'inganno e dell'imbroglio sul lavoro onesto.\nVi si ritrovano anche vecchi temi popolari legati a motivi indoeuropei e al culto degli animali diffuso un po' ovunque nel mondo, sotto l'influenza culturale francese alla fine di un periodo di splendore della Francia. Il gatto con gli stivali conosce una diffusione rapida e mondiale, al punto da ispirare disegnatori, compositori, coreografi, e molti altri artisti. Questo gatto appare in particolare nel terzo atto del balletto \"La bella addormentata \" di Tchaikovsky e fino all'epoca moderna, i suoi adattamenti sono molteplici, dal teatro ai film e ai romanzi o al fumetto, passando per le parodie, come dimostrato dal personaggio del gatto con gli stivali.\nTrama.\nAlla sua morte, un vecchio mugnaio lascia ai suoi tre figli tutti i suoi beni. Il pi\u00f9 anziano eredita il mulino, il secondo l'asino, e il pi\u00f9 giovane un gatto. Senza un soldo in tasca e non sapendo cosa fare di un tale regalo, quest'ultimo pensa di mangiarlo ma il gatto si rivela dotato di parola. Con un sacco e un paio di stivali, e pieno di astuzia, l'animale \u00e8 ora determinato a fare la fortuna del suo padrone.\nA questo scopo, il gatto cattura un coniglio nella foresta e lo offre al re come regalo del suo padrone, il marchese di Carabas. Porta regolarmente della selvaggina al re per diversi mesi. Un giorno, sapendo che il re e sua figlia stanno viaggiando lungo il fiume, il Gatto persuade il suo padrone a togliersi i vestiti e ad entrare nel fiume. Nasconde i vestiti del suo padrone dietro una roccia e chiama aiuto. Quando il re arriva, il Gatto spiega che il suo padrone, il \u00abmarchese di Carabas\u00bb \u00e8 stato derubato dei suoi vestiti mentre faceva il bagno nel fiume. Il re offre vestiti ricchi al giovane e lo invita a sedersi nella sua carrozza al fianco di sua figlia che si innamora all'istante di lui. Il gatto corre davanti alla carrozza e ordina alla gente che incontra lungo la strada di dire al re che quelle terre appartengono al marchese di Carabas. Entra poi in un castello abitato da un orco capace di trasformarsi in qualsiasi animale. L'orco lo riceve civilmente come pu\u00f2, e si trasforma in un leone per dimostrare le sue capacit\u00e0, spaventando cos\u00ec il gatto con gli stivali. Quest'ultimo gli chiede allora se \u00e8 in grado di trasformarsi in un topo. Quando l'orco corre, il gatto gli salta addosso e lo divora. Il re arriva al castello che apparteneva all'orco, e, impressionato dai beni del \u00abmarchese di Carabas\u00bb, offre la mano di sua figlia al ricco gentiluomo. Poco dopo, il Gatto diventa un nobile signore, e non insegue pi\u00f9 i topi che per divertirsi.\nIl racconto ha da due morali:\n\u00ab[... ] L'industria e il saper fare sono meglio dei beni acquisiti\u00bb\n\u00ab[... ] L'abito, la miniera e la giovent\u00f9, per ispirare tenerezza, non sono mezzi sempre indifferenti\u00bb.\nProgettazione dell'opera.\nPrecedenti.\nCharles Perrault non \u00e8 l'inventore della figura del gatto burlone e malizioso (chiamato in inglese \"trickster\"), poich\u00e9 diversi secoli prima della pubblicazione delle fiabe di Perrault, il bramino Kashmir Somadeva ha raccolto una vasta collezione di fiabe indiane, il \"Kath\u00e2sarits\u00e2gara\" (letteralmente \"LOceano dei fiumi delle fiabe\") che contiene numerosi personaggi e oggetti di fiabe come spade invincibili, navi che rigenerano il loro carico e animali servizievoli. Nel \"Pa\u00f1catantra\", una raccolta di racconti in sanscrito del V secolo, una storia descrive un gatto che tenta di fare fortuna al palazzo reale.\nNel 1553, La gatta di Costantino il ricco (Costantino Fortunato), un racconto simile al gatto con gli stivali, fu pubblicato a Venezia nel \"Le piacevoli notti\" di Giovanni Francesco Straparola. Tuttavia, nel racconto di Straparola, il povero figlio del mugnaio \u00e8 figlio di una vedova boema, il gatto \u00e8 una fata travestita da gatta, la principessa si chiama Elisetta e il castello non appartiene ad un orco ma ad un signore recentemente morto. Il ragazzo povero diventa infine il re di Boemia. Un'edizione francese della raccolta viene pubblicata nel 1560. Questo racconto potrebbe essere di origine orale, poich\u00e9 molte versioni orali sono state trascritte.\nNel 1634, un altro racconto con un gatto malizioso come eroe, chiamato \"Cagliuso\", \u00e8 pubblicato nel \"Pentamerone\" di Giambattista Basile . N\u00e9 la raccolta, n\u00e9 il racconto sono stati pubblicati in Francia durante la vita di Charles Perrault. Nella versione di Basile, il ragazzo povero \u00e8 un mendicante di nome Cagliuso la cui ricchezza \u00e8 garantita in modo simile alla storia del Gatto con gli stivali. Tuttavia, la storia finisce diversamente: per mostrare la sua gratitudine, Cagliuso promette al gatto che lo seppellir\u00e0 in una bara d'oro. Tre giorni dopo, il gatto prova il suo padrone fingendo di essere deceduto ed \u00e8 inorridito quando sente Cagliuso chiedere alla moglie di afferrare il cadavere per le zampe e gettarlo fuori dalla finestra. Il gatto salta, esclama che questa \u00e8 la sua ricompensa per aver aiutato un mendicante a diventare ricco, poi scappa lasciando il suo padrone cavarsela da solo.\nLe somiglianze con il Gatto con gli stivali sono impressionanti e una teoria ha voluto che Perrault si fosse strettamente ispirato a Cagliuso, di cui avrebbe soppresso la morale iniziale riguardante l'ingratitudine del giovane mendicante, poich\u00e9 triste. Pierre Saintyves mette in evidenza queste somiglianze e cita gli autori che pensano che Charles Perrault se ne sia ispirato per il Gatto con gli stivali, ma non prende posizione su una possibile influenza. Iona e Peter Opie pensano che Perrault non conoscesse \"La Chatte de Constantine le Fortun\u00e9\" e \"Cagliuso\" (\"La Gatta di Costantino il fortunato\" e \"Cagliuso\"), che sono stati pubblicati prima del gatto con gli stivali. Thierry Delcourt, al contrario, afferma che Perrault conosceva bene le versioni letterarie di queste due fiabe e Armand Langlois cita \"La Chatte de Constantine le Fortun\u00e9\" e \"Cagliuso\" come fonte d'ispirazione di Perrault.\nAltre storie simili al \"Ma\u00eetre Chat\" (\"Maestro Gatto\") sono notate da Charles Deulin: il racconto danese \"Le Palais aux piliers d\u2019or\" (\"Il Palazzo dei pilastri doro\"), il racconto norvegese Seigneur Pierre o ancora il racconto bretone \"Le Chat et sa m\u00e8re\" (\"Il gatto e sua madre\") mettono in scena gatti o gatte che aiutano il loro padrone ad ottenere la fortuna. Alcune versioni mostrano l'ingratitudine del padrone verso il suo animale, il padrone non esita a lasciar morire l'animale o a lasciarlo senza sepoltura, come nella versione di Basile.\nPubblicazione.\nStorie o racconti del tempo passato.\nCharles Perrault scrisse Les Histoires ou Contes de temps pass\u00e9 (Storie o racconti del tempo passato) di cui fa parte il Ma\u00eetre Chat (Maestro Gatto), o il Chat Bott\u00e9 ( Il gatto con gli stivali) all'epoca in cui era membro dell'Accademia Francese e della corte di Luigi XIV. La prima versione di questo racconto figura in un manoscritto riccamente rilegato, illustrato e scritto in bella forma , che circolava nei salotti letterari parigini e alla corte di Versailles nel 1658. Fu donato alla signorina Elisabetta Carlotta d\u2019Orl\u00e9ans, la nipote di Luigi XIV, e conteneva cinque fiabe, La Bella Addormentata nel Bosco, Cappuccetto Rosso, Barbabl\u00f9 e Le fate accanto al Gatto con gli stivali. A causa dell\u2019esistenza della dedica firmata \u201cP. Darmancour\u201d, la paternit\u00e0 delle storie o dei racconti del tempo passato e quindi di Le Maistre Chat ou Le Chat bott\u00e9 \u00e8 talvolta attribuita a Pierre Darmancour.\nTraduzioni.\nNel 1729, la prima traduzione in inglese di Robert Samber, The Master Cat or Puss in Boots, \u00e8 pubblicato a Londra da J.Pote e R.Montagu nella raccolta Histories, or Tales or Past Times, by Mister Perrault. La traduzione di Samber \u00e8 descritta come:\u201dfedele e giusta, riportata in modo attraente e conciso, l\u2019entusiasmo e il tono gentilmente ironico della prosa di Perrault, che imita l\u2019approccio diretto della narrazione orale in un elegante semplicit\u00e0\u201d. La pubblicit\u00e0 dell\u2019epoca parla di un libro \u201cmolto divertente e istruttivo per i bambini\u201d. Il Gatto con gli stivali \u00e8 ugualmente tradotto in tedesco, poich\u00e9 nel 1812, i fratelli Grimm includono una versione del racconto nella loro raccolta Kinder und Hausmarchen. Secondo le note dei fratelli Grimm, loro avrebbero fatto la conoscenza di questo racconto grazie all\u2019intermediario di Jeanette Hassenpflug che era figlia di migranti ugonotti.\nIllustrazioni.\nLa prima illustrazione del Gatto con gli stivali sul manoscritto del 1695 \u00e8 realizzata a inchiostro e colorata a tempera, rappresenta il gatto che minaccia i paesani dicendo: \u201cBuone genti ci\u00f2 che falciate appartiene al signor marchese di Carabas, voi sarete tutti tritati come carne da macello\u201d. Il gatto pareva, inoltre, grande come i paesani a cui si riferisce. Secondo lo studio di Marc Soriano , questa immagine evidenzia la sua umanit\u00e0 e la sua aggressivit\u00e0, e gioca un gran ruolo nella percezione del racconto fino ai giorni nostri. Non sappiamo chi sia l\u2019autore del disegno, potrebbe essere Perrault, oppure, potrebbe averlo fatto realizzare sotto le sue direttive. L\u2019incisore Antoine Clouzier riprende la stessa immagine per la prima edizione del racconto nel 1697. La diffusione di questa immagine \u00e8 impressionante, dato che tutte le edizioni del racconto fino dal 1697 la riutilizzano, questo in tutta Europa. Gli incisori inglesi hanno anche aggiunto degli artigli al gatto, che ne accentuano l\u2019espressione di minaccia. Il frontespizio della prima edizione rappresenta una vecchia donna che racconta le storie ad un gruppo di tre bambini sotto un cartello intitolato: Les Contes de ma m\u00e8re l'Oye (Racconti di mia madre Oca). Il frontespizio inglese \u00e8 simile alla versione originale; il cartello \u00e8 tuttavia tradotto.\nDiffusione.\nUna storia di successo.\nIl gatto con gli stivali \u00e8 il racconto pi\u00f9 popolare del folclore occidentale che mette in scena un animale come donatore. Il Gatto con gli stivali \u00e8 diventato uno di quei racconti che tradizionalmente si leggono ai bambini la sera prima di dormire, e ha conosciuto una diffusione mondiale. Ha sconfitto con successo i suoi predecessori creati da Straparola e Basile ed il racconto ha alterato la forma dei racconti orali che mettono in scena i gatti Tricksters che esistevano gi\u00e0. La raccolta pubblicata nel 1697 ebbe un tale successo che fu plagiata in Olanda dall'editore Moetjens, e conobbe almeno tre riedizioni durante la vita di Perrault. Il gatto con gli stivali \u00e8 stato ripubblicato nella letteratura ambulante del XVIII secolo, poi da \u201cL\u2019armadio delle Anime\u201d nel 1785. Secondo Charles Deulin nei \u201ci racconti di mia madre l'Oye prima di Perrault\u201d, il talento di Charles Perrault \u00e8 stato ignorato fino all'inizio del XIX secolo dalla letteratura francese; fu solo a partire da questa epoca che questo racconto ottenne un successo fulminante.\nIn particolare a seguito della legge Guizot sull'istruzione primaria nel 1833, e grazie ai romantici che scoprirono i fratelli Grimm e celebrarono il talento di Perrault. Le prime collezioni di libri per l'infanzia appaiono anche in questo periodo. Le ristampe di questo racconto in lingua francese sono dunque molteplici, fino all'epoca moderna.\nContenuto educativo.\nSecondo Bruno Bettelheim, \u00abpi\u00f9 un personaggio delle favole \u00e8 semplice e franco, pi\u00f9 sar\u00e0 facile per un bambino identificarsi con lui e rifiutare il personaggio cattivo. \u00bb Se il personaggio \u00e8 una persona molto gentile, allora il bambino probabilmente vorr\u00e0 diventare il buono. I racconti amorosi come il gatto con gli stivali non polarizzano o sovrappongono i buoni e i cattivi perch\u00e9 costruiscono un personaggio che non sceglie tra il bene e il male, ma d\u00e0 al bambino la speranza che il pi\u00f9 umile pu\u00f2 sopravvivere. La morale non \u00e8 l'interesse principale di questo tipo di racconto, ma d\u00e0 l'assicurazione che si pu\u00f2 sopravvivere e riuscire nella propria vita. Le aspettative dei bambini piccoli possono essere deluse. Tuttavia, le fiabe permettono ai pi\u00f9 piccoli successi (come diventare l'amico di un animale) di acquisire grande dignit\u00e0 e questi eventi ordinari possono portare a maggiori profitti a lungo termine. Possono anche permettere al bambino di credere che i suoi piccoli successi sono importanti anche se non riconosciuti sul momento. Le folcloriste Iona e Peter Opie osservano che \u201cIl racconto \u00e8 insolito perch\u00e9 l'eroe non merita la sua buona fortuna, come se la sua povert\u00e0, il fatto di essere il terzo figlio, e la sua accettazione senza fare domande sulle istruzioni disoneste del gatto non fossero pi\u00f9 viste come virt\u00f9 dei nostri giorni\u201d. Se La bella addormentata o Pollicino offrono al bambino una ricca materia per superare ostacoli e conflitti, il gatto con gli stivali \u00e8 una storia la cui morale \u00e8 ambigua, lasciando intendere che l'astuzia paga pi\u00f9 rapidamente e pi\u00f9 sicuramente del lavoro o del talento. Il gatto dovrebbe essere acclamato come il principe dei ciarlatani, come pochi truffatori sono stati prima o dopo di lui. In un inciso, Maria Tatar suggerisce anche che ci\u00f2 che c'\u00e8 da ricordare del racconto \u00e8 \u201cil rispetto che pu\u00f2 ispirare per queste creature domestiche che cacciano i topi e spiano il loro padrone\u201d. In Fairy Tales and the Art of Subversion, Jack Zipes nota che \u201cPerrault cercava di descrivere i tipi ideali per rafforzare gli standard del processo di civilt\u00e0 dell'alta societ\u00e0 francese.\u201d George Cruikshank, famoso illustratore dei romanzi di Charles Dickens, \u00e8 rimasto scioccato che i genitori permettano ai loro figli di leggere Il gatto con gli stivali e ha detto che il racconto \u00e8 una successione di bugie riuscite e un insegnamento ingenuo per inventare un sistema basato sull'inganno ricompensato dai benefici migliori. Invece, il filosofo d'Hooghvorst considera che i personaggi e le situazioni del racconto hanno un senso cabalistico e alchemico.\nInfluenze posteriori.\nIl racconto del gatto con gli stivali ha segnato a lungo la cultura popolare, ma anche molte persone famose; una biografia di Mozart riferisce che lavorava molte ore bevendo punch e che per tenerlo sveglio, sua moglie gli leggeva Il gatto con gli stivali. Un aneddoto popolare sulla giovinezza di Napoleone dice che, quando era bambino, indoss\u00f2 un'uniforme e si calpest\u00f2 di stivali troppo grandi per lui, facendolo sembrare ridicolo. Una ragazza di nome Cecilia, allora di dodici o tredici anni, lo defin\u00ec \u201cgatto con gli\nstivali\u201d provocando l'ilarit\u00e0 generale e la rabbia del futuro imperatore dei francesi. Il gatto \u00e8 il titolo di un romanzo che narra l'ascesa di Napoleone.\nStruttura narrativa.\nAnalisi letteraria.\nPer i folkloristi Iona e Peter Opie, mentre lo stile letterario impiegato \u00e8 universalmente riconosciuto, molti passaggi del racconto sembrano essere trasposti alla scrittura come l'autore li avrebbe sentiti. Questa supposizione si basa prima sulla semplicit\u00e0 dei racconti, poi sul vocabolario impiegato, che al tempo di Perrault era considerato \u00abpopolare\u00bb e \u00abdel popolo basso\u00bb, e per finire nell'esistenza di passaggi vestigiali (come quello degli stivali) che non migliorano la narrazione. Secondo loro, un artista letterario avrebbe soppresso questi passaggi durante la creazione della sua opera. Un'analisi letteraria del racconto mostra che il discorso diretto \u00e8 leggermente pi\u00f9 frequente del discorso indiretto. Perrault mette in evidenza alcuni personaggi e limita il discorso diretto ai personaggi principali. I dialoghi che gli sembrano poco importanti per la trama sono in forma indiretta, per esempio quando il gatto con gli stivali si intrattiene con le guardie del re per potergli parlare: Tutto glorioso della sua preda, and\u00f2 a casa del Re e chiese di parlare con lui. Lo fecero salire nell'Appartamento di Sua Maest\u00e0, dove entr\u00f2 fece una grande riverenza al Re, &amp; luy gli disse, voil\u00e0 [...]\u00bb. Al contrario, i fratelli Grimm usano il discorso diretto [...] poi si mise il sacco sulle spalle e si rec\u00f2 direttamente al castello del Re. La guardia esclam\u00f2: \u00abFermo! Dove vai\u00bb - \u00abDal Re,\u00bb rispose il gatto senza mezzi termini. - \u00abSei pazzo, un gatto dal Re? - \u00abLascialo solo andare, dice un altro, il Re si annoia, forse il gatto con il suo russare e le sue fusa gli far\u00e0 piacere. \u00bb Quando il gatto arriv\u00f2 davanti al re, fece una riverenza e disse: [...]. \u00bb Il dialogo dei fratelli Grimm d\u00e0 oralit\u00e0 e vita al racconto, e lo colloca pi\u00f9 nel campo del meraviglioso. Allo stesso modo, il passaggio dei falciatori e dei mietitori \u00e8 trattato in modo diverso da Perrault e dai Grimm: il primo evita le ripetizioni dicendo che \u00abil Gatto che andava davanti alla carrozza, diceva sempre la stessa cosa a tutti quelli che incontrava\u00bb mentre il secondo utilizza molto di pi\u00f9 l'effetto di ripetizione. Sembra che questa forma letteraria delle fiabe di Perrault sia il riflesso delle pratiche letterarie della sua epoca, dove la novella era popolare e la presenza del narratore molto forte. Al contrario, i fratelli Grimm lavoravano sull'oralit\u00e0.\nClassificazione Aarne-Thompson.\nSecondo la classificazione Aarne-Thompson, i temi di questo racconto sono ampiamente diffusi in molte regioni del mondo che presentano lo stesso tipo di racconto. Esso porta il numero 545 (tema del gatto servizievole) e il passaggio del gatto che divora l'Orco sarebbe dovuto alla mescolanza di altri due temi: nel racconto tipo 325, Il mago e il suo allievo, l'allievo mago mangia il suo maestro trasformato in seme, egli stesso essendo sotto forma di una volpe. Nel racconto tipo 331, Il diavolo in una bottiglia, l'eroe sfida il suo avversario a rimpicciolirsi.\nI personaggi.\nIl figlio del mugnaio o il marchese di Carabas.\nIl figlio del mugnaio, che nel racconto ottiene il titolo di \u00abmarchese di Carabas\u00bb, \u00e8 l'ultimo figlio di una famiglia di tre figli. Questa particolarit\u00e0 ha una grande importanza, infatti, all'epoca della redazione dei racconti di Perrault, il diritto di primogenitura faceva s\u00ec che il primogenito di una famiglia ereditasse tradizionalmente tutti i beni dei suoi genitori. Di conseguenza, la sua sussistenza era assicurata. Al contrario, l'ultimo nato doveva spesso fare fortuna da solo, anche a costo di diventare una sorta di vagabondo che corre il mondo in cerca di gloria e fortuna. Inoltre, Perrault era egli stesso il cadetto di cinque ragazzi fra sette bambini.L'ultimo nato era condannato a lavorare sodo per ottenere un riconoscimento e la forma di disconoscimento dal sistema di ereditario si ritrova in molti racconti, tra cui il gatto con gli stivali.\nSecondo Jack Zipes in uno studio incrociato su tutte le storie di Perrault, gli eroi di questo scrittore non sono particolarmente belli ma attivi, coraggiosi, ambiziosi, abili, e usano la loro mente, la loro intelligenza e la loro grande cortesia per scalare i livelli sociali e raggiungere i loro scopi. Qui \u00e8 il Gatto che possiede tutte queste caratteristiche e l'uomo che approfitta dei suoi talenti e della sua astuzia. Al contrario dei racconti che trattano delle donne sottomesse in attesa del matrimonio, come la principessa del gatto, quelli incentrati su un uomo suggeriscono che il successo e l'ottenimento di un certo status sociale sono pi\u00f9 importanti del matrimonio per gli uomini. Le virt\u00f9 degli eroi di Perrault riflettono la visione della borghesia alla corte di Luigi XIV, e quella di Perrault che era un domestico di successo. \u00abMarchese di Carabas\u00bb \u00e8 un titolo nobiliare usurpato il cui nome esotico \u00e8 inventato dal gatto con gli stivali per il suo padrone. Facendo passare il suo misero padrone per un marchese, il Gatto spera di attirare su di s\u00e9 l'attenzione e i favori del re. L'origine di questo nome che suona in modo orientale non \u00e8 chiaramente stabilita.\nIl gatto.\nPer Armand Langlois, il personaggio centrale del racconto non \u00e8 il Gatto con gli stivali ma il figlio del mugnaio. L\u2019animale simbolizzerebbe il bambino libero, \u201cdoppio\u201d meraviglioso del bambino, aiuta l\u2019eroe in cambio di una vita sicura.\nIl re dei ciarlatani.\nIl Gatto \u00e8 l'unica eredit\u00e0 di un ragazzo povero. Non esita a mentire al re, a manipolare l'orco e a corrompere i contadini per facilitare l'ascesa sociale del suo giovane padrone, in modo da poter poi vivere oziosamente. Maria Tatar nota che non c'\u00e8 molto da ammirare nel Gatto con gli stivali che minaccia, imbroglia, inganna e ruba per aiutare il suo padrone. Il gatto \u00e8 visto come un virtuoso della lingua, una creatura diventata maestro nell'arte della persuasione e della retorica per ottenere il potere e la fortuna. Il gatto gioca cos\u00ec il ruolo di un ladro esperto, e Perrault sembra essere stato un po' imbarazzato da questa percezione del gatto, che l'avrebbe portato a dissociarlo dal suo padrone, anche se alla fine i due si confondono abbastanza spesso. Il tema dell'animale che ricorre all'astuzia e all'imbroglio per aiutare il suo padrone si ritrova peraltro in altre leggende, come quella del pfingst-Quack con la sua martora.\nSecondo Jack Zipes, il gatto con gli stivali \u00e8 l'incarnazione del segretario educato della borghesia che serve il suo padrone con devozione e diligenza. Il gatto d\u00e0 prova di una cortesia e di modi sufficienti per impressionare il re, possiede l'intelligenza per sconfiggere l'orco e il talento per organizzare un matrimonio reale in favore del suo padrone malvagio. La carriera del gatto con gli stivali \u00e8 coronata dal suo titolo di \u00abgran signore\u00bb e il racconto si conclude con una doppia morale: una che vanta l'importanza del lavoro e del saper-fare, l'altra l'importanza dell'aspetto e della giovent\u00f9 per conquistare una principessina. Jacques Collin de Plancy vede anche nel Gatto un abile cortigiano e politico.\nUn gatto \u00abmagico\u00bb.\nAnche se nessun patto diabolico \u00e8 sigillato, il gatto pu\u00f2 essere considerato come un gatto d'argento (o matagot), cio\u00e8 secondo la leggenda un gatto generalmente diabolico, legato alla stregoneria, e che porta delle monete d'oro. Unica eredit\u00e0 di un fratello minore di tre figli, il gatto con gli stivali porta gloria e ricchezza al suo padrone.\nLa stregoneria \u00e8 peraltro ben presente in questa favola dove il gatto si rivela un po' mago. C'\u00e8 una teoria secondo cui potrebbe essere un teriantropo o uno stregone in grado di trasformarsi in un gatto. La sua lotta contro l'orco ricorda un duello tra maghi e la simbologia del gatto ne fa spesso un animale associato alla magia e al passaggio tra due mondi.\nCollin de Plancy suppose che il gatto con gli stivali rispecchiasse l'epoca medievale in cui si credeva che con alcuni sortilegi le bestie potessero parlare, perch\u00e9 il padrone del gatto non \u00e8 affatto sorpreso di sentirlo iniziare il suo piccolo discorso.\nUn animale-totem.\nPierre Saintyves va oltre e pensa che il racconto si riferisca al tempo dei culti di animali e al concetto di animale-totem. Jacques Barchilon e Henry Pettit notano nell'introduzione di The Authentic Mother Goose: Fairy Tales and Nursery Rhymes che il tema principale del Gatto con gli stivali \u00e8 quello del donatore e che \u00abIl racconto porta le memorie ataviche dell'animale-totem familiare in quanto protettore paterno della trib\u00f9, che si ritrovano nell'antropologia e nelle missioni.\u00bb\nTuttavia, all'epoca in cui il racconto del gatto con gli stivali viene scritto da Perrault, il gatto \u00e8 ampiamente considerato come un animale malvagio, compagno delle streghe e incarnazione del diavolo in Europa occidentale. Pierre Saintyves si chiede se si debba ammettere \u00abche un tempo il gatto era considerato in Europa come un animale custode, o almeno come un essere sacro\u00bb. Il culto del gatto \u00e8 attestato nell'antico Egitto, ma questo animale addomesticato ha guadagnato abbastanza tardi l'Europa occidentale. Pi\u00f9 stupefacente, questi gatti domestici sarebbero discendenti del gatto guantato, che \u00e8 un gatto \u00abcon gli stivali\u00bb, onorato proprio dagli antichi egizi.\nIl gatto con gli stivali potrebbe anche essere un ricordo dell'animale che incarnava \u00ablo spirito del grano\u00bb, gatto, volpe, sciacallo, cane o cervo, che veniva talvolta tradizionalmente sacrificato alla fine della mietitura. Questi festeggiamenti sono stati studiati da Arnold van Gennep e James George Frazer: l'ultimo covone \u00e8 pronto e si vede dare un nome di animale. Questa forma di rispetto per il gatto si ritrova principalmente in Inghilterra, dove era considerato il protettore dei raccolti, cacciando topi, ratti e conigli nemici del contadino. I trattati sugli animali ricordano questo ruolo del gatto fin dal XV secolo.\nL\u2019orco.\nL'Orco occupa una posizione sociale elevatissima e possiede innumerevoli ricchezze. Inoltre, ha anche il potere di trasformarsi, come Proteo. Il personaggio dell'Orco \u00e8 ricorrente nei racconti, cos\u00ec come quello del grande lupo cattivo. Allegoria dei pericoli che devono affrontare gli uomini che vogliono avere successo, incarna il male, la forza e la\u2019 ingordigia, ma anche una certa stupidit\u00e0. Questa debolezza permette ai personaggi che incarnano l'astuzia e l'intelligenza, come la volpe, \u201cPollicino\u201d o, naturalmente, il gatto, di sconfiggerlo facilmente nonostante la loro evidente inferiorit\u00e0 corporea. Questa stupidit\u00e0 dell'Orco partecipa all'effetto comico del racconto, si ride di vederlo trasformarsi in topo per essere infine morso dal gatto. Il nome di \u201corco\u201d e la sua percezione sono stati ampiamente diffusi dai racconti di Perrault.\nIl re.\nIl re si fa offrire della selvaggina dal gatto da parte del marchese di Carabas per diversi mesi, poi passa un giorno lungo un lago con un traino, da dove vede il gatto implorare di salvare il marchese che annega. Raccoglie il giovane, gli offre dei vestiti che riteneva degni del suo rango, lo lascia salire nella sua carrozza con lui e continua la sua passeggiata dove incontra dei contadini che gli dicono che le terre che attraversava appartengono al marchese. Quando raggiunge il castello, l'orco \u00e8 gi\u00e0 sconfitto e il gatto lo accoglie nel castello del marchese di Carabas. Diede la mano di sua figlia al figlio del mugnaio. Per Bruno Bettelheim, il personaggio del re simboleggia il buon padre, colui che d\u00e0 per eredit\u00e0 \u201cgrandi beni e una moglie passiva\u201d e non un gattino.\nLa principessa.\nLa principessa non ha un ruolo importante nel racconto, poich\u00e9 \u00e8 totalmente passiva e si innamora del figlio del mugnaio (che le viene presentato come il \u00abmarchese di Carabas\u00bb) non appena lo vede. Un ritratto composito delle eroine di Perrault rivela che la donna ideale dell'alta societ\u00e0 secondo l'autore \u00e8 graziosa, bella, educata, diligente, di aspetto curato, riservata, paziente e relativamente stupida, poich\u00e9 per Perrault una donna intelligente sarebbe sinistra. Inoltre, l'eroina di Perrault aspetta che l'\u00abuomo giusto\u00bb venga, riconosca le sue virt\u00f9 e la sposi. Lui agisce, lei aspetta. Le eroine del XV secolo possono cos\u00ec essere riassunte in questa caratteristica unica: la sottomissione.\nTemi.\nI temi presenti nel Gatto con gli Stivali sembrano rientrare in una vecchia tradizione popolare, \u00abriflesso degradato di un'antica mentalit\u00e0 trasformata sotto la penna di Perrault\u00bb, ma le loro interpretazioni sono molteplici e la loro origine pu\u00f2 essere vista come indoeuropea, africana, o anche indiana\nLa realizzazione degli stivali.\nJacques Barchilon e Henry Pettit notano che il racconto \u00e8 originale per il suo titolo, poich\u00e9 nessun titolo prima di quello di Perrault parlava di un gatto che indossava degli stivali. Charles Deulin ha trovato solo due riferimenti a un gatto con gli stivali nelle fiabe di altri paesi. Secondo Iona e Peter Opie, gli stivali del gatto sono un passaggio stilistico superfluo alla trama, e probabilmente derivato dalla versione popolare del racconto. L'insistenza del gatto nel portare gli stivali non \u00e8 spiegata nel racconto, n\u00e9 sviluppata pi\u00f9 tardi, tranne in un unico monologo. Tuttavia, per Thierry Delcourt, questi stivali sono un'invenzione diretta di Perrault. Hanno la funzione, come gli stivali di sette leghe, di \u00abcalzare l'eroe alla misura delle sue imprese\u00bb.\nA un certo punto del racconto, il Gatto \u00e8 spaventato dall'orco che ha preso la forma di un leone, e difficilmente sale sul tetto del castello \u00aba causa dei suoi stivali che non valgono nulla per camminare sulle tegole\u00bb. La menzione degli stivali porta qui un tocco di realismo e di verosimiglianza ad un racconto altrimenti meramente meraviglioso, e si ritrova la stessa tecnica nel \u201cPollicino\u201d dove gli stivali delle sette leghe \u00abstancano molto il loro uomo\u00bb. Un'ipotesi \u00e8 che questi stivali permettono al gatto di muoversi pi\u00f9 velocemente. Esiste una curiosa vicinanza etimologica tra l'antico nome dello stivale (ocrea, che ha dato ocreis) e quello dell'orco (ocris). Probabilmente condividono la stessa radice indoeuropea: Oku, che significa \u00abveloce\u00bb, da cui lo stretto rapporto tra l'orco, gli stivali, e la nozione di rapidit\u00e0. Inoltre, sembra che il racconto faccia l'apologia dell'uso degli stivali per i lunghi viaggi. Ora, l'uso di stivali si collegava alla moda gallica, in opposizione ai Romani che calzavano di sandali.\nIl tema dei calzini magici si ritrova in altri due racconti di Perrault: Pollicino (con gli stivali di sette leghe), e Cenerentola (con le scarpette di vetro). Questo tema si trova fin dalla mitologia greca, con le scarpe alate di Ermes o ancora i sandali di Perseo.\nImmersione nel lago.\nIl fatto che il gatto chieda al figlio del mugnaio di entrare nell\u2019acqua ha ugualmente importanza ed \u00e8 oggetto di diverse analisi. Secondo Bruno Bettelheim, questa immersione di un giovane, nudo, nelle acque di un lago, simbolizzerebbe una regressione al livello uterino, nell\u2019acqua della madre. Solo questa immersione lo renderebbe capace di affrontare l\u2019aggressivit\u00e0 dell\u2019Orco, visto come il padre castratore. Pierre Saintyves osserva che un'investitura reale accompagni un lavaggio rituale con un obiettivo purificatore, e che questo motivo si ritrovi in numerosi altri racconti. In pi\u00f9, l\u2019acqua ha un potere rinnovatore, come aveva gi\u00e0 rimarcato Gaston Bachelard, da cui senza dubbio il consiglio del Gatto al suo giovane padrone. Anatole France afferma, non senza una nota di umorismo, che si pu\u00f2 vedere nel marchese di Carabas un mito solare: \u201cquesto personaggio povero, umiliato, che crede nella ricchezza e nel potere, \u00e8 il sole che si alza nella nebbia e brilla per un puro mezzogiorno.\u201d In pi\u00f9, esce dall\u2019acqua per rivestirsi di abiti reali, e questo simbolo pu\u00f2 rappresentare il sorgere del sole.\nLotta contro l\u2019orco.\nSecondo Thierry Delcourt, l'episodio della metamorfosi dell'orco che diventa preda del gatto grazie alla sua astuzia \u00e8 una scoperta di Perrault da racconti orali popolari come Il mago e il suo allievo o Il diavolo nella bottiglia. Ci\u00f2 non impedisce di trovare diversi punti in comune tra questo episodio e motivi pi\u00f9 antichi, dato che Pierre Saintyves annota come possibile origine numerose storie che raccontano la lotta di un animale che incarna le forze solari contro un drago. Questo tema si trova gi\u00e0 nell'antica Grecia, durante un periodo chiamato Stipetteria, dove un giovane e bello adolescente, incarnazione di Apollo, dava fuoco a una capanna che simboleggiava il covo del drago. Esistono diverse varianti di questa lotta, in particolare in Russia dove una volpe spaventa un re-serpente che abita un castello dicendogli che il Fuoco e il Fulmine gli faranno visita: quest'ultimo si rifugia nel tronco di una quercia che la volpe infiamma, uccidendo cos\u00ec il serpente. Come nel racconto di Perrault, il drago o il serpente pu\u00f2 anche essere un orco, e\nquesto tema si ritrova in molteplici varianti con elemento costante la vittoria di un animale solare. Nell'antico Egitto, \u00e8 il gatto che vince il serpente, incarnazione del male, mentre in Francia questo ruolo \u00e8 piuttosto devoluto al cervo. Il racconto danese il Palazzo dei pilastri d'oro presenta numerosi paralleli con il gatto con gli stivali: un bel castello \u00e8 custodito da un troll mostruoso, sorta di equivalente danese dell'orco. Il troll viene sconfitto grazie all'astuzia di un gatto che gli dice di guardare una bella ragazza che cavalca nel cielo, il troll cade all'indietro e scoppia a pezzi vedendo il sole. Queste leggende dove un animale solare sconfigge un mostro mutaforma potrebbero anche attingere la loro origine in un'antica liturgia, perch\u00e9 i re erano un tempo spesso associati ad un animale custode, spesso un animale potente come il leone, l'orso o l'elefante. Secondo uno studio del paganesimo indoeuropeo di J\u00e9r\u00e9mie Beno\u00eet basato sui lavori di Georges Dum\u00e9zil, l'orco del racconto rappresenta \u00abuno di quegli spiriti della natura che conviene dominare per prendere possesso del suolo, colonizzarlo e stabilirvi un habitat umano\u00bb. Infatti, il bestiario del folclore popolare pan indoeuropeo abbonda di creature come draghi, giganti, fate e folletti, che simboleggiano forze naturali non controllate dall'uomo, il quale in genere deve combatterle, evitare o ammorbidire per appropriarsi del loro dominio. Una tale ricerca pu\u00f2 tuttavia essere compiuta solo da un guerriero eccezionale, cio\u00e8 un eroe. Nel racconto di Perrault, l'eroe soppianta l'orco \u00absimbolo di natura ostile e divoratrice\u00bb tramite il suo gatto, cosa che gli permette di diventare sovrano delle sue terre. Jacques Collin de Plancy pensa che Perrault abbia potuto ispirarsi alle chiacchiere contemporanee della sua epoca per l'episodio della lista dei beni del marchese de Carabas, quando il gatto incontra i mietitori e gli aratori. Charles Giraud abbonda nello stesso senso, sostenendo che l'enumerazione dei beni del marchese ricorda irresistibilmente gli scambi tra madame de S\u00e9vign\u00e9 e madame de Louvois indovinando che parlano dei loro rispettivi beni. Tuttavia, questo tipo di enumerazione era da tempo frequente nei racconti popolari. Egli riferisce anche che alcune dottrine hanno visto nella presa del castello dell'orco un riferimento all'\u00abindelicatezza di Francesca d'Aubign\u00e9 che si impadron\u00ec dei beni di un protestante bandito alla fine del XV secolo\u00bb, il gatto sarebbe allora una proiezione di questa donna.\nInvestitura reale.\nUn'altra particolarit\u00e0 del racconto di Perrault sta nel fatto che il Gatto e il suo padrone possono prendere possesso dei beni dell'orco senza timore di una reazione, sia essa divina, legale o politica. Pierre Saintyves l'ha studiato nel 1923 e vi nota la presenza di motivi indoeuropei e africani molto antichi, tra cui quello dell'investitura reale. Cos\u00ec, per lui, \u00abtutto l'insieme di questo racconto ci mostra l'instaurazione di un re simbolizzata dal riconoscimento della sua sovranit\u00e0 sulle terre, le bestie, e le persone con la presa di possesso del castello reale\u00bb. In effetti, il figlio del mugnaio acquista un nome nobile \u00abmarchese di Carabas\u00bb, abiti reali, una promessa di matrimonio reale e, infine, viene incoronato e assume le sue funzioni di re. Da sempre, quando una persona accedeva a questa funzione, cambiava nome e fino all'epoca moderna, quando un re governa, \u00e8 raramente sotto il suo vero nome. Questo cambiamento di nome inoltre \u00e8 collegato con l'unione, in cui la moglie inoltre prende un nome nuovo. Questo tema si ritrova in quasi tutte le fiabe con animali donatori e persino nelle altre fiabe che mettono in scena un gatto, il povero Pippo diventando Gagliuso e Costantino diventando \u00abil ricco\u00bb.\nL'animale ha allora un ruolo di ambasciatore, di araldo e di campione del re, di cui non \u00e8 che un'estensione dei poteri. Quest'ultimo gli deve peraltro riconoscenza, nel proprio interesse e in quello del popolo. Pierre Saintyves ne conclude che il gatto con gli stivali \u00abmolto verosimilmente si riallaccia al rituale di instaurazione degli ex preti-re delle societ\u00e0 primitive e serviva, senza dubbio, a ricordare al sovrano l'importanza dei doveri magico-religiosi della sua carica\u00bb. Per il popolo, il re veniva scambiato talvolta con il suo animale custode in un ruolo di benefattore, e quest'ultimo era considerato come il garante della prosperit\u00e0 del paese, del popolo, o addirittura del re stesso. Nei racconti vengono infatti messi in evidenza stretti legami tra il re e il suo animale, e a volte la condizione stessa di regalit\u00e0 dipende dall'animale: in una favola nubiana, la volpe che ha aiutato un povero giovane a diventare sultano affronta l'ingratitudine di quest'ultimo e fugge e il sultano finisce per ritornare alla sua condizione primitiva. Inoltre, il popolo pu\u00f2 prendere il sopravvento e onorare l'animale ingannato dal re recentemente investito. In questo caso, la morale dei racconti si spiega con i severi obblighi del re verso l'animale o la bestia protettrice della sua trib\u00f9.\nQuesto tema pu\u00f2 essere messo in relazione con il sistema tripartito indoeuropeo, dove il re deve incarnare e trascendere le tre funzioni: sacerdotale, guerriera e produttiva. Ora, queste funzioni sono presenti nel Gatto con gli stivali attraverso il matrimonio reale, la lotta contro l'orco e la scena dei mietitori. Un'analisi vuole che il figlio del mugnaio soppianti il re di cui sposa la figlia poich\u00e9 quest'ultimo \u00e8 incapace di assumere la funzione produttiva: le sue terre sono sotto l'influenza delle forze caotiche della natura simbolizzate dall'orco.\nAspetto iniziatico.\nArmand Langlois vede la favola come un racconto iniziatico e filosofico, in cui il gatto sarebbe la forza viva che il mugnaio avrebbe ereditato da suo padre, questa forza che gli permette di realizzarsi. Il XIX secolo cercando di digerire gli eccessi del Rinascimento rende questa ipotesi accettabile. Il gatto con gli stivali sarebbe stato riscritto da Perrault a scopo educativo, ma anche attraverso il messaggio in codice. Ogni azione del gatto o del mugnaio sembra essere un passo verso la realizzazione di s\u00e9, verso la perfezione e la verit\u00e0 universale, e verso la conoscenza. Questa forza viva \u00e8 attivata dalla confezione di stivali, dalla falsa morte con la scena dell'annegamento, dalla purificazione e la rinascita attraverso il dono di abiti reali, e dalla lotta contro le forze oscure del microcosmo e del macrocosmo nella lotta contro l'orco (che ricorda una lotta alchemica). Tutte queste azioni sono nella logica di un percorso iniziatico.\nMorale.\nCharles Perrault ha rivisto tutti i racconti popolari che ha raccolto e gli ha infuso una morale, e come molte storie e opere d\u2019arte di quest\u2019epoca, queste possiedono un secondo orientamento pi\u00f9 simbolico. Tuttavia, la morale e il simbolismo del Gatto con gli stivali sono ambigui e hanno dato luogo a molte interpretazioni. Emmanuel Cosquin vedeva nel 1895 nella morale del Gatto con gli stivali un tema indiano, quello della riconoscenza degli animali opposta all\u2019ingratitudine degli uomini, da mettere in relazione con altri racconti simili in cui l\u2019animale benefattore \u00e8 mal ricompensato, e che troviamo anche nel Caucaso, negli Swahili, nei nubiani o in Italia. Pierre Saintyves rifiuta per\u00f2 questa ipotesi a fronte di nuove scoperte sui racconti. Maria Tatar pensa che le morali introdotte da Perrault siano diverse da quelle viste nella narrazione, o fuori tema. La prima morale spiega al lettore che il lavoro e l'ingegnosit\u00e0 sono\npreferibili alla fortuna ottenuta sin dalla nascita, ma questa \u00e8 smentita dal fatto che il figlio del mugnaio non ha mai lavorato n\u00e9 usato il suo talento per ottenere la mano della principessa. La seconda morale sottolinea l'apparente vulnerabilit\u00e0 delle donne: dei bei vestiti ed un viso grazioso sono sufficienti per guadagnare la loro fiducia. Le regole morali sono spesso assenti nelle edizioni moderne. Una teoria affermerebbe che queste morali aggiunte alla prima versione del racconto siano un gioco di lettura alfabetizzata. Il Gatto con gli stivali figurerebbe allora la rivalit\u00e0 dei due narratori: il Gatto bugiardo e il narratore.\nAdattamenti.\nI racconti di Perrault sono stati adattati molte volte, su molti media diversi nel corso dei secoli.\nArti grafiche e immagini.\nTutti i racconti di Perrault hanno dato origine a un'abbondante rappresentazione fin dal 1790, ma \u00e8 soprattutto nella met\u00e0 del XIX secolo che il genere si sviluppa, e tutti i centri di immagini francesi sfruttano allora i racconti di Perrault che assicurano loro sempre un grande successo. Nel corso del XIX secolo, appaiono numerose litografie ispirate ai Racconti di mia madre l\u2019oca. Queste composizioni letterarie e artistiche, spesso denigrate dagli studiosi perch\u00e9 non rispettavano il testo di Perrault, testimoniano il successo delle fiabe e in particolare del gatto con gli stivali, anche se meno rappresentato di Cenerentola o di Cappuccetto Rosso. Stampe e storie che mettono in scena l'insieme dei personaggi delle fiabe di Perrault mescolano il gatto con gli stivali con il cappuccetto rosso o l'uccello azzurro. Le varie edizioni del gatto con gli stivali hanno inoltre ispirato famosi disegnatori specializzati nei racconti, tra cui il francese Gustave Dor\u00e9 e l'inglese Walter Crane (che rappresenta il gatto di colore nero) o il tedesco Carl Offterdinger, ma anche pittori. Nel 2020, David Chauvel e Sylvain Guinebault pubblicano da Delcourt, Robilar, fumetto che riprende la storia del gatto con gli stivali.\nArti plastiche.\nUna statua di marmo dedicata a Charles Perrault al Jardins des Tuileries di Gabriel Edouard Baptiste Pech (1908), raffigura un gruppo di danzatori accompagnati da un gatto con gli stivali. A Berlino, una scultura di Ignazio Taschner raffigurante il gatto con gli stivali e il marchese di Carabas \u00e8 tra quelle che ornano la Fontana dei racconti nel parco di Friedrichshain. Alla fine del XX secolo, Janie Langlois e Armand Langlois hanno creato diverse opere di assemblaggio e lussuose marionette a fili per Venezia e New York sul tema del gatto con gli stivali. Molte di queste opere sono di propriet\u00e0 del castello di Breteuil. Robert Tatin ha rappresentato Leonor Fini come un gatto con gli stivali. Un gatto con gli stivali in resina di poliestere \u00e8 scolpito da St\u00e9phane De Laurence per la citt\u00e0 di Villeneuve d'Ascq nel 1983.\nCanzoni popolari.\nNel 1811, il marchese di Carabas era l'eroe di una celebre canzone del sig. Michel B\u00e9renger. Una selezione del gatto con gli stivali in 24 versi \u00e8 attestato nel 1862.\nSpettacolo vivente.\nGli adattamenti teatrali dei racconti di Perrault sono numerosi, soprattutto nel corso del XIX secolo. Il rispetto per l'opera originale \u00e8 spesso molto approssimativo, lo scopo \u00e8 soprattutto quello di farne uno spettacolo visivo. L\u2019opera (Il marchese di Carabas), o il gatto con gli stivali, fatta in due atti di MM. Brazier e Simonnin che erano rappresentati alla Ga\u00eet\u00e9 all'inizio del XIX secolo, era una messa in scena del racconto in cui il gatto mangiava l'orco travestito da topo. Il ruolo del gatto era svolto da una bambina. Il gatto con gli stivali fu messo in scena anche al Vaudeville, e al piccolo teatro di M. Comte. Scene di teatro di carta sono sviluppate sul tema del gatto con gli stivali, in particolare dal centro pittorico di Epinal.\nIl gatto con gli stivali appare con il gatto bianco nel terzo atto della bella addormentata di Tcha\u00efkovsky. Senza essere il personaggio principale della storia, il gatto figura nel musical di Chantal Goya, Il pianeta meraviglioso, nel 1982.\nLetteratura.\nLudwig Tieck pubblic\u00f2, nello stesso libro di Barbabl\u00f9, una satira drammatica del racconto, con il titolo Der gestiefelte Kater. Molto pi\u00f9 recentemente, un dirottamento del racconto originale figura nella raccolta delle Comptines assassines (Filastrocche assassine) di Pierre Dubois. Il gatto con gli stivali \u00e8 un serial killer che uccide dei disabili e decide un giorno di partire per Lourdes. Ci sono anche adattamenti a fumetti come Il gatto con gli stivali di Jean-Luc Loyer o come personaggio secondario in Garolfo. Infine, il secondo volume dei Contes \u00e0 dormir debout (Racconti per dormire in piedi) di Ced, autore di fumetti uscito dalla blogosfera, racconta in modo umoristico il seguito della storia mentre il gatto, annoiato alla corte del suo padrone diventato re, riparte all'avventura perseguitata da una terribile maledizione. Il personaggio del marchese di Carabas \u00e8 ripreso anche nel romanzo fantastico Neverwhere (Nessun dove) di Neil Gaiman; \u00e8 nero, ambiguo e manipolatore.\nCinema e televisione.\nPer il cinema, Lucien Nonguet realizz\u00f2 nel 1903 il film muto \u201cIL Gatto con gli stivali\u201d. Walt Disney produsse \u201cPuss in Boots\u201d, un cortometraggio in bianco e nero del 1922. \u201cIl gatto con gli stivali\u201d (giapponese Nagagutsu o haita Neko) \u00e8 una adattamento in film d\u2019animazione del regista giapponese Kimio Yabuki del 1969. Il racconto \u00e8 adattato in un episodio della serie d\u2019animazione \u201cSimsala Grimm\u201d. I film d\u2019animazione \u201cShrek 2\u201d, \u201cShrek 3\u201d e \u201cShrek 4\u201d presentano il personaggio del Gatto con gli stivali, Del 2009 \u00e8 \u201cLa vera storia del Gatto con gli Stivali\u201d un film d\u2019animazione diretto da Jerome Deschamps, Pascal H\u00e9rold et Macha Makeieff e adattato in cartone animato. Senza essere il soggetto principale della storia, il Gatto con gli stivali fa una apparizione in un episodio televisivo del \u201cFaerie Tale Theatre\u201d con Ben Vereen e Gregory Hines negli anni \u201880 e anche nel quarto episodio del videogioco scaricabile \u201cAmerican McGee\u2019s Grimm\u201d di American McGee nel 2008."}
{"id": "1338026", "revid": "2090909", "url": "https://it.wikipedia.org/wiki?curid=1338026", "title": "Fabbricato", "text": "Un fabbricato \u00e8 una qualsiasi costruzione coperta e isolata da vie e spazi vuoti, separata dalle altre costruzioni mediante i muri.\nI fabbricati si distinguono in rurali e urbani.\nI fabbricati rurali sono quelli destinati alle esigenze produttive dell'attivit\u00e0 agricola. Fino al 30 novembre 2012 i fabbricati di questo tipo erano censiti nel catasto terreni, mentre oggi nel catasto fabbricati.\nI fabbricati urbani invece sono delle costruzioni che forniscono reddito proprio e sono iscritti al catasto dei fabbricati, e sono suddivisi in svariate categorie e classi a seconda dell'uso.\nClassificazione.\nIl catasto classifica i fabbricati secondo le categorie catastali, ma nell'estimo si preferisce fare una suddivisione diversa da quella catastale cio\u00e8 dividere i fabbricati in:\nI fabbricati civili si possono distinguere in fabbricati residenziali cio\u00e8 per l'uso di abitazione, i fabbricati non residenziali cio\u00e8 quelli a uso non abitativo, essi sono sempre oggetto di compravendita o di locazione. \nL'offerta dei fabbricati \u00e8 essenzialmente rigida sia di fronte all'abbassamento sia all'innalzamento del prezzo, mentre la domanda \u00e8 oggetto di oscillazioni rispetto al prezzo.\nCaratteristiche.\nVi sono varie caratteristiche che agiscono sul valore dei fabbricati: quelle estrinseche, quelle intrinseche e quelle a situazione giuridica.\nLe situazioni giuridiche.\npositivamente sul reddito transitorio;"}
{"id": "1338027", "revid": "395393", "url": "https://it.wikipedia.org/wiki?curid=1338027", "title": "I recuperanti", "text": "I recuperanti \u00e8 un film per la televisione italiano del 1970 diretto da Ermanno Olmi, dedicato alla figura del recuperante, frequente in particolare in Italia nei dopoguerra della prima e seconda guerra mondiale. La sceneggiatura \u00e8 dello stesso Olmi, di Tullio Kezich e di Mario Rigoni Stern.\nTrama.\nAltopiano di Asiago, secondo dopoguerra: il giovane Gianni torna al suo paese natale dalla campagna italiana di Russia e si mette alla ricerca di un lavoro.\nDopo una prima occupazione in una segheria abusiva, e dopo che il fratello Francesco \u00e8 partito per l'Australia in cerca di lavoro, Gianni incontra una sera il vecchio Du (il film si ispira alla persona del \"vecchio Vu\", Albino Celi di Valstagna), che in evidente stato di ubriachezza si mette a straparlare, dicendogli anche come lui si guadagna da vivere, ovvero recuperando dei residuati bellici metallici della Grande Guerra sulle montagne dell'Altipiano e rivendendoli, in modo da guadagnarci del denaro per sopravvivere.\nNonostante inizialmente Gianni veda il vecchio Du come un pazzo che straparla, man mano si rende conto che il vecchio ha le sue ragioni, che gli permetteranno di guadagnare qualcosa per potersi sposare con la sua ragazza.\nPoco pi\u00f9 avanti Gianni decide di impegnare la sua indennit\u00e0 di buonuscita militare comprando un cercametalli, che, sempre assieme al vecchio Du, riesce a fargli scoprire maggiori quantit\u00e0 di materiale bellico.\nLa vita dei recuperanti va avanti cos\u00ec, con nuovi prezzi e qualche morto accidentale. Proprio per questo motivo, Gianni, spaventato dalla possibilit\u00e0 di perdere la vita facendo questo pericoloso lavoro, decide di abbandonare il vecchio Du e di seguire il consiglio della sua ragazza, ossia quello di intraprendere un lavoro meno pericoloso, come quello del manovale. Il film si conclude con il vecchio Du che prende in giro Gianni e che lo rimprovera di averlo abbandonato, ma Gianni non cambia idea e rimane a fare il manovale.\nProduzione.\nPer girare il film, Mario Rigoni Stern raccont\u00f2 di aver prima di tutto cercato alcuni suoi conterranei recuperanti ancora attivi, in modo da essere il pi\u00f9 possibile fedele alla realt\u00e0. Selezion\u00f2 tutti attori non protagonisti. Antonio Lunardi, l'anziano protagonista del film che all'epoca era all'incirca ottantenne, fu visto casualmente in una osteria del paese di Gallio e scelto. Il suo pi\u00f9 giovane compagno, Andreino Carli, fu invece notato e scelto durante una processione che percorreva il paese.\nIl film fu girato intorno ad Asiago, nelle aree del Monte Zebio, Monte Forno, Ortigara, Monte Ongara e Forte Corbin.\nDistribuzione e trasmissione.\nLa \"premi\u00e8re\" statunitense della pellicola avvenne il 20 settembre 1970 al Film Festival di New York; sul mercato francese il film usc\u00ec invece il 7 gennaio 1981, mentre il 5 aprile 2005 \u00e8 stato presentato al Febio Film Festival della Repubblica Ceca."}
{"id": "1338036", "revid": "1632387", "url": "https://it.wikipedia.org/wiki?curid=1338036", "title": "Breeding Death", "text": "Breeding Death \u00e8 il primo EP della band death metal svedese Bloodbath, pubblicato nel 2000 dalla Century Media e ristampato sei anni dopo con un nuovo artwork, testi completi e due tracce bonus."}
{"id": "1338037", "revid": "33689", "url": "https://it.wikipedia.org/wiki?curid=1338037", "title": "Faltonio Probo Alypio", "text": "Biografia.\nEra figlio di Clodio Celsino Adelfio e della poetessa cristiana Faltonia Betizia Proba, suo fratello era Quinto Clodio Ermogeniano Olibrio.\nFu esiliato nel 370/371 in occasione dell'inquisizione da parte di Massimino. Nel 378 era funzionario in Mauretania, forse come vicario d'Africa. Il 12 giugno 391 era \"praefectus urbi\". Nel 393 venne invitato alle celebrazioni alla corte dell'imperatore Eugenio per il consolato di Virio Nicomaco Flaviano per l'anno successivo, dopo che era stato oggetto di qualche sospetto (Eugenio era stato nominato imperatore senza il consenso del collega d'Oriente Teodosio I).\nFu il destinatario di alcune lettere di Quinto Aurelio Simmaco (che lo testimoniano vivo nel 397) e forse anche di una di Ambrogio."}
{"id": "1338038", "revid": "110157", "url": "https://it.wikipedia.org/wiki?curid=1338038", "title": "Kernel vanilla", "text": "Nell'ambito dello sviluppo del kernel Linux, il kernel vanilla \u00e8 il kernel ufficialmente distribuito da Linus Torvalds e dai progettisti Linux, senza alcuna patch aggiuntiva.\nI sorgenti del kernel sono liberamente disponibili per il download da https://kernel.org/, dove \u00e8 possibile scaricare la versione stabile (testata e ufficialmente supportata), le release candidate e le beta (versioni ancora sperimentali e dedicate perlopi\u00f9 agli sviluppatori) e le patch che consentono l'aggiornamento dei sorgenti da una versione all'altra del kernel.\nLe distribuzioni Linux hanno facolt\u00e0 di adottare un kernel vanilla, o di apportarvi delle modifiche, solitamente allo scopo di aggiungere funzionalit\u00e0, o il supporto per determinato hardware.\nLe uniche distro Linux ancora basate su un kernel vanilla con pochissime modifiche sono Slackware e Arch Linux .\nAnche Gentoo Linux permette l'utilizzo dei kernel ufficiali, sebbene siano marcati come \"unsupported\".\nLa maggior parte delle altre distribuzioni usano un kernel generalmente patchato in base alle esigenze della distro stessa."}
{"id": "1338039", "revid": "800530", "url": "https://it.wikipedia.org/wiki?curid=1338039", "title": "Aggiornamento del Catasto Terreni", "text": "L'aggiornamento del catasto terreni, in Italia \u00e8 effettuato a cura degli uffici tecnici erariali, in genere a seguito di una istanza di variazione; o periodicamente, per verifiche e aggiornamenti.\nTipo frazionamento.\nIl tipo di frazionamento che individua gli attuali nuovi confini e ha valore giuridico e catastale, la sua redazione comporta:\nOperazioni preliminari in cui il professionista richiede un estratto \ndi mappa per tipo di frazionamento relativo alla particella e accerta i dati tecnici della medesima, essi vanno riportati nell'apposito modello 51 in carta lucida e nella parte grafica dovr\u00e0 essere completato con i risultati del frazionamento;\nOperazioni di rilievo planimetrico in cui l'oggetto del rilievo deve essere inquadrato nella rete dei punti fiduciali;\nElaborazione dei dati e predisposizione degli atti di aggiornamento in cui al tecnico \u00e8 richiesto di produrre un elaborato che possa, sulla base delle misure assunte in campagna ricostruire la geometria dell'oggetto del rilievo;\nRedazione degli elaborati tecnici in cui il professionista deve presentare all'ufficio tecnico erariale firmati i seguenti elaborati:\nTrattamento del tipo di frazionamento in cui il tecnico accerta la conformit\u00e0 degli elaborati del professionista.\nQuesta procedura ormai obsoleta dall'entrata in vigore (01-01-2007) della procedura Pregeo 9 che prevede la dematerializzazione degli elaborati.\nTipo mappale.\nIl tipo mappale in cui i possessori di particelle sulle quali vengono edificati fabbricati hanno l'obbligo di denunciare ci\u00f2 all'ufficio tecnico erariale mediante modello 3\\SPC o denuncia di cambiamento e del relativo tipo mappale essi vanno presentati in due copie e in carta libera quest'ultimo va redatto sul modello 51 con le stesse norme indicate per il tipo di frazionamento;\nTipo particellare.\nL'articolo 7 del D.P.R. n. 650/1972, integrato da successive circolari, ha istituito l'obbligo di presentazione di tale elaborato ogni qualvolta non ci sia corrispondenza fra la configurazione o la superficie catastale di una particella trasferita e la sua rappresentazione in mappa.\nL'oggetto del rilievo \u00e8 costituito dall'intera particella trasferita. L'elaborato, nel quale viene riprodotta la configurazione della particella, deve essere corredato di tutte le misure idonee a consentire la determinazione della superficie effettiva.\nPer la redazione del tipo particellare si usano gli stessi modelli e si applicano le stesse norme che valgono per il tipo di frazionamento."}
{"id": "1338047", "revid": "24281", "url": "https://it.wikipedia.org/wiki?curid=1338047", "title": "Madre Santissima", "text": ""}
{"id": "1338057", "revid": "1974457", "url": "https://it.wikipedia.org/wiki?curid=1338057", "title": "Attivazione del Catasto Terreni", "text": "L'attivazione del catasto terreni \u00e8 la procedura necessaria ad avviare il funzionamento delle operazioni geometriche professionali.\nLa procedura consiste nella stesura (in duplice copia) ed approvazione degli atti fondamentali, che nella versione originaria sono:\nLe versioni originali dei documenti vengono archiviate presso l'ufficio tecnico erariale del capoluogo di provincia interessato.\nMappa particellare.\nLa mappa particellare che contiene le informazioni geometriche fornite dal Catasto, \u00e8 un organo cartografico statale con rigoroso valore documentale, essa \u00e8 costituita da una serie di fogli che rappresentano il territorio comunale. Esistono le seguenti versioni della mappa:\nTavola censuaria.\nTavola censuaria o schedario delle particelle che \u00e8 l'inventario del Catasto in cui nella prima parte vi \u00e8 tutto l'elenco delle qualit\u00e0 e classi del comune e nella seconda sono indicate tutte le particelle del comune;\nSchedario delle partite.\nRegistro o schedario delle partite che \u00e8 il libro maestro del catasto terreni in cui ogni scheda \u00e8 intestata a una ditta ed ognuna \u00e8 contrassegnata da un numero di partita. La ditta \u00e8 costituita da uno o pi\u00f9 intestati, titolari degli stessi diritti su tutte le particelle in carico. Le prime sei parti sono partite speciali non assoggettabili ad imposta le altre sono partite ordinarie. Le partite speciali sono le seguenti:\nSchedario dei possessori.\nSchedario dei possessori o elenco degli intestati che \u00e8 l'elenco in ordine alfabetico dei possessori del comune.\nProntuario.\nProntuario dei numeri di mappa che \u00e8 un documento che riporta l'ordine numerico progressivo di tutte le particelle del comune e accanto ad ognuna il numero della partita alla quale la particella era caricata."}
{"id": "1338065", "revid": "226458", "url": "https://it.wikipedia.org/wiki?curid=1338065", "title": "Caratteristiche delle aree fabbricabili", "text": "Il valore delle singole aree fabbricabili \u00e8 regolato da alcune caratteristiche che poi sono le stesse dei fabbricati:\nLe caratteristiche intrinseche.\nSono:\nLe caratteristiche giuridiche.\nSono:\nVoci correlate.\n "}
{"id": "1338074", "revid": "33689", "url": "https://it.wikipedia.org/wiki?curid=1338074", "title": "Faltonia Betizia Proba", "text": "Cristiana e appartenente a una famiglia aristocratica molto influente, conosciuta anche come \"Petronia Proba\", \u00e8 famosa per aver scritto il \"Cento Vergilianus de laudibus Christi\", un centone composto da versi di Virgilio, formanti un poema epico centrato sulla figura di Ges\u00f9.\nBiografia.\nProba fece parte di un'importante famiglia del IV secolo, i \"Petronii Probi\". Suo padre era Petronio Probiano, console nel 322, mentre sua madre si chiamava probabilmente Demetria; suo fratello era Petronio Probino, console del 341, mentre il console del 310, Pompeo Probo, era suo nonno paterno. Proba spos\u00f2 Clodio Celsino Adelfio, \"praefectus urbi\" nel 351, dal quale ebbe almeno due figli, Quinto Clodio Ermogeniano Olibrio e Faltonio Probo Alypio, tutti alti funzionari imperiali. Ebbe anche una nipote, Anicia Faltonia Proba, figlia di Olibrio e Turrania Anicia Giuliana: attraverso questo matrimonio Faltonia Proba si era dunque imparentata anche con l'influente \"gens Anicia\".\nNata in una famiglia pagana, Proba si convert\u00ec quando gi\u00e0 era adulta, facendo poi convertire anche il marito e i figli. Faltonia Proba mor\u00ec prima di Celsino; cristiana, venne probabilmente sepolta assieme a lui nella basilica di Sant'Anastasia al Palatino a Roma, dove, fino al XVI secolo esisteva un'iscrizione funebre, apposta su una colonna presso l'altare maggiore della chiesa, che fu poi ricollocata a Villa Borghese nel XVIII secolo prima di scomparire. Il legame tra la chiesa e Proba potrebbe essere proprio Anastasia di Sirmio, la quale era probabilmente appartenente alla \"gens Anicia\": a Proba e a Celsino potrebbe essere stato concesso, dunque, il privilegio di una sepoltura \"ad sanctos\" (vicino alla tomba di un santo), in virt\u00f9 della particolare venerazione della loro famiglia per la santa.\nEra proprietaria, assieme al marito, degli \"Horti Aciliorum\", posti a Roma sul Pincio.\nOpere.\nA Proba \u00e8 attribuita la composizione di due poemi, uno solo dei quali pervenuto al giorno d'oggi; l'identificazione di Proba con Faltonia Betizia \u00e8 quasi unanimemente accettata, anche se alcuni studiosi propongono che l'autrice dei poemi, in particolare di quello pervenuto, fosse l'omonima nipote, Anicia Faltonia Proba.\n\"Constantini bellum adversus Magnentium\".\nIl primo poema, forse composto quando era ancora pagana, riguardava lo scontro tra l'imperatore Costanzo II e l'usurpatore Magnenzio, argomento che toccava da vicino Proba, in quanto il marito fu \"praefectus urbi\" nel 351, dunque durante l'usurpazione; il titolo dato in una nota del \"Codex Mutinensis\" \u00e8 \"Constantini imperatoris bellum adversus Magnentium\".\nL'esistenza di tale poema \u00e8 attestata dai versi iniziali del secondo poema, quello pervenuto, nel cui prologo, infatti, Proba rinnega questo poema pagano: per tale motivo \u00e8 stata avanzata l'ipotesi che la perdita di questo poema sia stata voluta da Proba.\n\"Cento Vergilianus de laudibus Christi\".\nDopo la sua conversione, Proba compose un poema epico cristiano, il \"Cento Vergilianus de laudibus Christi\" o, pi\u00f9 semplicemente, \"Cento Vergilianus\" (in italiano \"Il centone\" tout court), composto intorno al 362. Si tratta di un centone virgiliano, cio\u00e8 di un componimento ottenuto giustapponendo versi estratti dalle opere del poeta mantovano, con modifiche minime, che, nel caso in questione, corrispondono all'introduzione dei nomi biblici.\nIl poema ha per argomento la creazione del mondo e la vita di Ges\u00f9, che diviene un eroe epico, e fu dedicato all'imperatore Onorio. Consta di 694 versi ed \u00e8 diviso in proemio e invocazione (vv. 1-55), episodi dell'Antico Testamento (vv. 56-345), episodi del Nuovo Testamento (vv. 346-688) ed epilogo.\nSofronio Eusebio Girolamo espresse un giudizio negativo su questa opera, affermando che una \u00abvecchia chiacchierona\u00bb voleva \u00abinsegnare le scritture prima di averle comprese\u00bb, ritenendo \u00abil Marone [Virgilio] senza Cristo un cristiano\u00bb (lettera 53.7); Isidoro di Siviglia, invece, ritenne di doverne lodare l'autrice.\nPapa Gelasio I (492\u2013496) dichiar\u00f2 il \"Cento Vergilianus de laudibus Christi\" un'opera apocrifa e dunque, sebbene non eretica, ne venne proibita la declamazione in pubblico. Nonostante ci\u00f2, l'opera godette di un certo successo: durante l'antichit\u00e0 sono attestate copie fatte per gli imperatori Arcadio e Teodosio II, mentre durante il Medioevo si continu\u00f2 a utilizzarla per scopi educativi, e Giovanni Boccaccio inser\u00ec Proba tra le donne illustri nel suo \"De mulieribus claris\".\nL'edizione a stampa del \"Centone\" di Proba, fatta a Basilea nel 1474 circa, fu probabilmente la prima di un'opera scritta da una donna."}
{"id": "1338081", "revid": "287204", "url": "https://it.wikipedia.org/wiki?curid=1338081", "title": "Chocky", "text": "Chocky \u00e8 un romanzo fantascientifico breve di John Wyndham, pubblicato nel 1968.\nDal romanzo l'autore trasse anche una serie di tre adattamenti televisivi, andati in onda in Inghilterra fra il 1984 ed il 1985.\nStoria editoriale.\nIl romanzo \u00e8 stato pubblicato nel 1968 presso l'editore Michael Joseph di Londra, edito in Italia il 22 marzo 1970 nella collana di fantascienza \"Urania\" (numero 536) e ripubblicato:\nTrama.\nMatthew Gore \u00e8 un ragazzo di dodici anni, che condivide le passioni e le abitudini di tanti suoi coetanei. Un giorno, per\u00f2, inizia a manifestare strani comportamenti: fa domande inusuali, mostra abilit\u00e0 che non aveva mai manifestato, e viene colto in dialoghi con un interlocutore invisibile. \nIn un primo momento, i genitori adottivi sospettano che Matthew abbia un amico immaginario, simile agli inesistenti compagni di giochi di tanti bimbi pi\u00f9 piccoli. Tuttavia, il comportamento del ragazzo contrasta con questo quadro; le domande che egli rivolge riguardano argomenti inusuali e, soprattutto, indagano le ragioni di fenomeni che qualunque ragazzo darebbe per scontati. Anche a scuola, i risultati cambiano; ci sono professori, con un atteggiamento pi\u00f9 aperto, che apprezzano le nuove capacit\u00e0, e insegnanti pi\u00f9 conservatori, che suggeriscono ai genitori di Matthew, di non confondere la mente del ragazzo con le nozioni che evidentemente gli stanno inculcando. Ad esempio, il professore di matematica, esorta i genitori del ragazzo a non insistere a spiegargli il codice binario, perch\u00e9 cos\u00ec gli stanno confondendo le idee. Il problema \u00e8 che i genitori di Matthew non gli hanno inculcato alcunch\u00e9, per cui la fonte delle nozioni e delle nuove capacit\u00e0 del ragazzo \u00e8 da ricercarsi in qualche altra origine.\nProgressivamente, David Gore, il padre adottivo di Matthew, si rende conto che l'amico invisibile di suo figlio \u00e8 tutt'altro che immaginario, fino al punto da intavolare un inquietante dialogo con questo strano ospite della sua famiglia.\nCommento.\nChocky \u00e8 un romanzo scritto nello stile tipico di Wyndham: procede cio\u00e8 senza scossoni, con una progressivit\u00e0 che sciorina il quotidiano - in questo caso il quotidiano di una famiglia qualunque - in cui per\u00f2 sta avvenendo qualcosa di curioso. I pezzi del \"puzzle\" non riescono ad andare a posto seguendo l'idea pi\u00f9 lineare; la soluzione, per quanto assurda, \u00e8 quella pi\u00f9 improbabile.\nLa spaccatura che si crea fra i due genitori, relativamente all'atteggiamento nei confronti di Chocky, \u00e8 quanto di pi\u00f9 realistico e psicologicamente sfumato; l'aria di crisi che aleggia sulla coppia viene colta dal padre, che accetta la situazione e riesce a entrare in sintonia con la delicata situazione del ragazzo. L'impressionante dialogo che David ha con l'\"ospite\", che, nel finale, gli parla attraverso il corpo di Matthew, \u00e8 possibile proprio grazie alla sua apertura mentale e all'amore che egli nutre per il proprio figlio adottivo."}
{"id": "1338087", "revid": "599013", "url": "https://it.wikipedia.org/wiki?curid=1338087", "title": "Juan Sebastian Ver\u00f2n", "text": ""}
{"id": "1338090", "revid": "226458", "url": "https://it.wikipedia.org/wiki?curid=1338090", "title": "Conservazione del catasto fabbricati", "text": "La conservazione del catasto fabbricati in Italia, indica l'insieme delle operazioni avente come scopo l'aggiornamento costante dei documenti catastali in relazione alle variazioni relative ai possessori (variazioni soggettive o mutazioni) e allo stato dei beni (variazioni oggettive).\nVariazioni soggettive o mutazioni.\nSono quelle che comportano il trasferimento di un'unit\u00e0 immobiliare urbana da una ditta ad un'altra, conseguente ad atti traslativi o a denunce di successione e per esse vale l'obbligo di presentare la domanda di voltura.\nVariazioni oggettive.\nDenuncia di variazione.\nEsse possono avvenire per i seguenti principali motivi:\nDichiarazione di immobili urbani di nuova costruzione.\nEssa deve essere per obbligo presentata in catasto dal possessore immediatamente dopo l'ultimazione dei lavori o finitura di una nuova costruzione.\nGli atti necessari per l'accatastamento di immobili di nuova costruzione sono:"}
{"id": "1338092", "revid": "1974457", "url": "https://it.wikipedia.org/wiki?curid=1338092", "title": "Conservazione del catasto terreni", "text": "La conservazione del catasto terreni \u00e8 la fase che ingloba tutte le operazioni necessarie per l'aggiornamento dei documenti catastali.\nVariazioni soggettive o voltura catastale.\nLe variazioni soggettive o mutazioni che sono quelle che permettono il trasferimento di una particella da una partita all'altra; la voltura catastale che \u00e8 una serie di atti e operazioni con le quali si mettono in evidenza variazioni che avvengono in seguito a compravendita, usucapione, espropriazione\u2026, successione o ancora per Riunione di Usufrutto, quando l'usufrutto cessa la sua efficazia per causa di morte del usufruttuario, per esempio.\nSi inizia compilando la domanda di volture, essa pu\u00f2 essere cartacea oppure telematica, unitamente alla rispettiva nota e ad essa vanno allegati:\nLe variazioni oggettive.\nVengono accertate tramite:\n\"Le verificazioni\" che consentono all'ufficio di prender atto direttamente delle variazioni intervenute nello stato dei possessori e possono essere:\n\"La denuncia di variazione\" che deve essere presentata dal possessore nel caso in cui le colture effettuate sul fondo non corrispondono a quelle risultanti a Catasto (qualit\u00e0, classe, superficie) con conseguente variazione delle tariffe."}
{"id": "1338099", "revid": "226458", "url": "https://it.wikipedia.org/wiki?curid=1338099", "title": "Convenienza delle opere pubbliche", "text": "La convenienza delle opere pubbliche viene misurata mediante un procedimento che mette a confronto gli aspetti positivi (benefici) e negativi (costi).\nTale procedimento, denominato analisi costi-benefici, si svolge attraverso:\nDeterminazione dei costi.\nI costi di un'opera possono essere:\nDeterminazione dei benefici.\nI benefici possono essere:\nDeterminazione dei tempi.\nI costi e i benefici si distribuiscono in un determinato arco temporale, occorre collocarli nel momento in cui si verificano.\nI costi di investimento vengono sostenuti nell'arco di tempo di realizzazione dell'opera, i costi annui di esercizio dell'opera compiuta, tra cui le quote di reintegrazione, sono da considerare nulle per quelle opere la cui durata tecnica \u00e8 superiore della durata economica, e si sviluppano durante l'esistenza dell'opera. \nUna volta compiuta l'opera, i benefici possono raggiungere pi\u00f9 o meno rapidamente il massimo livello mantenendosi poi costanti o decrescere a partire da un certo anno.\nAssunzione del saggio.\nIl saggio da usare \u00e8 quello al quale debbono venire calcolati gli interessi sui capitali pubblici investiti, i quali provengono da fonte tributaria e rappresentano una forma forzata di risparmio imposta ai contribuenti, esso pu\u00f2 essere denominato saggio di preferenza sociale e si colloca tra il 5% e 8%.\nCriteri di confronto tra costi e benefici.\nUna volta che i costi ( C ) e i benefici ( B ) sono stati quantificati e localizzati nell'arco di tempo che rappresenta la durata economica dell'investimento ( n ), definito che sia saggio di attualizzazione, il giudizio di convenienza all'esecuzione dell'opera pu\u00f2 basarsi su:\nL'opera non \u00e8 conveniente sei il VAN \u00e8 negativo o se l'RBCA \u00e8 minore di 1, ed \u00e8 conveniente in tutti gli altri casi.\nIn termini assoluti un'opera \u00e8 conveniente se il TRC \u00e8 inferiore o uguale alla sua durata economica.\nAspetti macroeconomici.\nSecondo la teoria macroeconomica keynesiana la spesa pubblica ha il maggior effetto moltiplicatore del reddito nazionale, per cui presenta in s\u00e9 una convenienza economica per i cittadini-contribuenti."}
{"id": "1338103", "revid": "97768107", "url": "https://it.wikipedia.org/wiki?curid=1338103", "title": "Formazione del catasto urbano", "text": "La formazione del catasto urbano comprende tutte le operazioni atte a classificare tutti i beni immobili dello stato.\nL'accertamento generale degli immobili si esegue per unit\u00e0 immobiliari ed \u00e8 giusto precisare che non solo un generico fabbricato, ma qualsiasi porzione dello stesso (negozi, uffici, box), o un insieme di fabbricati capaci di produrre un reddito proprio, nonch\u00e9 un prefabbricato solo appoggiato al suolo purch\u00e9 stabile nel tempo come un'edicola costituiscono un'unit\u00e0 immobiliare; inoltre fanno parte di un'unit\u00e0 immobiliare tutti i suoi accessori e le sue dipendenze purch\u00e9:\nOperazioni per la formazione del catasto edilizio.\nLa formazione del catasto \u00e8 composta da una serie di operazioni.\nLa qualificazione.\nIl territorio di ogni comune fu distinto in zone territoriali omogenee e devono comprendere zone in cui siano presenti unit\u00e0 immobiliari similari, nell'ambito di ognuna di essa vi \u00e8 l'individuazione di microzone che sono la rappresentanza di una porzione di territorio comunale che presenta omogeneit\u00e0 nei caratteri di posizione, urbanistici, storico ambientali, socio economici, nonch\u00e9 nella dotazione di servizi, ed in ogni microzona vi sono unit\u00e0 immobiliari similari per vari aspetti.\nSono stati distinti tre raggruppamenti, ulteriormente divisi in sei gruppi di categorie.\nIMMOBILI A DESTINAZIONE ORDINARIA: (NB: il redattore non specifica qui la fonte normativa di questa classificazione) \nIMMOBILI A DESTINAZIONE SPECIALE (gruppo D; unit\u00e0 di consistenza = stima per intero)\nIMMOBILI A DESTINAZIONE PARTICOLARE (gruppo E,F; unit\u00e0 di consistenza = stima per intero)\nQuadro passato.\nIl catasto \u00e8 un archivio enorme, e l'aggiornamento di questo \u00e8 un'operazione molto lunga, pertanto sono vigenti due quadri di assegnazione degli immobili. \nNell'ambito di ogni zona la qualificazione consiste nell'elencare con riferimento alle unit\u00e0 immobiliari presenti le varie categorie rappresentate dal quadro generale delle categorie:\nQuadro attuale.\nQuesto quadro sopra indicato \u00e8 da ritenersi per\u00f2 superato e il futuro quadro sar\u00e0:\nLa classificazione.\nEssa consiste nel dividere ogni categoria in tante classi quanti sono i gradi diversi delle capacit\u00e0 di reddito dei fabbricati della categoria, tenendo conto delle varie condizioni che la influenzano.\nCompiute le operazioni di classificazione e qualificazione, viene compilato per ogni zona il quadro di classificazione e classamento, che indica le categorie riscontrate nella zona e il numero delle classi in cui ciascuna categoria \u00e8 stata divisa.\nLa formazione delle tariffe.\nLa rendita catastale rappresenta \u201cil reddito ordinario annuo mediamente ritraibile dall'unit\u00e0 immobiliare, al netto di spese e perdite e al lordo di imposte e contributi\u201d. \nLe tariffe sono le rendite catastali per unit\u00e0 di consistenza delle unit\u00e0 immobiliari delle varie categorie e classi.\nEsse sono state determinate moltiplicando il valore unitario di mercato per un saggio d'interesse dell'1% per le abitazioni, del 2% per gli uffici e del 3% per i negozi.\nTali coefficienti capitalizzati servono per determinare il valore unitario.\nL'accertamento.\nLe operazioni di accertamento consistono nel verificare, con sopralluogo da parte dei tecnici dell'U.T.E., le informazioni contenute nell'apposita scheda per la dichiarazione degli immobili urbani presentata dai singoli possessori e verificare la veridicit\u00e0 della condizione geometrica rappresentata nella planimetria allegata. \nDefiniti e approvati dalle varie commissioni censuarie i quadri di qualificazione e classificazione per ogni zona censuaria si procede all'attribuzione ad ogni unit\u00e0 immobiliare di una specifica categoria e classe tra quelle previste dal quadro generale di qualificazione e classificazione della zona censuaria in cui l'unit\u00e0 \u00e8 sita."}
{"id": "1338109", "revid": "120806686", "url": "https://it.wikipedia.org/wiki?curid=1338109", "title": "Stima delle aree fabbricabili", "text": "Per area fabbricabili si intende l\u2019area utilizzabile a scopo edificatorio in base agli strumenti urbanistici generali o attuativi. La definizione di area fabbricabile trova riscontro nella lettera b) dell\u2019art. 2 del D.Lgs.n.504/92. In sintesi, due sono i punti di riferimento che determinano l\u2019assunzione della qualit\u00e0 di area fabbricabile:\n\u2022 gli strumenti urbanistici generali o attuativi;\n\u2022 le possibilit\u00e0 effettive di edificazione.\nLe aree fabbricabili possono essere divise in:\nQualifica del suolo.\nLa qualifica del suolo \u00e8 indipendente dalla natura del suolo o dalla volont\u00e0 del proprietario ma dipende invece da:\nLa domanda e l'offerta delle aree fabbricabili sono piuttosto rigide.\nMetodo di stima.\nSpesso tutti gli scopi pratici della stima delle aree fabbricabili riconducono al valore di mercato. La definizione di valore di mercato sancita dal Regolamento (UE) 575/2013 e adottata dal Codice delle Valutazioni Immobiliari | Italian Property Valuation Standard (Quinta edizione, 2018) implica che vi sia un mercato sufficientemente attivo e concorrenziale e siano noti i prezzi e le caratteristiche degli immobili di confronto. La dottrina estimativa prevede, inoltre, che la stima delle aree edificabili possa avvenire sulla base di differenti valori; tra le basi di valore utilizzabile \u00e8 ricompresa quella del valore di trasformazione. Per le aree non edificabili si parla di valore agricolo. \nStima con il valore di mercato.\nL'aspetto pi\u00f9 rispondente alla stima delle aree fabbricabili \u00e8 il valore di mercato e la sua stima \u00e8 possibile solo con procedimento sintetico. Infatti le aree fabbricabili non danno alcun reddito o lo danno rimanendo solo coltivate ed esso \u00e8 ininfluente per il valore di mercato. \nLa stima si risolve con la nota formula:\nIl parametro di stima pi\u00f9 comunemente usato \u00e8 la cubatura edificabile, poi poich\u00e9 essa \u00e8 data dal prodotto tra la superficie del lotto per il suo indice di edificabilit\u00e0; la superficie del lotto sar\u00e0 utilizzabile quando altri lotti comparati avranno stesso indice di edificabilit\u00e0. Inoltre vanno aggiunti o detratti al valore ordinario \u2018'comodi e scomodi'\u2019 e infine andranno apportate le idonee \u2018'Aggiunte'\u2019 (come opere strutturali gi\u00e0 presenti e svolgenti utile funzione, opere di carattere ornamentale e di pregio architettonico, progetto gi\u00e0 approvato e concessione edilizia gi\u00e0 ottenuta\u2026) e \u2018'detrazioni'\u2019 (come spese necessarie a riportare l'area nelle condizioni ordinarie, servit\u00f9 passive di passaggio, acquedotto\u2026, Ipoteche per mutui\u2026). \nSi potr\u00e0 anche eseguire una stima sintetico pratica determinando il valore dell'area come percentuale di costo dell'edificio da realizzare, si compie eseguendo una stima del fabbricato che si andr\u00e0 a realizzare su quell'area tenendo conto di tutti i parametri legali del caso, come per esempio la cubatura edificabile e poi il valore dell'area sar\u00e0 compreso tra il 10 e il 30 % del valore del fabbricato.\nStima con il valore di trasformazione.\nAltro aspetto economico utilizzabile per la stima delle aree fabbricabili \u00e8 il valore di trasformazione che risulta dalla differenza, portata al momento della stima, tra il pi\u00f9 probabile valore di mercato del bene trasformato e il prevedibile costo di trasformazione o anche il valore che si presume possa attribuirsi al bene grezzo in base alla sua suscettivit\u00e0 a essere trasformato in un bene derivato\nNel caso in cui manchi un mercato delle aree fabbricabili nettamente distinto da quello dei terreni agricoli, la stima potr\u00e0 basarsi sul valore agricolo, che dar\u00e0 il valore minimo attribuibile all'area.\nStima con valore complementare.\nEsistono poi altre aree di ridotte dimensioni che prendono il nome di reliquati o pezze segregate, per\u00f2 pu\u00f2 succedere che un reliquato possa aumentare il valore di un'area confinante, quindi se il vicino \u00e8 interessato esso acquista valore e la stima dovr\u00e0 farsi secondo valore complementare.\nSe invece un reliquato non manifesta l'attitudine sopra indicata occorrer\u00e0 indagare sulla possibilit\u00e0 di locarlo e a quel punto il valore utilizzabile \u00e8 quello di capitalizzazione dei redditi.\nIl valore complementare(Va)si ottiene dalla differenza tra il valore(di mercato o di costo)del fabbricato intero(V)e il valore di mercato del fabbricato senza la parte oggetto di stima(Vb)\nTrasferimento del diritto di edificabilit\u00e0.\n\u00c8 possibile inoltre un accordo tra due proprietari per il trasferimento della cubatura edificabile tra due lotti. Si tratta di una facolt\u00e0 esplicitamente concessa da talune leggi regionali ma molto spesso soggetta a restrizioni. Di frequente, ad esempio, i due lotti devono essere compresi nella stessa zona urbanistica e nella stessa zona territoriale omogenea.\nTale trasferimento comporta per l'acquirente il diritto di costruire, e per il cedente la perdita di tale diritto; il valore del diritto acquisito \u00e8 stimabile con valore di trasformazione e rappresenta il prezzo massimo pagabile e la perdita di tale diritto \u00e8 stimabile con criterio di valore complementare in cui il cedente possiede un'area fabbricabile con un valore e si ritrover\u00e0 con un'area esclusivamente agricola con valore inferiore."}
{"id": "1338110", "revid": "547034", "url": "https://it.wikipedia.org/wiki?curid=1338110", "title": "Tailtiu", "text": "Tailtiu (anche \"Tailltiu\" e \"Tailte\") \u00e8 una presunta divinit\u00e0 femminile della mitologia irlandese da cui ha preso il nome una citt\u00e0 della contea di Meath.\nSecondo il \"Libro delle invasioni\", Tailtiu era la figlia del re di Spagna e moglie di Eochaid mac Eirc, l'ultimo re supremo Fir Bolg d'Irlanda, che chiam\u00f2 la sua capitale da lei (oggi Teltown, tra Navan e Kells). Lei sopravvisse all'invasione dei T\u00faatha D\u00e9 Danann e divenne la madre adottiva di L\u00fag. Lug stabil\u00ec il festival \"\u00c1enach Tailteann\" in onore di lei, che continu\u00f2 a essere celebrato fino al XVIII secolo. Mor\u00ec dopo aver creato la pianura di Breg nella contea di Meath e Lug istitut\u00ec giochi funebri in suo onore al festival di Lughnasadh. Nei tempi storici nella citt\u00e0 di Tailtiu si teneva la principale assemblea delle prime dinastie degli U\u00ed N\u00e9ill."}
{"id": "1338113", "revid": "280704", "url": "https://it.wikipedia.org/wiki?curid=1338113", "title": "Stima delle cave", "text": "Un terreno oltre che per le produzioni agricole pu\u00f2 essere sfruttato anche per le produzioni del sottosuolo. I giacimenti sono quindi considerati una ricchezza della comunit\u00e0 e quindi il loro sfruttamento \u00e8 regolato da leggi.\nIn Italia la legge inizia distinguendo le \"miniere\" (cio\u00e8 quelle sfruttate per l'estrazione di materiali preziosi, metalloidi, combustibili, argille per porcellana, sostanze radioattive...), dalle \"cave\" (cio\u00e8 quelle sfruttate per l'estrazione di torba, materiali per costruzioni edilizie, stradali e idrauliche...).\nLe miniere fanno parte del patrimonio indisponibile dello stato e sono oggi amministrate dalle regioni, la cui concessione \u00e8 per\u00f2 sempre temporanea e onerosa. Le cave invece sono considerate accessioni dei fondi e quindi appartengono al proprietario del suolo che ne ha la libera disponibilit\u00e0 e pu\u00f2 procedere o meno alla loro coltivazione. La differenza viene comunque fatta attraverso una legge regionale.\nMetodo di stima.\nAnalitica.\nIl valore di una cava come bene fondiario comprende quello dell'area e delle sue dotazioni immobili e quello del giacimento. Mentre il valore della cava come azienda d'estrazione comprende anche il valore delle attrezzature mobili.\nLa stima del valore fondiario per le cave in attivit\u00e0 pu\u00f2 essere eseguita analiticamente per capitalizzazione dei redditi; occorre un'indagine preliminare per stabilire la potenza del giacimento, cio\u00e8 la quantit\u00e0 di materiale grezzo estraibili e la quantit\u00e0 di materiale grezzo annualmente estratto.\nSi trae il numero di anni di possibile utilizzo della cava, si determiner\u00e0 poi il reddito annuo netto ordinario della cava.\nDeterminato quindi il valore capitalizzabile e determinato un saggio, si stabilisce il valore fondiario della cava. \nPer la determinazione del valore di stima con il metodo il metodo finanziario, una volta individuato il materiale oggetto di estrazione e la relativa quantit\u00e0, cos\u00ec come contenuta nel piano di coltivazione concessionato, si applica la seguente formula \ndove: \na = reddito annuo medio ritraibile in n anni \nb = futuro Bf del terreno restituito a coltura agraria\nS = spesa di ripristino del terreno\nM = valore dei macchinari all\u2019anno n\nSintetica.\nLa stima sintetica di una cava \u00e8 possibile solo se sono noti i prezzi di alcune cave della zona e come parametro \u00e8 utilizzabile la potenza del giacimento.\nAl valore ordinario si devono poi infine fare aggiunte e detrazioni, tra le detrazioni si trovano spese straordinario mentre tra le pi\u00f9 comuni aggiunte troviamo il valore di materiali gi\u00e0 estratti e lavorati in attesa di vendita.\nSe una cava \u00e8 stata scoperta ma deve ancora essere attivata la sua stima si eseguir\u00e0 a valore di trasformazione e i dati da determinare sono i seguenti:\nIndennit\u00e0.\nAl proprietario che venga privato di una cava che sia stata riconosciuta di importanza economica per il paese spetta per legge un'indennit\u00e0 solo se la coltivazione \u00e8 gi\u00e0 stata iniziata o per lo meno avviata.\nIl valore degli impianti e dei lavori eseguiti sar\u00e0 da stimare a costo di riproduzione, mentre il valore dei materiali estratti verr\u00e0 stimato sulla base del loro prezzo di vendita alla cava, al netto delle spese di allestimento e carico."}
{"id": "1338114", "revid": "22475", "url": "https://it.wikipedia.org/wiki?curid=1338114", "title": "Ticket", "text": "Il ticket (in lingua inglese significa \"biglietto\") in Italia \u00e8 una tassa, ovvero una quota di partecipazione diretta dei cittadini alla spesa pubblica come controprestazione per l'assistenza sanitaria fornita dallo Stato; a volte nei documenti legislativi italiani viene anche chiamato \"partecipazione al costo\".\nIl suo ammontare \u00e8 stato pi\u00f9 volte modificato nel corso del tempo. Esiste inoltre un sistema di esenzioni per reddito, fasce di et\u00e0, per medicinali e servizi considerati \"salvavita\".\nVenne introdotto in Italia nel 1982.\nCaratteristiche.\nIl ticket rappresenta l'aliquota di contribuzione da parte del cittadino al costo associato ad una prestazione del Servizio Sanitario Nazionale; la spesa \u00e8 versata alle regioni italiane.\nI cittadini sono tenuti a corrispondere il ticket sanitario per prestazioni quali visite o esami specialistici.\nLe prestazioni incluse nei Livelli essenziali di assistenza per le quali \u00e8 previsto il pagamento del ticket sono le visite specialistiche e gli esami di diagnostica strumentale e di laboratorio, le prestazioni eseguite in pronto soccorso che non rivestono carattere di emergenza o urgenza, non seguite da ricovero e le cure termali.\nLe prestazioni per le quali non \u00e8 previsto il pagamento del ticket sono gli esami di diagnostica strumentale e di laboratorio e le altre prestazioni di assistenza specialistica incluse in programmi organizzati di diagnosi precoce e prevenzione collettiva, promossi o autorizzati con atti formali delle Regioni; gli esami di diagnostica strumentale e di laboratorio e le altre prestazioni di assistenza specialistica necessarie per la tutela della salute collettiva, obbligatorie per legge o disposte a livello locale in caso di situazione epidemiche; le prestazioni del medico di medicina generale e del pediatra di libera scelta; i trattamenti erogati nel corso di un ricovero ospedaliero, gli alimenti destinati a categorie particolari (ad es. alimenti senza glutine alle persone affette da celiachia) e dispositivi medici per persone affette da diabete; le protesi, le ortesi e gli ausili tecnologici destinati alle persone con disabilit\u00e0.\nIl ticket non \u00e8 previsto nemmeno sulle prestazioni erogate in situazioni di particolare interesse sociale: tutela della maternit\u00e0; prevenzione della diffusione dell\u2019infezione da HIV, limitatamente all\u2019accertamento dello stato di infezione, in favore dei soggetti appartenenti a categorie a rischio, con comportamenti a rischio o incidentalmente esposti a rischio di infezione; promozione delle donazioni di sangue, organi e tessuti; tutela dei soggetti danneggiati da complicanze di tipo irreversibile a causa di vaccinazioni obbligatorie, trasfusioni e somministrazione di emoderivati; vaccini per le vaccinazioni incluse nel Piano nazionale della prevenzione vaccinale.\nLe esenzioni dal ticket.\nAlcuni assistiti hanno diritto all\u2019esenzione (per alcune o per tutte prestazioni) in particolari situazioni di reddito associate all\u2019et\u00e0 o alla condizione sociale, in presenza di determinate patologie, in caso di\u00a0 riconoscimento dello stato di invalidit\u00e0, ed in altri casi particolari (gravidanza, diagnosi precoce di alcuni tumori, accertamento dell\u2019HIV)."}
{"id": "1338125", "revid": "186864", "url": "https://it.wikipedia.org/wiki?curid=1338125", "title": "Aggiornamento del catasto terreni", "text": ""}
{"id": "1338127", "revid": "186864", "url": "https://it.wikipedia.org/wiki?curid=1338127", "title": "Attivazione del catasto terreni", "text": ""}
{"id": "1338129", "revid": "186864", "url": "https://it.wikipedia.org/wiki?curid=1338129", "title": "Formazione del catasto fabbricati", "text": ""}
{"id": "1338130", "revid": "186864", "url": "https://it.wikipedia.org/wiki?curid=1338130", "title": "Formazione del catasto edilizio urbano", "text": ""}
{"id": "1338131", "revid": "186864", "url": "https://it.wikipedia.org/wiki?curid=1338131", "title": "\u00c1ed mac Cin\u00e1eda", "text": ""}
{"id": "1338132", "revid": "186864", "url": "https://it.wikipedia.org/wiki?curid=1338132", "title": "Edgar il Fuorilegge", "text": ""}
{"id": "1338138", "revid": "1457965", "url": "https://it.wikipedia.org/wiki?curid=1338138", "title": "Picanello", "text": "Picanello (\"Picaneddu\" in dialetto catanese) \u00e8 un quartiere di Catania, situato nella zona nordorientale della citt\u00e0, facente parte della II Circoscrizione, risultata dall'accorpamento avvenuto nel 2013 delle ex II e IV Municipalit\u00e0, e comprendente quindi i quartieri di Barriera del Bosco, Canalicchio, Villaggio Cardinale Dusmet, Ognina, San Giovanni li Cuti e Guardia.\nOrigini del nome.\nIl nome del quartiere deriva dal catanese antico e si riferisce a quando ancora esso non faceva parte della citt\u00e0 ed era solo un mucchio di case rurali: significa \"Fico snello\" e si riferisce all'abbondanza di questo tipo di albero nella zona, prima quindi dell'urbanizzazione che vide il quartiere in seguito all'espansione della Citt\u00e0 a partire dal XIX secolo.\nGeografia.\nIl quartiere \u00e8 delimitato in alcuni punti cardinali da direttive del traffico come la Circonvallazione (che in questo quartiere prende il nome di viale Marco Polo e viale Ulisse), il viale Vittorio Veneto e via Giacomo Leopardi; confina a nord-ovest con il quartiere Canalicchio, a nord con il Villaggio Cardinale Dusmet, ad est con i quartieri di Ognina e Rotolo, a sud-est con i quartieri San Giovanni li Cuti e Guardia, a sud con il quartiere Cristo Re del Ga\u00ecto e ad ovest con il quartiere Chiuse della Carvana.\nStoria.\nNella seconda met\u00e0 del XIX secolo, Catania visse una netta crescita demografica e i suoi confini si espansero notevolmente. Fino ad allora, il territorio dell'odierno quartiere di Picanello era, come detto gi\u00e0 prima, sostanzialmente una contrada agricola, estranea ai rilievi tributari e al processo di urbanizzazione della citt\u00e0. I primi insediamenti stabili si ebbero a partire dagli ultimi anni dell'Ottocento, soprattutto a causa di piccole migrazioni limitrofe; fino ad allora, Picanello si limit\u00f2 a zona di villeggiatura per le famiglie catanesi pi\u00f9 agiate, come gli Smedila.\nNella prima met\u00e0 del XX secolo, in particolar modo negli anni trenta, l'amministrazione si interess\u00f2 all'urbanizzazione del quartiere e le grandi famiglie di Picanello (Scammacca, Bonajuto e Marletta) innescarono un processo di grandi e piccole lottizzazioni sulla base del tessuto viario preesistente. Una vera e propria anteprima del boom edilizio degli anni cinquanta e sessanta, nei quali Picanello si liber\u00f2 gradualmente dalle sembianze rurali e plasm\u00f2 la sua complessit\u00e0 paesaggistica, avvicinandosi molto allo scenario odierno.\nNel secondo dopoguerra, il territorio attualmente circostante piazza Europa, in continuit\u00e0 con le volont\u00e0 d'eleganza e prestigio espresse nell'ammodernamento di Corso Italia, fu destinato ad accogliere il decentramento delle maggiori attivit\u00e0 economiche della citt\u00e0; nel contempo, gli isolati ad est del viale Vittorio Veneto assomigliarono sempre pi\u00f9 a un sobborgo di case popolari, all'interno di un prospetto urbanistico tutt'oggi rimasto poco funzionale.\nLe zone principali.\nCorso Italia e Piazza Europa.\nVia Gabriele D'Annunzio, segnando il limite a sud di Picanello, \u00e8 sita a nord del Corso Italia, una delle vie pi\u00f9 prestigiose della citt\u00e0, nel quartiere Cristo Re del Ga\u00ecto. Il corso \u00e8 mediamente alberato, costeggia la \"Guardia\" e conduce a piazza Europa, dove ha inizio il Lungomare. Piazza Europa aveva le sembianze di una piccola villa cittadina che offre, grazie alla sua posizione rialzata, un discreto belvedere sul lungomare.\nViale Vittorio Veneto e largo Bordighera.\nIl viale Vittorio Veneto taglia la citt\u00e0 dalla Circonvallazione alla Stazione Centrale e segna idealmente il confine occidentale di Picanello. A nord \u00e8 adiacente, all'altezza di piazza Michelangelo Buonarroti, alla grande Villa Scammacca (una delle famiglie pi\u00f9 influenti della storia del quartiere) e, pi\u00f9 a sud, al largo Bordighera, una grande piazza a ridosso della fitta zona residenziale. Nei pressi della villa Scammacca, nel 1905, fu costruita la Chiesa di Santa Maria della Salute.\nVia Duca degli Abruzzi e Circonvallazione.\nA ridosso della \"Guardia\", in direzione Circonvallazione, si sviluppa trasversalmente da sud-est a nord-ovest la via Duca degli Abruzzi, attraversando uno dei nuclei pi\u00f9 popolati dell'intero quartiere. La via delimita formalmente la parte sud del quartiere (tra cui gli ex-possedimenti Scammacca) con il grosso nucleo urbano compreso tra la Circonvallazione e la discesa a mare del \"Rotolo\". La Circonvallazione abbraccia Picanello da ovest fino a nord-est, in corrispondenza della fine del lungomare e del porto di Ognina.\nCampo Scuola, via Villa Glori e via De Caro.\nLa congiunzione stradale tra Circonvallazione e Rotolo, caratterizzata da un grande dislivello, \u00e8 segnata dalla via Galatioto, una lontana parallela - pi\u00f9 a nord - di via Duca degli Abruzzi. Con quest'ultima, la Circonvallazione a ovest e via Principe Nicola a est, forma un quadrilatero all'interno del quale \u00e8 possibile iscrivere un'area dall'altissima densit\u00e0 di popolazione. Adiacenti alla Circonvallazione, si trovano dapprima le zone del \"Campo Scuola di Atletica Leggera\", una struttura edificata a inizio Novecento e potenziata nel corso dei decenni (sede delle Universiadi del 1997), quindi i plessi popolari addensati su via Villa Glori e via De Caro.\nTrasporti.\nFino al 1951, \u00e8 stato uno dei capolinea dalla tranvia di Catania; segu\u00ec lo smantellamento dei tram e la sostituzione con una rete di filobus. Oggi, il quartiere \u00e8 servito dalle linee bus dell'AMT (Azienda Municipale Trasporti).\nSecondo il progetto della Metropolitana di Catania, esistono disposizioni per fermate a Picanello lungo il Passante Ferroviario RFI (i cui binari sotterranei sono tutt'oggi funzionanti). Al momento, la fermata metropolitana pi\u00f9 vicina \u00e8 in corso Italia e permette di raggiungere la Stazione Centrale e il Porto.\nAl termine della via Duca degli Abruzzi, sulla Circonvallazione, \u00e8 possibile imboccare lo svincolo per il raccordo tangenziale che conduce all'Autostrada A18 Catania-Messina."}
{"id": "1338146", "revid": "125645695", "url": "https://it.wikipedia.org/wiki?curid=1338146", "title": "Carrier (biologia)", "text": "Il trasporto di piccole molecole organiche attraverso le membrane cellulari richiede generalmente una proteina trasportatrice (carrier), poich\u00e9 le molecole che devono permeare sono spesso troppo polari o troppo grandi per penetrare da sole nelle membrane. Vi sono molti esempi di tali trasportatori, tra i quali quelli responsabili del trasporto del glucosio e degli amminoacidi all'interno delle cellule, del trasporto di ioni sodio e calcio dall'interno all'esterno delle cellule, della captazione nelle terminazioni nervose di precursori dei neurotrasmettitori (quali la colina) o dei neurotrasmettitori stessi (come nel caso della noradrenalina, della 5-HT, del glutammato, e dei peptidi).\nLe proteine trasportatrici contengono un sito di riconoscimento, che le definisce come specifiche per una determinata specie permeante, e non \u00e8 sorprendente che questi siti di riconoscimento possano essere anche bersagli per farmaci, il cui effetto \u00e8 quello di bloccare il sistema di trasporto."}
{"id": "1338150", "revid": "1926649", "url": "https://it.wikipedia.org/wiki?curid=1338150", "title": "Cristian Agnelli", "text": "Caratteristiche tecniche.\nGioca come centrocampista, con compiti prevalentemente di interdizione e copertura.\nCarriera.\nClub.\nHa dato i primi calci nei Pulcini della Pirazzini Calcio di Foggia, dove viene notato dagli osservatori del Foggia che lo prelevano giovanissimo. Dopo tutta la trafila nel Settore Giovanile (Esordienti, Giovanissimi, Berretti) nel maggio 2002 giunge l'esordio in C2 con la prima squadra (Foggia - Sant'Anastasia, 4-2). All'inizio della stagione 2002-2003, viene schierato tra i titolari nelle due partite di Coppa Italia contro Fidelis Andria e Brindisi. La buona prova del giovane attira l'attenzione del d. s. del , Pantaleo Corvino, che lo porta nel Salento nel settembre 2002.\nMesso a disposizione della formazione primavera allenata da Roberto Rizzo, vince lo scudetto di categoria, battendo in finale l' di Obafemi Martins. Riceve inoltre dal Guerin Sportivo e dalla Lottomatica il riconoscimento come miglior giocatore della fase finale (premio vinto in precedenza da Emanuele Berrettoni e dallo stesso Martins). Nello stesso anno giunge anche la prima convocazione nella Nazionale di calcio dell'Italia Under-18 di Mimmo Caso e disputa un'amichevole contro la nazionale maggiore guidata da Giovanni Trapattoni.\nNel 2003 arriva anche la convocazione nella Nazionale Under-19 di Paolo Berrettini, per uno stage di allenamento a Coverciano. Nello stesso periodo viene ceduto in prestito in serie B al Verona, nell'ambito dell'operazione che porta Marco Cassetti in giallorosso. Con i veneti allenati da Sandro Salvioni disputa un ottimo campionato (24 presenze) realizzando anche il suo primo gol da professionista.\nLa stagione seguente il Lecce rinnova il prestito del centrocampista al Verona, ma il nuovo tecnico Massimo Ficcadenti, non crede nelle potenzialit\u00e0 del giovane Agnelli e lo relega in un ruolo da comprimario (solo 6 presenze) preferendogli il pi\u00f9 esperto Domenico De Simone. Per questo a gennaio passa, sempre con la formula del prestito, al dove colleziona 12 presenze.\nNel 2005-2006 ritorna al Lecce, in serie A, ma ritenuto ancora troppo giovane per il debutto in massima serie viene ceduto ancora in prestito dapprima alla e poi alla . Dal 2007 si accasa al Benevento, anche se resta ancora di propriet\u00e0 dei giallorossi. Nel 2008 passa al Sorrento sempre con la formula del prestito fino al termine della stagione. Nell'inverno 2010, durante il mercato di riparazione, torna a giocare nel suo Foggia, dove diventa immediatamente il punto inamovibile della formazione.\nSubito viene idolatrato dalla tifoseria poich\u00e9 era dai tempi di Giuseppe Colucci che i foggiani non avevano la possibilit\u00e0 di veder giocare con la maglia rossonera un loro concittadino dotato di grande caratura tecnica, tanto che i tifosi stessi chiedono a gran voce all'allenatore Guido Ugolotti di nominarlo capitano. Nell'estate 2010 si trasferisce al appena ripescato in Prima Divisione. Qui disputa un solo campionato, La stagione successiva quindi non viene confermato e firma un contratto con la sempre in Prima Divisione. Dopo un'unica stagione a Ferrara, fa ritorno al Foggia, in Serie D, indossando anche la fascia di capitano dei \"satanelli\" ottenendo prima un ripescaggio e poi una promozione e ritornando cos\u00ec in Lega Pro nella stagione 2014-2015.\nAl termine della stagione 2016-2017 ottiene, con la squadra della sua citt\u00e0, la promozione in serie B.\nNella Stagione 2018-2019 il centrocampista si svincola dal Foggia causa il fallimento della Societ\u00e0 il 24 giugno 2019.\nIl 12 settembre 2019 si accasa alla Pergolettese, militante in Serie C. Titolare inamovibile, realizza il suo primo gol con la maglia gialloblu il 16 novembre, nella sfida contro l'Albinoleffe (2-1), su calcio di rigore.\nLa stagione successiva veste la maglia del FC Messina, club militante in Serie D girone I, e con la maglia dei siciliani mette insieme 18 presenze e 2 reti fra stagione regolare e play-off. Visto il mancato ripescaggio in Serie C della squadra siciliana a causa dal fatto che la banca Credit Glorious, istituto di una certa rilevanza, con sede anche ad Hong Kong, ma non inserita nell\u2019elenco delle banche indicate dalla LegaPro e nella lista stilata dalla Banca d\u2019Italia. Quindi decide di non rinnovare il proprio contratto.\nL\u20191 settembre 2021 firma con l\u2019Audace Cerignola, sempre in Serie D, ma sta volta nel girone H.\nNazionale.\nCon la Nazionale Under-20 ha preso parte ai Mondiali di categoria del 2005: nei quarti di finale, nella partita contro il Marocco, sbagli\u00f2 uno dei due rigori che condannarono gli \"azzurrini\" all'eliminazione.\nStatistiche.\nPresenze e reti nei club.\n\"Statistiche aggiornate al 30 giugno 2020.\""}
{"id": "1338156", "revid": "106908", "url": "https://it.wikipedia.org/wiki?curid=1338156", "title": "Taira no Atsumori", "text": "Nella battaglia di Ichi-no-Tani, Atsumori combatt\u00e9 contro Kumagai Naozane, un alleato dei Minamoto, e fu ucciso. Kumagai aveva un figlio della stessa et\u00e0 di Atsumori. Il grande rimorso di Kumagai, come narrato nel romanzo epico \"Heike monogatari\", unito alla sua decisione di prendere i voti, ha fatto s\u00ec che questo evento, altrimenti poco rimarchevole, diventasse noto per la sua tragicit\u00e0. \u00c8 il protagonista dell'opera n\u014d Atsumori."}
{"id": "1338159", "revid": "123121897", "url": "https://it.wikipedia.org/wiki?curid=1338159", "title": "La regina degli scacchi (romanzo)", "text": "La regina degli scacchi (\"The Queen's Gambit\") \u00e8 un romanzo del 1983 scritto da Walter Tevis.\nIl titolo originale \"The Queen's Gambit\" si riferisce al gambetto di donna, un'apertura degli scacchi che consiste nell'offerta di un pedone sul lato di donna (detto anche ovest) della scacchiera al giocatore avversario per ottenere un vantaggio nel gioco a discapito della (possibile) perdita di materiale.\nNel 2020 il romanzo \u00e8 stato adattato per la televisione nell'omonima serie.\nTrama.\nIl romanzo narra la crescita, come donna e come scacchista, della giovane americana Beth Harmon. Ancora bambina viene casualmente in contatto col gioco degli scacchi in orfanotrofio e ne resta stregata. Diventa la sua ossessione e un motivo per vivere, per evadere almeno mentalmente dalla condizione disagiata in cui vive nell'istituto. Superate le difficolt\u00e0 iniziali, specie l'ostilit\u00e0 della direttrice, riesce ad emergere e ad affermarsi in un crescendo di vittorie e titoli conquistati.\nE qui entra in gioco uno dei temi ricorrenti delle opere di Walter Tevis: l'alcolismo. Il desiderio del bere diventa via via pi\u00f9 intenso rischiando di mettere a repentaglio la sua travolgente ascesa nel mondo degli scacchi internazionali. Un amico fedele l'accompagner\u00e0 in questo aspro percorso a sfidare il gotha dei campioni russi.\nNon meno importanti sono i temi della solitudine, che permea buona parte della vita della giovane protagonista, e l'emancipazione femminile raggiunta grazie all'affermarsi di una donna in un mondo quasi esclusivamente maschile.\nEvidente \u00e8 il parallelismo che emerge tra la giovane Beth e Bobby Fischer, unico statunitense ad essersi affermato sui russi per il titolo mondiale.\nAdattamenti.\nIl romanzo \u00e8 stato adattato per la televisione nel 2020 nella miniserie TV omonima, con Anya Taylor-Joy nel ruolo della protagonista."}
{"id": "1338162", "revid": "438678", "url": "https://it.wikipedia.org/wiki?curid=1338162", "title": "Il coraggioso", "text": "Il coraggioso (\"The Brave\") \u00e8 un film del 1997 diretto da Johnny Depp e tratto da un romanzo di Gregory Mcdonald. Questo film \u00e8 il debutto di Depp alla regia. \u00c8 co-sceneggiatore insieme al fratello, attore protagonista e regista. Il film \u00e8 interpretato e diretto da Johnny Depp, insieme a Marlon Brando.\nIl film \u00e8 stato presentato in concorso al 50\u00ba Festival di Cannes, in cui ha ricevuto critiche sia positive sia negative. Da allora Depp non ha distribuito il film e il DVD \u00e8 disponibile solamente al di fuori degli USA.\nTrama.\nRaphael \u00e8 un nativo americano che vive con moglie e figli in una comunit\u00e0 sorta all'interno di una discarica. Realizzando l'impossibilit\u00e0 di uscire da questa situazione e la sua incapacit\u00e0 di provvedere alla famiglia, accetta di prendere parte a uno snuff movie in cambio di una grande somma in denaro, che spera possa aiutare la sua famiglia a costruirsi una vita migliore.\nAvendo ricevuto i soldi in anticipo, Raphael ha l'opportunit\u00e0 di continuare a vivere una settimana prima di tornare nel luogo in cui verr\u00e0 torturato e ucciso."}
{"id": "1338182", "revid": "666668", "url": "https://it.wikipedia.org/wiki?curid=1338182", "title": "Lancia di salvataggio", "text": "Una lancia di salvataggio (o scialuppa di salvataggio) \u00e8 un'imbarcazione studiata per consentire ai passeggeri e all'equipaggio delle navi di abbandonare il natante in caso di necessit\u00e0.\nNel Regno Unito la traduzione inglese \"lifeboat\" \u00e8 utilizzata anche per indicare un'imbarcazione utilizzata da volontari per raggiungere e soccorrere navi e persone che si trovano in difficolt\u00e0 in mare.\nLe lance propriamente dette nelle moderne \"motonavi\" sono supportate o addirittura sostituite da zattere autogonfiabili, che oltre ad occupare meno spazio a bordo permettono una migliore e veloce messa in acqua, velocizzando l'evacuazione. Questo sistema viene chiamato \"Marine Evacuation System\" (MES).\nIn entrambi i casi la scialuppa pu\u00f2 essere costruita in materiale rigido o gonfiabile."}
{"id": "1338183", "revid": "87499", "url": "https://it.wikipedia.org/wiki?curid=1338183", "title": "Teletype", "text": ""}
{"id": "1338185", "revid": "1494169", "url": "https://it.wikipedia.org/wiki?curid=1338185", "title": "Oggetti non stellari nella costellazione del Camaleonte", "text": "Principali oggetti non stellari presenti nella costellazione del Camaleonte."}
{"id": "1338187", "revid": "767487", "url": "https://it.wikipedia.org/wiki?curid=1338187", "title": "Gerardo di Buonalbergo", "text": "Biografia.\nLe notizie su Gerardo di Buonalbergo non sono molte, soprattutto per quanto riguarda le sue origini. Sappiamo che\nla sua famiglia era di origine normanna ed era imparentata con gli Altavilla.\nSuo padre, Ubberto (?), era il fratello di Alberada, la prima moglie di Roberto il Guiscardo.\n\u00c8 attestato nelle fonti a partire dal 1047, quando incontra il Guiscardo e gli offre la mano di sua zia Alberada e il suo aiuto, con 200 cavalieri, per conquistare la Calabria.\nSecondo alcune fonti sarebbe stato lui a dare per prima l'appellativo di Guiscardo (volpe = astuto) a Roberto d'Altavilla.\nNel 1053 partecipa alla battaglia di Civitate al fianco del Guiscardo.\nDopo questa data la vediamo titolare della Contea di Ariano, che govern\u00f2 fino alla morte nel 1086.\nGenealogia.\nGenealogia di Gerardo di Buonalbergo.\n \u2502\n \u251c\u25001&gt;Ubberto conte d'Ariano\n \u2502 \u2514\u2500\u2500&gt;Gerardo di Buonalbergo (prima met\u00e0 dell'XI sec. \u2013 1086), Signore di Buonalbergo,Conte di Ariano,\n \u2502 \u2502 o=o (1) Theodora\n \u2502 \u2502 o=o (2) Adeliza\n \u2502 \u2502 o=o (3) Adeltruda\n \u2502 \u251c\u25001&gt; Erberto di Buonalbergo (met\u00e0 dell'XI sec. - post 1101), Conte di Ariano (1086 - post 1101).\n \u2502 \u2502 \u251c\u2500\u2500&gt; Giordano d'Ariano (fine XI sec - 12 agosto 1127), Conte di Ariano (post 1101 - 1127).\n \u2502 \u2502 \u2502 \u2514\u2500\u2500&gt; Ruggero d'Ariano (prima met\u00e0 del XII sec - post 1146), Conte di Ariano (1127 - 1139.\n \u2502 \u2502 \u2514\u2500\u2500&gt; Girardo (docc tra il 1114 e il 1125)\n \u2502 \u251c\u25001&gt; Roberto di Buonalbergo (met\u00e0 dell'XI sec. - 14 maggio 1121), Signore di Montefusco (?)\n \u2502 \u2502 \u2514\u2500\u2500&gt; anonimo (att. 1119), Signore del Castello di Templano, presso Apice.\n \u2502 \u2514\u25001&gt; Ottaviano (att. 1100), Signore di Bitetto.\n \u2514\u25001&gt; Alberada di Buonalbergo (prima met\u00e0 dell'XI sec. - post 1111), o=o Roberto il Guiscardo(c.1025 - 1085), conte di Puglia e di Calabria (1057), poi duca di Puglia e Calabria (1059).\n \u251c\u25001&gt; Emma (c.1052 - ), o=o Oddone di Bonmarchis\n \u2502 \u2514\u2500\u2500&gt; \"Tancredi, principe di Galilea\" (c.1072 - 1112)\n \u2514\u25001&gt; Boemondo I (c.1055 - 1111), principe di Taranto (1085), principe di Antiochia (1098),\n \u2502 o=o Costanza, figlia di Filippo I di Francia\n \u2514\u2500\u2500&gt; vedi genealogia degli Altavilla"}
{"id": "1338193", "revid": "1305772", "url": "https://it.wikipedia.org/wiki?curid=1338193", "title": "Carlos Drummond de Andrade", "text": "Biografia.\nLa sua formazione culturale incominci\u00f2 a Belo Horizonte e prosegu\u00ec a Nova Friburgo nel collegio gesuita \"Anchieta\".\nDopo aver seguito il corso universitario di farmacia, intraprese la carriera di insegnante e di giornalista.\nNegli anni successivi assunse il ruolo di funzionario del Ministero della Pubblica Istruzione.\nNumerose furono le sue iniziative culturali, come ad esempio la fondazione della rivista letteraria \"A Revista\" e la partecipazione al movimento modernista.\nIl Modernismo Brasiliano.\nDrummond, come tutti gli altri modernisti, proclam\u00f2 la libert\u00e0 delle parole, una libert\u00e0 idiomatica tesa a creare modelli idiomatici ai limiti delle convenzioni. Segu\u00ec di fatto la libert\u00e0 proposta da Mario de Andrade.\nCon l'istituzione del \"verso libero\", accentu\u00f2 la libert\u00e0 metrica, dimostrando che questo non dipende da un metro fisso.\nParabola letteraria.\nIl suo esordio letterario avvenne con la raccolta poetica intitolata \"Alguma Poesia\" (1930), dove accanto ai dettami modernisti fecero capolino toni introspettivi innovativi. Con \"Brejo das Almas\" (1934) l'autore espresse una notevole carica di humour e sarcasmo, ma bisogner\u00e0 attendere \"Sentimento do Mundo\" (1940) per capire il vero talento del poeta; in questo lavoro l'ironia fece da contrappunto al lirismo e quindi Drummond risolse il contrasto fra aspirazione e creazione.\nNegli anni quaranta l'autore venne influenzato dagli eventi bellici, quindi impregn\u00f2 i suoi lavori di tematiche sociali e rese pi\u00f9 impetuoso il tono delle sue liriche.\nDurante gli anni cinquanta le liriche di Drummond assunsero un'atmosfera di mistero, di tormento ma anche di contemplazione, mentre rimase inalterato il desiderio del poeta di comunione con la natura e gli esseri umani.\nTra le tematiche fondamentali del poeta, si annoverarono quelle della famiglia, della terra natale, dell'amicizia, della societ\u00e0, dell'amore e dell'esistenza.\nVasta ed importante anche la sua attivit\u00e0 narrativa e saggistica."}
{"id": "1338194", "revid": "1543377", "url": "https://it.wikipedia.org/wiki?curid=1338194", "title": "NGC 3195", "text": "NGC 3195 (nota anche come C 109) \u00e8 una nebulosa planetaria situata nella costellazione del Camaleonte. \u00c8 la nebulosa planetaria pi\u00f9 meridionale che si conosca all'interno della Via Lattea.\nOsservazione.\n\u00c8 una nebulosa molto conosciuta, visibile quasi esclusivamente dall'emisfero australe della Terra. Si pu\u00f2 individuare 1,5 gradi a WSW della bella coppia di stelle , sulla linea che la congiunge alla ; occorre un telescopio di almeno 120-150mm di apertura per poter osservare questa nebulosa, che si presenta come un dischetto chiaro debolmente allungato in senso nord-sud, apparentemente privo di dettagli significanti. La stella centrale, quella che ha originato l'oggetto, \u00e8 di quindicesima magnitudine, il che non favorisce il reperimento di questa nebulosa.\nCaratteristiche.\nLe osservazioni allo spettroscopio hanno rivelato che la nebulosa si avvicina a noi alla velocit\u00e0 di circa 16 km/s, mentre l'involucro nebuloso si espande nello spazio a 40km/s. Il suo diametro \u00e8 stimato in circa 1 anno luce."}
{"id": "1338195", "revid": "1494169", "url": "https://it.wikipedia.org/wiki?curid=1338195", "title": "Il pranzo di Babette", "text": "Il pranzo di Babette \u00e8 il titolo di due opere artistiche:"}
{"id": "1338198", "revid": "76963", "url": "https://it.wikipedia.org/wiki?curid=1338198", "title": "Taran Noah Smith", "text": "Conosciuto per il personaggio di Mark Taylor, da lui interpretato nella sitcom \"Quell'uragano di pap\u00e0\".\nBiografia.\nFiglio di David e Candy Smith, si \u00e8 diplomato presto al liceo, quindi \u00e8 stato accettato alla \"USC's Film School\", che per\u00f2 ha frequentato solo per un breve periodo.\nIl 27 aprile 2001, poco tempo dopo il suo diciassettesimo compleanno, Smith ha sposato Heidi Van Pelt, pi\u00f9 grande di lui di 16 anni: la coppia ha divorziato nel 2007."}
{"id": "1338200", "revid": "287204", "url": "https://it.wikipedia.org/wiki?curid=1338200", "title": "Selenca", "text": ""}
{"id": "1338201", "revid": "287204", "url": "https://it.wikipedia.org/wiki?curid=1338201", "title": "Celarevo", "text": ""}
{"id": "1338203", "revid": "1982", "url": "https://it.wikipedia.org/wiki?curid=1338203", "title": "Giovanni Valentini (Medaglia d'oro al Valor Militare)", "text": ""}
{"id": "1338211", "revid": "767487", "url": "https://it.wikipedia.org/wiki?curid=1338211", "title": "Primeira Liga 1999-2000", "text": "La Primeira Liga 1999-2000 \u00e8 stata la 66\u00aa edizione della massima serie del campionato portoghese di calcio. Questa stagione \u00e8 stata la prima sotto la denominazione Primeira Liga, dopo che nel 1999 la \"Liga Portuguesa de Futebol Profissional\" (LPFP) ha assunto il controllo delle prime due serie nazionali. Il campionato \u00e8 iniziato il 20 agosto 1999 ed \u00e8 terminato il 14 maggio 2000.\nIl campionato \u00e8 stato vinto per la 17\u00aa volta nella sua storia dal Sporting CP. Il capocannoniere del torneo \u00e8 stato M\u00e1rio Jardel del Porto, con 37 reti segnate. Il Vit\u00f3ria Set\u00fabal, il Rio Ave e il Santa Clara sono stati retrocessi in Segunda Liga.\nStagione.\nNovit\u00e0.\nDalla precedente stagione sono stati retrocessi il Beira-Mar, il Chaves e il Acad\u00e9mica. Sono stati promossi dalla Segunda Liga il Gil Vicente, il Belenenses e il Santa Clara.\nFormato.\nLe 18 squadre partecipanti si affrontano in un girone di andata e ritorno, per un totale di 34 giornate.\nLa squadra campione di Portogallo \u00e8 ammessa alla fase a gironi della UEFA Champions League 2000-2001.\nLa squadra classificata al secondo posto \u00e8 ammessa al terzo turno di qualificazione della UEFA Champions League 2000-2001.\nLa squadra classificata al terzo posto \u00e8 ammessa al turno di qualificazione della Coppa UEFA 2001-2002.\nLe squadre classificate agli ultimi tre posti (dal 16\u00ba al 18\u00ba posto) retrocedono in Segunda Liga.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Portogallo e ammessa alla UEFA Champions League 2000-2001\n\u00a0\u00a0\u00a0\u00a0\u00a0 Ammesse alla UEFA Champions League 2000-2001\n\u00a0\u00a0\u00a0\u00a0\u00a0 Ammesse alla Coppa UEFA 2000-2001\n\u00a0\u00a0\u00a0\u00a0\u00a0 Retrocessa in Segunda Liga 2000-2001"}
{"id": "1338212", "revid": "287204", "url": "https://it.wikipedia.org/wiki?curid=1338212", "title": "NGC 2672", "text": "NGC 2672 \u00e8 una galassia ellittica nella costellazione del Cancro.\nSi individua poco pi\u00f9 di 1 grado a NE della stella ; si pu\u00f2 iniziare a scorgere con strumenti quali telescopi di 120-150mm o, meglio ancora, con uno strumento da 200mm, nel quale si presenta come un alone chiaro dai contorni sfumati; in telescopi pi\u00f9 potenti si nota pure una galassia pi\u00f9 piccola che quasi le si sovrappone: si tratta di NGC 2673, una piccola ellittica distante dalla precedente 5 megaparsec, equivalenti a circa 16 milioni di anni luce. NGC 2672 \u00e8 in realt\u00e0 una galassia ellittica gigante, la cui distanza dalla nostra Via Lattea \u00e8 stimata intorno ai 200 milioni di anni luce."}
{"id": "1338213", "revid": "135224", "url": "https://it.wikipedia.org/wiki?curid=1338213", "title": "Lin Yutang", "text": "Fu candidato due volte al Nobel per la letteratura, nel 1940 e nel 1950.\nBiografia.\nInsegn\u00f2 letteratura inglese per alcuni anni all'Universit\u00e0 Beida, ma nel 1931 si trasfer\u00ec negli Stati Uniti.\nEsord\u00ec in campo letterario con due saggi, \"Il mio paese e il mio popolo\" (, 1935) e \"L'importanza di vivere\" (, 1937), che gli procurarono una fama internazionale. Uno dei suoi romanzi, \"Il cancello vermiglio\", fu accolto molto positivamente in Italia. \nFu autore di un dizionario cinese-inglese, pubblicato nel 1972.\nDa ricordare inoltre:\nLin Yutang mor\u00ec nel 1976 e fu sepolto presso la sua casa, a Taipei, dove aveva vissuto negli ultimi anni."}
{"id": "1338227", "revid": "1543377", "url": "https://it.wikipedia.org/wiki?curid=1338227", "title": "NGC 2775", "text": "NGC 2775 (nota anche come C 48) \u00e8 una grande galassia a spirale visibile nella costellazione del Cancro, non lontano dal confine con l'Idra.\nOsservazione.\nSi tratta di una spirale gigante, di dimensioni notevolmente maggiori di quelle della Galassia di Andromeda. \u00c8 ben visibile anche con piccoli telescopi 3 gradi a ENE della stella ; si presenta come una macchia chiara molto concentrata e luminosa, apparentemente senza tracce di strutture a spirale. Un telescopio riflettore da 200mm pu\u00f2 permettere di intravedere dei sottili bracci molto stretti intorno al nucleo, in particolare verso la parte meridionale; di fatto, la grande luminosit\u00e0 del nucleo disturba molto la loro osservazione. La sua posizione relativamente prossima all'equatore celeste fa s\u00ec che essa sia osservabile con facilit\u00e0 da entrambi gli emisferi terrestri.\nFino all'Ottocento NGC 2775 veniva considerata come appartenente alla costellazione dell'Idra; quando, nel 1930, l'Unione Astronomica Internazionale si riun\u00ec per definire dei confini netti per le costellazioni, questa galassia ricadde entro i confini del Cancro (sebbene in effetti sembri molto pi\u00f9 vicina alle stelle dell'Idra, in particolare della stella ).\nStoria delle osservazioni.\nNGC 2775 venne individuata per la prima volta da William Herschel nel 1783, attraverso un telescopio riflettore da 18,7\u00a0pollici; egli lo descrisse come una nebulosa piuttosto grande e luminosa in particolare nelle regioni centrali. Suo figlio John Herschel la inser\u00ec nel suo General Catalogue of Nebulae and Clusters col numero 1771.\nCaratteristiche.\nLa classe a cui appartiene questa galassia \u00e8 Sa, molto simile dunque alla famosa Galassia Sombrero, ma con diversa inclinazione (39\u00b0 dalla visione di faccia). Negli ultimi 30 anni, tra i suoi bracci sono state osservate 5 supernovae. Diverse sono le stime sulla sua distanza; quella pi\u00f9 accreditata indica un valore di 55-60 milioni di anni luce dalla Via Lattea. Se questo valore \u00e8 corretto, il diametro della galassia sarebbe di 73.000 anni luce, con una luminosit\u00e0 pari a 17 miliardi di Soli.\nStudi incentrati sulle emissioni a pi\u00f9 lunghezze d'onda indicano che nel bulge non \u00e8 presente gas freddo, mentre le emissioni ai raggi X seguono una distribuzione analoga a quella stellare, indicando quindi una provenienza stellare; si ritiene cos\u00ec che il nucleo sia quasi del tutto privo di gas, il quale \u00e8 stato probabilmente spinto via dal forte vento stellare delle stelle della regione. Nel 1993 \u00e8 stata osservata sul suo disco una supernova, poi denominata 1993Z.\nLa galassia appartiene al gruppo Antlia-Hydra, un ammasso di galassie che conta oltre un centinaio di membri; NGC 2775 \u00e8 la galassia pi\u00f9 grande del sottogruppo a cui appartiene, formato da altre galassie minori come NGC 2777, osservabile a poca distanza. Queste due galassie sarebbero legate da un ponte di idrogeno atomico (HI), rivelato dal radiotelescopio di Arecibo. Il profilo di NGC 2775 alla lunghezza d'onda dell'idrogeno neutro risulta essere regolare e non sono evidenti segni di interazione."}
{"id": "1338229", "revid": "3831", "url": "https://it.wikipedia.org/wiki?curid=1338229", "title": "Ivan origone", "text": ""}
{"id": "1338230", "revid": "1318658", "url": "https://it.wikipedia.org/wiki?curid=1338230", "title": "1. Panzer-Division (Wehrmacht)", "text": "La 1. Panzer-Division (1\u00aa divisione corazzata) era un'unit\u00e0 militare della Wehrmacht che oper\u00f2 su vari fronti nel corso della seconda guerra mondiale. Una delle prime tre divisioni corazzate costituite dall'Esercito tedesco nel 1935, la 1. Panzer-Division, reclutata principalmente in Turingia e Prussia Orientale, si distinse soprattutto durante la campagna di Francia, dove ebbe un ruolo decisivo nello sfondamento di Sedan e nella grande avanzata verso il mare (operazione \"Sichelschnitt\"), e nelle lunghe, estenuanti e sanguinose campagne sul fronte orientale, dove rimase, a parte una breve parentesi in Grecia nel 1943, per la maggior parte degli ultimi anni di guerra, combattendo nei Paesi Baltici, nella regione di Mosca, in Ucraina e in Ungheria. Tra i suoi uomini pi\u00f9 illustri: Werner Marcks, Walter Kr\u00fcger, Hans Strippel (grande \"asso\" delle \"Panzertruppen\"), Wend von Wietersheim, Rolf Fromme, Hans Philipp, Hermann Balck e Hyazinth Graf Strachwitz.\nStoria.\nOrigini e campagna di Polonia.\nLa 1. Panzer-Division venne creata il 15 ottobre 1935 da elementi della 3. Kavallerie-Division (3\u00aa Divisione di cavalleria, nata nel giugno del 1920 quando era attivo il Reichswehr) e aveva il suo quartier generale a Weimar.\nNel 1938, al comando del generale Maximilian von Weichs, partecip\u00f2 occupazione tedesca della Cecoslovacchia inquadrata nel \"XVI Korps\" (XVI Corpo d'armata).\nIl primo impiego bellico avvenne nella Campagna di Polonia nel settembre del 1939: la 1. Panzer-Division era una delle sei divisioni Panzer impiegate dalla Wehrmacht nell'invasione, inquadrata nel \"XVI Panzerkorps\", \"10. Armee\" (10\u00aa Armata), \"Heeresgruppe S\u00fcd\" (Gruppo d'armate Sud) nella regione della Slesia. La consistenza della divisione all'inizio della campagna era di 331 carri, di cui 94 rimasero in Germania con le compagnie (2 per reggimento) destinate all'addestramento delle reclute.\nIl battesimo del fuoco di questa divisione corazzata, passata al comando del generale Rudolf Schmidt, avvenne a Petrican, da dove prosegu\u00ec per Tomaszow e G\u00f3ra Kalwaria, arrivando al fiume Bzura il 15 settembre dove, tra il 16 e il 18 dello stesso mese, respinse un contrattacco polacco. A causa della doppia manovra avvolgente operata dalle divisioni corazzate tedesche l'Esercito Polacco dovette cessare ogni resistenza. Il 19 settembre la divisione fu trasferita in riserva di corpo d'armata e si attest\u00f2 a nord-ovest di Varsavia.\nNel corso della campagna la divisione perse 22 ufficiali, 211 uomini di truppa ed ebbe 18 dispersi; non sono note le perdite dei carri, anche se presumibilmente non furono notevoli.\nLa divisione venne successivamente trasferita a Dortmund per prepararsi ad invadere la Francia.\nCampagna di Francia.\nNel maggio 1940 la 1. Panzer-Division (comandata ora dal generale Friedrich Kirchner), inquadrata nel XIX Panzerkorps (XIX Corpo d'Armata corazzato), sotto il comando del generale Heinz Guderian (grande esperto di guerra con mezzi corazzati), penetr\u00f2 in territorio francese dalle Ardenne. La \"1. Panzer-Brigade\" del colonnello Karl Keltsch disponeva di oltre 270 carri armati, tra cui una buona percentuale di Panzer III e Panzer IV, divisi nel \"1. Panzer-Regiment\" del colonnello Nedtwig e nel \"2. Panzer-Regiment\" del colonnello Beusing.\nDopo una rapida marcia nel territorio boscoso delle Ardenne, i panzer superarono la resistenza delle divisioni di cavalleria leggera francesi e raggiunsero la Mosa nella regione di Sedan, importante centro strategico alla cerniera tra le forze alleate penetrate in Belgio e la linea Maginot. Il pomeriggio del 13 maggio il XIX Panzerkorps del generale Guderian pass\u00f2 all'attacco a Sedan e la 1. Panzer-Division sferr\u00f2 l'attacco decisivo, attraversando la Mosa e avanzando in profondit\u00e0; le difese francesi furono sbaragliate. I fucilieri del \"1. Sch\u00fctzen-Regiment\" del colonnello Hermann Balck e i panzer del \"2. Panzer-Regiment\" (reclutato in Prussia orientale) del colonnello Keltsch guidarono la marcia vittoriosa oltre il fiume. Il mattino del 14 maggio i reparti corazzati del \"2. Panzer-Regiment\" (le tre \"Panzer-kompanie\" di punta dei tenenti Krajewski, von Grolmann e von Kleist) respinsero un debole contrattacco dei carri francesi a Bulson e Connage e distrussero oltre 70 mezzi corazzati nemici; nel pomeriggio la 1. Panzer-Division devi\u00f2 verso ovest e attravers\u00f2 anche il Bar e la Vence, dando il via, insieme alla 2. Panzer-Division, all'avanzata verso Montcornet e Laon.\nQuindi, dopo lo sfondamento a Sedan, dal 16 maggio la 1. Panzer-Division avanz\u00f2 verso il canale della Manica con il compito di raggiungere il mare e tagliare fuori in Belgio le armate alleate avanzate a nord. In pochi giorni la 1. Panzer-Division, accanto alle altre divisioni corazzate del \"Panzergruppe Kleist\", super\u00f2 ogni opposizione, attravers\u00f2 l'Oise e occup\u00f2 Saint-Quentin, Albert e Amiens, conquistando anche preziose teste di ponte sulla Somme. Il 20 maggio, le forze corazzate del generale Guderian completarono la manovra e raggiunsero il mare tagliando fuori oltre un milione di soldati alleati nelle Fiandre. Dopo aver ottenuto questo grande successo i panzer vennero dirottati a nord per occupare subito i porti della Manica e quindi, mentre la 2. Panzer-Division marciava su Boulogne e la 10. Panzer-Division attaccava Calais, la 1. Panzer-Division avanz\u00f2 direttamente verso Dunkerque, incontrando solo una debole resistenza.\nLa 1. Panzer-Division arriv\u00f2 a soli otto km da Dunkerque e conquist\u00f2 teste di ponte a nord del canale dell'Aa, prima che l'avanzata fosse momentaneamente arrestata il 24 maggio per ordine esplicito di Hitler, permettendo cos\u00ec al \"British Expeditionary Force\" (Corpo di spedizione britannico) di sfuggire all'accerchiamento con un'evacuazione via mare a Dunkerque. Il 29 maggio la 1. Panzer-Division venne ritirata definitivamente dal fronte di Dunkerque e trasferita sull'Aisne per prendere parte alla seconda fase dell'offensiva tedesca all'ovest (Fall Rot), inquadrata ora nel XXXIX Panzerkorps, a sua volta dipendente (insieme al XLI Panzerkorps) dal cosiddetto \"Panzergruppe Guderian\".\nL'8 giugno la divisione si scher\u00f2 sulle posizioni di partenza per avanzare verso sud contro le restanti forze francesi. Arrivate a contatto con la linea Weygand il 10 giugno, le forze corazzate della 1. Panzer-Division riuscirono, dopo duri scontri, a superare le difese nemiche e avanzarono in profondit\u00e0. Dopo aver respinto un violento contrattacco dei carri armati francesi del \"Gruppo Buisson\" a Juniville, la divisione corazzata prosegu\u00ec rapidamente, insieme alle altre formazioni del \"Panzergruppe Guderian\", e arriv\u00f2 sulla linea della Marna il 13 giugno, raggiungendo gi\u00e0 il 15 dello stesso mese Besan\u00e7on, dopo aver superato una resistenza nemica sempre pi\u00f9 debole. Questa marcia verso il confine svizzero isolava definitivamente le forze che difendevano la Linea Maginot e coronava il grande successo della divisione durante la campagna di Francia e la schiacciante vittoria tedesca. Le perdite nella campagna, nonostante la 1. Panzer-Division fosse stata sempre al centro dell'azione, furono di soli 45 ufficiali e 448 uomini di truppa.\nIn ottobre la 1. Panzer-Division venne riorganizzata per formare le nuove divisioni corazzate previste con l'organico del 1941. Il prestigioso \"2. Panzer-Regiment\" venne quindi assegnato alla 16. Panzer-Division di nuova formazione, e solo il \"1. Panzer-Regiment\" rimase in forza alla divisione. Tuttavia, dato che era previsto il passaggio su due reggimenti di fanteria meccanizzata, la \"Sch\u00fctzen-brigade\" venne convertita in \"1. Panzergrenadier-Regiment\" (1\u00ba reggimento panzergrenadier) e alla divisione fu assegnato il \"113. Panzergrenadier-Regiment\" di nuova formazione. Il 28 agosto la divisione venne trasferita nella Prussia Orientale.\nLa campagna nella Russia settentrionale.\nLa divisione venne assegnata all\"'Heeresgruppe Nord\" (Gruppo d'armate Nord), \"Panzergruppe 4\" (4\u00ba Gruppo corazzato). che, nell'ambito dell'operazione Barbarossa, aveva come obiettivo principale la citt\u00e0 di Leningrado.\nI carri armati con cui la divisione inizi\u00f2 la campagna erano 28 Panzer IV Ausf. E ed F1 (con il cannone 7,5 cm/L/24), 73 Panzer III Ausf. F, G e H, 49 Panzer II e 5 PzBef III (\"Panzerbefehlswagen\", carro comando disarmato su scafo Panzer III). La \"1\u00aa Panzer\" il 22 giugno 1941 super\u00f2 il confine con la 6. Panzer-Division che le copriva il fianco sinistro in direzione di Tilsit, verso oriente. Il 25 giugno incontr\u00f2 i primi carri KV-1, ma riusc\u00ec ad avanzare per 600\u00a0km distruggendo, fra gli altri, 3.000 tra KV 1 e T-34. Il 17 settembre l'oberstleutnant Elias, comandante della \"7\u00aa Panzerkompanie\" (7\u00aa compagnia corazzata) era a 12\u00a0km dal centro di Leningrado: nessun soldato tedesco fu pi\u00f9 vicino all'obiettivo fino al termine della guerra. Il 2 ottobre 1941 la divisione prese parte, con il Gruppo d'armate Centro, alla battaglia di Mosca.\nNell'aprile del 1942 il reparto venne riorganizzato, ricevendo nuovi mezzi (compresi un certo numero di Panzer 38(t) della 7. Panzer-Division). In luglio riprese la posizione in prima linea e l'8 settembre 1942 la \"2\u00aa Panzerkompanie\" annunciava la distruzione del suo 150\u00ba carro sovietico, mentre l'intera divisione distruggeva il millesimo carro nemico nel dicembre dello stesso anno.\nLa ricostituzione.\nIl 25 dicembre l'unit\u00e0 fu ritirata dal fronte per essere trasferita in Francia nel gennaio 1943, dove stazion\u00f2 prima ad Amiens a successivamente a Rennes ricevendo materiale di nuova costruzione (Panzer IV Ausf. G), e in Grecia all'inizio di maggio, dove il reggimento di artiglieria ebbe un gruppo semovente su Wespe e Hummel. A settembre partecip\u00f2 al disarmo delle forze italiane in Grecia senza che avvenissero combattimenti.\nIl secondo ciclo sul fronte orientale.\nA novembre la divisione venne inviata nuovamente al fronte orientale, con almeno due compagnie equipaggiate con i Panzer V Panther. Immediatamente la divisione fu gettata nella mischia nel tentativo di fermare l'Armata Rossa nel settore di \u017dytomyr, dove partecip\u00f2 a combattimenti eccezionalmente aspri; in particolare il 4 dicembre, alla fine di questa fase, le forze operative della divisione erano ridotte per alcune compagnie sotto al 50% delle dotazioni organiche. Nell'aprile 1944 la divisione fu ritirata nelle retrovie per riequipaggiarsi e ricevere i complementi provenienti dai centri di addestramento tedeschi.\nIl 14 luglio la divisione fu inviata nella regione di Zborow, per tentare di contrastare le forze sovietiche che avevano annientato il Gruppo d'Armate centro, tuttavia l'offensiva nemica era praticamente inarrestabile e costrinse le forze corazzate tedesche a ritirarsi fino alle basi di partenza del 1941. Il 28 agosto la divisione fu ritirata in Slovacchia dove ricevette nuovi rinforzi, ma la consistenza era di soli 30 carri Panzer IV (l'organico di due compagnie).\nIn settembre la divisione combatt\u00e9 per bloccare la strada verso Budapest alle forze sovietiche nella zona di Debrecen e di Ny\u00edregyh\u00e1za, dove la divisione fra il 9 e il 12 settembre distrusse un altro centinaio di carri sovietici, compresi alcuni IS. La seconda fase della battaglia attorno a Debrecen inizi\u00f2 il 20 settembre: in questa occasione i Panzer V fecero strage di Sherman arrivati in Unione Sovietica tramite la legge Lend-Lease.\nLa formazione, continuando a combattere, si spost\u00f2 nel settore di M\u00e1tra, ma a dicembre fu costretta a ripiegare nella zona del lago Balaton.Il 16 dicembre arrivarono altri rinforzi che portano le dotazioni della divisione a 25 Panther e circa 12 Panzer IV, e tutti gli uomini del \"1. Panzer-Regiment\" che non potevano combattere per mancanza di carri furono trasferiti ai \"Panzergrenadier-Regimenter\".\nLa fine.\nLa 1. Panzer-Division oper\u00f2 fino a marzo ad ovest di Budapest dove erano rimasti intrappolati 30.000 soldati tedeschi, incontrando diverse volte gli Sherman e gli IS 2. L'11 febbraio finalmente fu rotto l'accerchiamento della capitale ungherese, ma solo poche migliaia uomini riuscirono a sfuggire prima che il varco fosse richiuso dai sovietici. Il 23 marzo la divisione si schier\u00f2 nella zona di Nagyv\u00e1zsony, al 27 marzo le dotazioni erano ridotte a tre carri: un Panther, un Panzer IV ed un BefPz III.\nNel frattempo la divisione si stava ritirando per rientrare in Germania, dove ricevette qualche esiguo rinforzo. Per tutto aprile continuarono i combattimenti contro forze soverchianti fino all'inizio di maggio, con la divisione schierata nella zona di Vienna. Il 9 maggio la 1. Panzer-Division si arrese agli americani a Windischgarsten, consegnando al nemico un BefPz III, 8 Panzer IV e 15 Panther, una delle dotazioni maggiori rimaste alle divisioni corazzate tedesche all'atto della resa.\nNon tutta la divisione sub\u00ec la stessa sorte: la \"2\u00aa Panzerkompanie\", comandata dal leutnant Fromme, rimasta a Berlino per addestrare le reclute, combatt\u00e9 fino alla resa della citt\u00e0 ed i superstiti furono presi prigionieri dai sovietici.\nIn memoria dei caduti della 1. Panzer-Division fu eretto nel 1965 un monumento a Bad Hersfeld.\nOrdine di battaglia.\nFondazione (1935) - 1939\n1940 - 1943\n1943.\nDecorazioni.\nAl termine della guerra la 1. Panzer-Division contava 4 soldati insigniti della spilla d'oro per il combattimento corpo a corpo, 108 con la Croce Tedesca in oro e 8 per quella d'argento, 30 la spilla d'onore dell'esercito, e 37 la Croce di Cavaliere della Croce di Ferro.\nErwin Bohlken fu invece l'unico membro del reparto a potersi vantare di aver ricevuto, il 19 aprile 1945, il distintivo per lotta antipartigiana in bronzo.\nComandanti.\nDati tratti da:"}
{"id": "1338232", "revid": "111319", "url": "https://it.wikipedia.org/wiki?curid=1338232", "title": "Tom Jagger", "text": ""}
{"id": "1338239", "revid": "119719680", "url": "https://it.wikipedia.org/wiki?curid=1338239", "title": "Il pranzo di Babette (racconto)", "text": "Il pranzo di Babette \u00e8 un racconto scritto da Karen Blixen, con lo pseudonimo di Isak Dinesen. Il racconto venne inizialmente pubblicato nel 1950 in inglese col titolo \"Babette's Feast\", prima di essere tradotto in danese (\"Babettes g\u00e6stebud\") dalla stessa Blixen.\nDal racconto \u00e8 stato tratto il film omonimo che ha vinto numerosi premi.\nIn Italia \u00e8 stato pubblicato da Feltrinelli nel 1962 insieme alla raccolta di racconti intitolata \"Capricci del destino (Anecdotes of Destiny)\" con la traduzione di Paola Ojetti.\nTrama.\nIn un piccolo villaggio della Norvegia detto Berlevaag ai piedi delle montagne prospicienti il fiordo omonimo, vivono due anziane sorelle puritane. Le due sorelle, chiamate Martina e Filippa in onore di Martin Lutero e del suo amico Filippo Melantone sono figlie di un decano, protestante e creatore della comunit\u00e0 che raccoglie gli abitanti del villaggio. Hanno vissuto una vita di dedizione al prossimo in osservanza delle regole imposte loro dal padre. Una ha rinunciato all'amore di un giovane tenente che diverr\u00e0 poi generale, l'altra che poteva diventare una cantante dell'opera ha rinunciato alle lezioni di canto di Achille Papin, il pi\u00f9 famoso cantante dell'epoca, perch\u00e9 si era permesso di baciarla durante la prova di un pezzo del \"Don Giovanni\" di Mozart. \nUn giorno si presenta alla loro porta una signora francese, Babette Hersant. Cattolica, essa \u00e8 sfuggita da Parigi perch\u00e9 accusata di essere una rivoluzionaria. Trascorrono molti anni, Babette \u00e8 stata ospitata dalle due anziane signorine grazie alla lettera di Achille Papin e si \u00e8 guadagnata l'ospitalit\u00e0 facendo da governante e contribuendo all'attivit\u00e0 di beneficenza. Un giorno da Parigi arriva una grossa vincita di denaro, 10 000 franchi. Mentre tutti credono che Babette li user\u00e0 per tornare in Francia ella chiede umilmente di poter dedicare un pranzo alla memoria per i 100 anni dalla nascita del sant'uomo padre delle sorelle. I dodici abitanti del villaggio, seguaci di una vita priva di piaceri terreni saranno letteralmente sedotti ed inebriati dal pranzo organizzato che Babette, grande cuoca di Parigi, ha voluto per poter nuovamente esprimere il suo talento di artista. Per comprare gli ingredienti e le bevande, Babette ha speso tutti i propri soldi. Solo il vecchio generale antico innamorato di una delle due sorelle riesce incredulo a capire il reale valore economico del pranzo.\nCuriosit\u00e0.\nAlcuni ingredienti e portate del pranzo sono brodo di tartaruga, Blinis Dermidoff e Cailles en sarcophage, il vino Amontillado e lo champagne Veuve Clicquot."}
{"id": "1338240", "revid": "1494169", "url": "https://it.wikipedia.org/wiki?curid=1338240", "title": "Oggetti non stellari nella costellazione dei Cani da Caccia", "text": "Principali oggetti non stellari presenti nella costellazione dei Cani da caccia."}
{"id": "1338246", "revid": "125622277", "url": "https://it.wikipedia.org/wiki?curid=1338246", "title": "Opel Senator", "text": "La Senator \u00e8 un'autovettura di fascia alta prodotta dalla Opel in due serie successive, indicate come Senator A (1978-1986) e Senator B (1987-1994).\nProfilo e storia.\nLe ammiraglie Diplomat e Admiral, giunte alla seconda generazione (lanciata nel 1969), non avevano ottenuto il successo sperato. Il look statunitense e il possente motore V8 (in alternativa al sei cilindri in linea) non erano stati sufficienti a garantire il successo a due modelli che scontavano lo scarso \"appeal\" del marchio Opel nel settore alto del mercato, in cui prevalevano BMW, Mercedes-Benz e, pur con dei problemi, Jaguar. Inoltre, la crisi petrolifera del 1973 assest\u00f2 un colpo micidiale alle grosse cilindrate, specialmente quelle dei marchi generalisti. Non furono ovviamente solo le varie \"Diplomat\", \"Admiral\" e Kapit\u00e4n a patire questo fenomeno, ma anche vetture di altri marchi, non necessariamente equipaggiate con motori V8. Opel decise quindi un cambio di strategia: niente pi\u00f9 motori V8 e styling pi\u00f9 europeo.\nLa Senator A.\nDebutto.\nIl progetto relativo alla futura \"Senator\" fu avviato nei primi anni '70 del secolo scorso, in parallelo al progetto che avrebbe dato i natali alla Opel Monza, futura versione coup\u00e9 della \"Senator\". Il progetto fu inizialmente finalizzato alla sostituzione della Commodore B, mentre solo in un secondo momento, comunque poco tempo dopo l'avvio, venne esteso anche alla realizzazione di un terzo modello denominato Opel Commodore C. Per contenere i costi di progettazione e sviluppo, anche per la \"Senator\" si scelse di condividere gran parte della base meccanica con la Rekord E, cos\u00ec come anche per la \"Commodore C\" e per la \"Monza\". E fu proprio assieme a quest'ultimo modello che la \"Senator\" venne lanciata, sia pure ancora in veste di prototipo, al Salone dell'automobile di Francoforte del 1977. Ormai mancavano per\u00f2 pochi ritocchi per arrivare alla produzione di serie. Nel febbraio del 1978 part\u00ec la produzione di una piccola preserie di 27 esemplari, dopodich\u00e9, una volta tolti di produzione i tre modelli precedenti (\"Diplomat\", \"Admiral\" e \"Kapit\u00e4n\"), part\u00ec la produzione di serie della prima generazione della \"Senator\", che arriv\u00f2 nei concessionari nel maggio del 1978, sempre in contemporanea con la Opel \"Monza\".\nCaratteristiche.\nIl corpo vettura a tre volumi si caratterizzava per le linee tese, l'ampia terza luce laterale e l'abbondanza di elementi cromati, soprattutto negli allestimenti pi\u00f9 curati. Caratteristica di questo modello era anche la calandra a riquadri cromati, mentre gli altri modelli Opel avevano calandre a listelli orizzontali. I gruppi ottici anteriori e posteriori avevano un taglio rettangolare molto squadrato, secondo i dettami stilistici dell'epoca. Nonostante la carrozzeria fosse totalmente nuova e le due vetture non avessero che pochi elementi stilistici in comune, l'ammiraglia Opel tradiva la parentela tecnica ed estetica con la meno pregiata \"Rekord\". All'interno era quasi identica anche la plancia e gran parte della componentistica, a meno di finiture pi\u00f9 curate sulla \"Senator\".\nLa \"Senator A\" condivideva con la \"Rekord E\" la piattaforma meccanica (identificata dalla lettera \"V\" secondo la codifica General Motors), pur su un corpo vettura differente e lungo circa 20 cm in pi\u00f9. Aumentava, bench\u00e9 di un solo centimetro, anche la misura del passo, mentre differivano sostanzialmente le sospensioni posteriori, con l'assale rigido della Rekord sostituito da un pi\u00f9 moderno ed efficace sistema a ruote indipendenti con bracci obliqui. L'avantreno rimaneva invece di tipo MacPherson, mentre l'impianto frenante era a quattro dischi, dei quli quelli anteriori erano entrobordo. L'architettura meccanica della \"Senator A\" era sempre quella tradizionale a motore anteriore longitudinale e trazione posteriore. La gamma motori iniziale prevedeva due unit\u00e0, tutte a 6 cilindri in linea:\nPer quanto riguarda le varianti di trasmissione, erano disponibili un cambio manule a 4 marce e uno automatico a 3 rapporti.\nEvoluzione della \"Senator A\".\nLa carriera commerciale della \"Senator A\", come anche quella della \"Monza\" e dell'ultima generazione della \"Rekord\", viene solitamente divisa in due fasi, praticamente la pre-restyling e la post-restyling, ma che nel caso della \"Senator\" e della \"Monza\" venivano e vengono ancora indicate con le sigle A1 e A2 (per la \"Rekord\" invece si parla di E1 ed E2). Gli allestimenti previsti per la \"Senator A\" erano tre: un livello di base senza particolari sigle aggiuntive, un livello intermedio indicato con la lettera \"C\" e un livello di punta indicato come \"CD\" (sigla che identificher\u00e0 in futuro anche gli allestimenti di punta di altri modelli Opel). Quest'ultimo allestimento fu previsto per\u00f2 solo in abbinamento al motore 3 litri ad iniezione e solo con il cambio automatico. A richiesta era possibile ottenere un pacchetto \"S\" (non per l'allestimento \"CD\") comprendente fra l'altro gli ammortizzatori a gas in luogo di quelli idraulici previsti di serie, molle con tartura pi\u00f9 sportiva, una calandra nera anzich\u00e9 cromata, una striscia colorata sulla fiancata, un logo identificativo sui parafanghi, specifici cerchi in lega e strumentazione interna supplementare.\nIl primo aggiornamento alla gamma si ebbe nell'agosto del 1978, quando comparve una terza motorizzazione, costituita da un'unit\u00e0 da 2968\u00a0cm3 con alimentazione a carburatore doppio corpo e potenza massima di 150 CV. A partire dal mese di luglio del 1979, a richiesta divenne possibile ottenere anche un cambio manuale a 5 marce, sicuramente pi\u00f9 adatto al rango della vettura.\nIntorno alla met\u00e0 del 1981 Opel apport\u00f2 alcune modifiche al modello. All'esterno si trattava di elementi secondari, tra cui i nuovi specchi retrovisori carenati e il profilo in plastica nera sul bordo inferiore dello spoiler anteriore. L'intervento nell'abitacolo fu invece radicale, indirizzato a differenziare ulteriormente la Senator dalla Rekord; venne introdotta una plancia totalmente nuova, diversi erano anche i pannelli porta e i rivestimenti e cambiava infine tutta la componentistica interna (volante, levette, pulsanti, quadro strumenti, bocchette). Sul lato della meccanica, il motore a carburatore da 2,8 litri venne sostituito da un 2,5 litri a iniezione (il \"25E\" da 136 CV).\nNel maggio del 1982 l'allestimento \"CD\" si arricch\u00ec di un computer di bordo, distaccando cos\u00ec ancora di pi\u00f9 la \"Senator\" dalla \"Rekord E\". Alla fine dello stesso anno arriv\u00f2 il vero restyling di mezza et\u00e0, per il modello che da quel momento in poi viene generalmente indicato come \"Senator A2\": frontale ridisegnato (fari, cofano motore, mascherina) molto simile a quello adottato pochi mesi prima sulla \"Rekord E2\", paraurti integrali in plastica (nel colore della carrozzeria, con fascia protettiva di plastica nera ed eventuale profilo cromato), gruppi ottici posteriori uniti fra loro in una fascia a tutta larghezza e vano portatarga spostato in basso nel paraurti, nuovi cerchioni e profili cromati differenti per la vetratura laterale. Vennero mantenuti invece gli interni introdotti nel 1981, bench\u00e9 con alcune nuove dotazioni disponibili (tra cui la scenografica strumentazione digitale). Effetto fondamentale del nuovo disegno esterno fu la riduzione del (Cx) dell'auto, che pass\u00f2 dal precedente 0,45 al valore di 0,39.\nPer quanto riguarda la gamma motori, essa venne in gran parte rinnovata arrivando a comprendere solo modelli ad iniezione: alla base della gamma comparve infatti il nuovo motore da 2 litri della famiglia \"CIH\" a 4 cilindri e con potenza massima di 115 CV. Per quanto riguarda gli altri motori, si ebbe la scomparsa del 3 litri a carburatore, mentre vennero mantenute le altre due motorizzazioni a 6 cilindri, da 2,5 e 3 litri, con potenze rispettivamente di 136 e 180 CV. La comparsa delle unit\u00e0 a quattro cilindri fu dovuta in parte alla crisi petrolifera e in parte per contrastare comunque la concorrenza che proponeva simili motori.\nA partire dal mese di agosto del 1983 divenne disponibile a richiesta anche l'ABS (di serie solo nell'allestimento \"CD\"). Nel febbraio del 1984, la nuova strumentazione a cristalli liquidi divenne optional a richiesta, mentre nell'ottobre del 1984 il 2 litri di base venne sostituito da un'altra unit\u00e0, sempre a 4 cilindri, ma della cilindrata di 2197\u00a0cm3 e potenza invariata a 115 CV, ma con un miglior apporto di coppia motrice. Nello stesso periodo, il motore da 2,5 litri venne rivisitato e la sua potenza sal\u00ec a 140 CV. Con l'arrivo di questi due modelli mut\u00f2 anche il criterio di denominazione, con la \"i\" che and\u00f2 a sostituire la \"E\" in tutta la gamma. Quindi, per esempio, da \"2.0 E\" e \"2.5 E\" si pass\u00f2 a \"2.2i\" e \"2.5i\". Stesso discorso anche per la versione dotata del motore da 3 litri, che divenne \"3.0i\". Ed ancora, sempre nell'autunno del 1984, vi fu un'altra novit\u00e0 assai significativa, ossia l'arrivo della Senator \"2.3 TD\", dotata di un propulsore diesel da 2.260\u00a0cm\u00b3 sovralimentato mediante un turbocompressore, con una potenza massima di 86 CV.\nE proprio sulla base della versione diesel, nel marzo del 1985 venne approntata una serie limitata a 709 esemplari di una \"Senator\" sovralimentata mediante comprex e con potenza lievitata a 95 CV. Nel settembre dello stesso anno, il motore \"3.0i\" fu provvisto del catalizzatore e la sua potenza sub\u00ec un sensibile calo fermandosi ad appena 156 CV. Tle motorizzazione fu resa disponibile anche con un nuovo cambio automatico a quattro rapporti con programma \"Sport\". Fu l'ultimo aggiornamento alla gamma della \"Senator A\", che nel giugno del 1986 venne tolta di produzione. Negli ultimi mesi le sole novit\u00e0 occorse alla gamma furono relative a versioni ed allestimenti speciali. La \"Senator A\" rimase comunque sui listini di vendita fino a quando, nella prima met\u00e0 del 1987, venne sostituita da un modello completamente nuovo.\nTabella riepilogativa.\nDi seguito vengono riepilogate le caratteristiche relative alla gamma della Opel \"Senator A\":\nLa Senator B.\nNel maggio 1987 venne presentata la seconda generazione della \"Senator\", denominata \"Senator B\", mentre la commercializzazione fu avviata nel successivo mese di settembre.\nDesign interno ed esterno.\nLa derivazione dalla Omega, che l'anno prima aveva rimpiazzato la \"Rekord E\", era evidente come nel caso precedente: portiere anteriori, parabrezza, parte anteriore del tetto erano comuni ai due modelli, che si somigliavano anche per le linee arrotondate e aerodinamiche, secondo la tendenza di quel periodo, in cui molti costruttori cercavano di accentuare le doti di penetrazione aerodinamica dei loro modelli, specie se di grosse dimensioni. Anche la misura del passo stavolta venne mantenuta. La differenze stilistiche non furono comunque poche ed arrivarono a includere il disegno dei gruppi ottici anteriori a doppia parabola (di forma pi\u00f9 arrotondata rispetto alla \"Omega\"), gli indicatori di direzione inseriti nel paraurti accanto ai fendinebbia, i gruppi ottici posteriori, di forma quadrangolare, pi\u00f9 estesi e composti da quattro sezioni ciascuno, la calandra a griglia cromata (assente nella \"Omega\") e il disegno del passaruota posteriore, decisamente meno schiacciato e di forma pi\u00f9 convenzionale. Diverso era anche il montante posteriore e la terza luce laterale era assai pi\u00f9 ampia di quella dell'Omega, mentre la coda era pi\u00f9 imponente, essendo pi\u00f9 lunga di 20\u00a0cm (e quindi anche dotata di un bagagliaio pi\u00f9 capiente). Nel complesso, il corpo vettura della \"Senator B\" risult\u00f2 invece pi\u00f9 lungo di circa 16\u00a0cm, mantenendo quindi una certa tangibilit\u00e0 a livello di personalit\u00e0 ed imponenza di un modello rispetto all'all'altro. Il lavoro compiuto dai designer Opel per ottimizzare il coefficiente di penetrazione aerodinamica fu premiato dal risultato ottenuto dalla vettura alla galleria del vento, con un Cx pari a 0,30 contro lo 0,28 fatto registrare da una Omega A che in effetti vantava una miglior efficacia aerodinamica nel frontale. Ma in ogni caso e specialmente in rapporto all'epoca, il valore ottenuto dalla Senator B fu tutt'altro che disprezzabile.\nAnche all'interno dell'abitacolo vi furono elementi di derivazione Omega accostati ad altri totalmente inediti: \u00e8 il caso del cruscotto e del volante, derivati dalla berlina meno pregiata, ma abbinati ad una console centrale del tutto nuova. Nel complesso l'abitabilit\u00e0 fu considerata notevole dalla stampa specializzata dell'epoca, cos\u00ec come di notevole pregio furono considerate le finiture e i rivestimenti in velluto per sedili ed interni in generale.\nStruttura, meccanica e motori.\nNon solo esteticamente, ma anche e soprattutto sul piano tecnico l'affinit\u00e0 con la \"Omega A\" fu stretta: l'architettura meccanica della \"Senator B\" conferm\u00f2 quindi lo schema a motore anteriore longitudinale e a trazione posteriore. Gli schemi sospensivi dei due assi, comunque, al netto di tarature e geometrie specifiche, confermarono quanto gi\u00e0 visto per la prima generazione della \"Senator\", e cio\u00e8 un avantreno di tipo MacPherson e un retrotreno a bracci obliqui. Alcune differenze si ebbero invece per quanto riguardava l'impianto frenante, in cui l'ABS divenne di serie e i dischi anteriori divennero autoventilanti, e per quanto riguarda anche lo sterzo, che divenne servoassistito (nella \"Senator A\" non lo era). Al suo debutto, la \"Senator B\" fu disponibile in tre motorizzazioni, tutte a 6 cilindri in linea, e a differenza della precedente generazione, che ad un certo punto venne proposta anche con motori a 4 cilindri, nel caso del nuovo modello non si cedette ad alcun compromesso e il frazionamento originario venne mantenuto fino alla fine della carriera commerciale.I due motori previsti al debutto furono:\nScelta obbligata per il cambio previsto di serie, di tipo manuale a 5 marce, anche se a richiesta era possibile optare per un cambio automatico a 3 rapporti.\nCarriera commerciale della \"Senator B\".\nAl momento del debutto, la \"Senator B\" fu generalmente proposta in due livelli di allestimento, ossia base e \"CD\". Quest'ultimo, come sempre particolarmente ricco, includeva stavolta anche la verniciatura metallizzata, i cerchi in lega, la chiusura centralizzata, l'antifurto con allarme, gli alzacristalli elettrici, il computer di bordo e il volante in pelle. La \"Senator B\" fu proposta anche nel Regno Unito, ma stavolta anche qui venne mantenuto il nome di \"Senator\", mentre il marchio rimase quello tradizionale della Vauxhall. A partire dal mese di dicembre del 1987, la \"Senator B\" fu proposta anche in una inedita variante a passo allungato di 15\u00a0cm, per una lunghezza totale che andava a sfiorare quei cinque metri oltre i quali si entrava in pieno territorio delle vetture di segmento F.\nDal gennaio del 1988, il motore catalizzato da 3 litri divenne disponibile anche con la stessa potenza di 177 CV dell'unit\u00e0 non catalizzata. A giugno un cambio automatico a 4 rapporti a gestione elettronica divenne di serie in abbinamento all'allestimento \"CD\" e disponibile a richiesta nell'allestimento di base. Contemporaneamente, debuttarono il nuovo servosterzo elettronico Servotronic e il nuovo impianto di climatizzazione a controllo automatico della temperatura. In ottobre vennero invece introdotti l'impianto lavafari e gli inserti in radica nell'abitacolo.\nUn anno dopo vi furono numerosi altri aggiornamenti: innanzitutto debutt\u00f2 la prima \"Senator\" con motore plurivalvole, in pratica una versione bialbero in testa a 4 valvole per cilindro del gi\u00e0 noto 3 litri catalizzato, che in questa nuova veste erogava una potenza massima di 204 CV grazie anche ai condotti di aspirazione a lunghezza variabile, sistema chiamato da Opel \"Dual-Ram\". Inoltre vennero introdotti i nuovi ammortizzatori a gas nella dotazione di serie, mentre comparvero nuove cromature esterne per impreziosire l'immagine della vettura e i fari posteriori divennero fum\u00e9. All'interno cambiarono il volante e la console.\nNel mese di febbraio del 1990 arriv\u00f2 una versione particolarmente interessante, ossia la \"Senator 4.0i 24v\", spinta da un potente e generoso motore da ben 3983\u00a0cm3 sviluppato in collaborazione con la Irmscher, noto preparatore da tempo legato al marchio di R\u00fcsselsheim. Tale motore, sempre a 6 cilindri in linea, era in grado di erogare fino a 272 CV di potenza massima, spingendo la vettura fino ad una velocit\u00e0 massima di 255\u00a0km/h e coprendo lo scatto da 0 a 100\u00a0km/h in soli 6,5 secondi. Tale versione fu prevista in una tiratura limitata di soli 1.200 esemplari. Nel settembre del 1990, la \"Senator\" ricevette alcune modifiche minori, pi\u00f9 lievi ancora di quelle introdotte in parallelo sulla \"Omega\". Tra queste il piccolo spoiler installato sulla coda.\nNel settembre 1991 vi fu l'arrivo di una nuova versione di base con motore da 2594\u00a0cm3 e con potenza massima di 150 CV. Nello stesso periodo v fu l'arrivo di un livello di allestimento intermedio fra i due gi\u00e0 esistenti e denominato \"Business Class\". Le versioni con cambio manuale acquisirono l'azionamento idraulico della frizione. L'ultimo aggiornamento si ebbe nell'agosto del 1992 con l'eliminazione di tutte le motorizzazioni 3 litri monoalbero.\nLa Senator \"B\" usc\u00ec di produzione nel maggio 1993 con l'avvento della nuova \"Omega B\", che sostitu\u00ec contemporaneamente i due modelli superiori della gamma Opel.\nTabella riepilogativa.\nDi seguito vengono riepilogate le caratteristiche relative alla gamma della \"Senator B\". I dati riportati si riferiscono alle versioni a passo normale:\nLa produzione.\nIn tutto sono stati prodotti 134.735 esemplari di \"Senator A\" (74.412 \"Senator A1\" e 60.323 \"Senator A2\") e 69.905 di \"Senator B\" (incluse le versioni per il mercato inglese vendute con marchio Vauxhall).\nOltre che con il marchio della Casa madre e come Vauxhall Senator (cio\u00e8 la Opel \"Senator\" con marchio Vauxhall prodotta dal 1984 in poi), la vettura fu anche prodotta come Vauxhall Royale (corrispondente alle prime Senator prodotte fino al 1984), come Chevrolet Senator in Sud Africa."}
{"id": "1338252", "revid": "21079", "url": "https://it.wikipedia.org/wiki?curid=1338252", "title": "Simboli di Christoffel", "text": ""}
{"id": "1338254", "revid": "767487", "url": "https://it.wikipedia.org/wiki?curid=1338254", "title": "Primeira Liga 2000-2001", "text": "La Primeira Liga 2000-2001 \u00e8 stata la 67\u00aa edizione della massima serie del campionato portoghese di calcio. Il campionato \u00e8 iniziato il 19 agosto 2000 ed \u00e8 terminato il 27 maggio 2001.\nIl campionato \u00e8 stato vinto per la prima volta nella sua storia dal Boavista. Il capocannoniere del torneo \u00e8 stato Renivaldo Pena del Porto, con 22 reti segnate. Il Campomaiorense, il Desportivo das Aves e l'Estrela Amadora sono stati retrocessi in Segunda Liga.\nStagione.\nNovit\u00e0.\nDalla precedente stagione sono stati retrocessi il Vit\u00f3ria Set\u00fabal, il Rio Ave e il Santa Clara. Sono stati promossi dalla Segunda Liga il Pa\u00e7os de Ferreira, il Beira-Mar e il Desportivo das Aves.\nFormato.\nLe 18 squadre partecipanti si affrontano in un girone di andata e ritorno, per un totale di 34 giornate.\nLa squadra campione di Portogallo \u00e8 ammessa alla fase a gironi della UEFA Champions League 2001-2002.\nLa squadra classificata al secondo posto \u00e8 ammessa al terzo turno di qualificazione della UEFA Champions League 2001-2002.\nLa squadra classificata al terzo posto \u00e8 ammessa al primo turno della Coppa UEFA 2001-2002, assieme alla squadra vincitrice della Ta\u00e7a de Portugal 2000-2001.\nLe squadre classificate agli ultimi tre posti (dal 16\u00ba al 18\u00ba posto) retrocedono in Segunda Liga.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Portogallo e ammessa alla UEFA Champions League 2001-2002\n\u00a0\u00a0\u00a0\u00a0\u00a0 Ammesse alla UEFA Champions League 2001-2002\n\u00a0\u00a0\u00a0\u00a0\u00a0 Ammesse alla Coppa UEFA 2001-2002\n\u00a0\u00a0\u00a0\u00a0\u00a0 Retrocessa in Segunda Liga 2001-2002"}
{"id": "1338259", "revid": "984922", "url": "https://it.wikipedia.org/wiki?curid=1338259", "title": "NGC 4111", "text": "NGC 4111 \u00e8 una galassia lenticolare situata nella costellazione dei Cani da caccia. Dista dalla Via Lattea circa 45 milioni di anni-luce. Fa parte della componente a sud dell'Ammasso dell'Orsa Maggiore.\nSi presenta come un fuso elongato in senso NW-SE, in un campo ricco di altre galassie; per individuarla \u00e8 sufficiente un telescopio rifrattore da 120\u00a0mm di apertura. Il nucleo \u00e8 evidente in telescopi di dimensioni maggiori, e si presenta come un rigonfiamento al centro della scia luminosa; si tratta dunque di una galassia lenticolare, struttura intermedia tra una spirale e un'ellittica, vista di taglio (edge-on).\n\u00c8 una galassia attiva del tipo a linee di emissione a bassa ionizzazione (LINER)\nDal nucleo centrale si dipartono delle strutture filamentose perpendicolari, con la morfologia di un anello polare, costituite da gas e polveri che rappresentano quanto resta di una galassia nana inglobata da NGC 4111 in tempi remoti."}
{"id": "1338262", "revid": "6923", "url": "https://it.wikipedia.org/wiki?curid=1338262", "title": "Rivolta dei Bersaglieri", "text": "La rivolta dei Bersaglieri (nota anche come rivolta d'Ancona) fu una sommossa scoppiata nel giugno 1920 ad Ancona e poi diffusasi in altre zone d'Italia, che ebbe come protagonista il corpo dei bersaglieri del regio esercito italiano.\nL'innesco della rivolta fu il rifiuto di un gruppo di bersaglieri di partire per l'Albania, dove il porto di Valona era occupato da un corpo di spedizione italiano che, a causa della ferma resistenza albanese e di un'epidemia di malaria, necessitava di truppe di rinforzo.\nLa rivolta dei soldati si trasform\u00f2 subito in sommossa popolare che da Ancona si diffuse in altre citt\u00e0 del centro e del nord del paese.\nL'evento \u00e8 inserito nel contesto del \"biennio rosso\", caratterizzato dallo scontro politico violento tra opposte fazioni; in quanto fu una ribellione armata, \u00e8 uno degli episodi pi\u00f9 significativi del biennio. La natura della rivolta \u00e8 stata caratterizzata dalla forte presenza anarchica, repubblicana e comunista nella citt\u00e0 di Ancona, testimoniata anche dal fatto che Errico Malatesta spesso aveva soggiornato in citt\u00e0.\nCronologia.\nIl contingente ad Ancona ed i primi tumulti.\nAd Ancona, all'interno della caserma Villarey era di stanza l'11\u00ba Reggimento bersaglieri. Durante la notte tra il 25 e il 26 giugno del 1920 i soldati di questa caserma assunsero il controllo della caserma disarmando i propri superiori, perch\u00e9 temevano di essere inviati in Albania, dove era in corso l'occupazione italiana e dove duri scontri opponevano le truppe italiane agli albanesi. I bersaglieri della Villarey avevano infatti osservato in porto la presenza del piroscafo \"Magyar\" e sospettavano, a ragione, che fosse arrivato per trasportarli a Valona. I bersaglieri contrastarono per vari giorni le forze di polizia e i carabinieri che le amministrazioni locali, e poi anche il governo nazionale, inviarono per sedare la rivolta.\nI bersaglieri agirono di concerto con le organizzazioni politiche anarchiche, repubblicane e socialiste della citt\u00e0, che prontamente diffusero la sommossa nelle vie e nelle piazze della citt\u00e0, alzando barricate e opponendosi alle forze dell'ordine, al grido di \"Via da Valona!\".\nL'estensione e le reazioni politiche.\nScontri violenti si susseguirono per vari giorni e si estesero da Ancona (dove si contarono decine di feriti ed oltre venti morti) ai comuni limitrofi (Santa Maria Nova, Montesicuro, Agugliano, Polverigi, Chiaravalle) ad altre citt\u00e0 delle Marche (Pesaro, Fano, Senigallia, Jesi, Macerata, Tolentino, San Severino, Civitanova, Porto Civitanova - ove un manifestante fu ucciso -, Monte San Giusto, Recanati, Fermo), della Romagna (Rimini, Forlimpopoli, Forl\u00ec e Cesena) e dell'Umbria (Terni e Narni).\nIn questi centri si proclamarono scioperi e manifestazioni di massa per rafforzare il rifiuto dei bersaglieri di partire per l'Albania e per ottenere il rimpatrio dei soldati gi\u00e0 inviati. Si volevano anche bloccare le forze dell'ordine che il Governo stava inviando ad Ancona, e per questo motivo venivano bloccate le linee ferroviarie.\nA Milano fu proclamato uno sciopero per solidariet\u00e0 alla rivolta di Ancona e un corteo raggiunse la locale caserma dei bersaglieri per manifestare l'opposizione alla partenze di altre truppe per l'Albania; simili decisioni furono prese a Cremona. A Roma fu proclamato uno sciopero generale ad oltranza, appena due giorni dopo lo scoppio della rivolta, nonostante il parere contrario della confederazione del lavoro e del Partito Socialista Italiano che non si riconoscevano in questi moti scoppiati spontaneamente.\nA Pesaro il 29 giugno i dimostranti manifestarono nei pressi della stazione (ove era fermo un treno carico di armi) e di fronte alla vicina Caserma Cialdini, per spingere i soldati ad agire come i bersaglieri di Ancona. Mentre il piazzale era affollatissimo, dalla Caserma si spar\u00f2 con la mitragliatrice sui manifestanti, provocando la morte di Luigi Cardinali (di Montelabbate) e vari feriti. Si temeva infatti che la caserma fosse invasa e che seguisse la sorte della caserma dei bersaglieri di Ancona. I manifestanti, per protestare contro l'uccisione, incendiarono allora l'abitazione del comandante della caserma ed occuparono la polveriera.\nGabriele D'Annunzio scrisse un documento diretto ai bersaglieri di Ancona, in cui esprimeva la sua totale incomprensione per la loro rivolta; egli scrisse tra l'altro:\nAntonio Gramsci disse invece:\nMussolini attacc\u00f2 invece il partito socialista incolpandolo di \"aver tarpato le ali\" alla vocazione in Adriatico dell'Italia \"facendo il gioco degli slavi\".\nL'intervento del governo e la repressione.\nA mezzogiorno dello stesso giorno 26, un ufficiale riusciva a riprendere il controllo della caserma Villarey, impossessandosi della mitragliatrice che era stata posta davanti al portone. Ancona per\u00f2 era ormai tutta in rivolta e cos\u00ec le altre citt\u00e0 italiane che avevano aderito alla protesta.\nIl governo ed il re giunsero allora alla decisione di inviare da Roma ad Ancona le Guardie Regie per soffocare la rivolta, in quanto le truppe di stanza in citt\u00e0 avevano manifestato segni di fraternizzazione con i rivoltosi. Venne allora indetto lo sciopero generale delle ferrovie, allo scopo di impedire alle guardie di giungere ad Ancona. Facendo ricorso alla precettazione, il governo riusc\u00ec comunque ad inviare un treno verso la sede della rivolta, ma giunto alla periferia della citt\u00e0 fu bersaglio dei rivoltosi che uccisero diverse guardie sparando attraverso i finestrini.\nDopo questi gravi fatti il governo ordin\u00f2 di sparare sul centro cittadino con i cannoni della Cittadella e di bombardare la citt\u00e0 da cinque cacciatorpediniere che erano stati inviati per porre fine alla sommossa. Il 28 giugno la rivolta era ormai completamente domata, sia per i bombardamenti, sia per il maggior armamento delle forze dell'ordine ed il cospicuo rinforzo che quelle di stanza in citt\u00e0 ricevettero da altre localit\u00e0 circonvicine.\nLe condanne.\nI processi che seguirono, nonostante le accuse fossero gravissime, ebbero sentenze sorprendentemente miti, tranne quella comminata a Casagrande detto \"Malatesta\", che ebbe sei anni di reclusione militare. Per non inasprire il clima accesissimo del momento, e per la paura di scatenare nuove sommosse, si adott\u00f2 la formula del \"reato di folla\", non imputabile ai singoli. Per ci\u00f2 che riguarda i bersaglieri solo pochi ebbero condanne, tra i cinque anni e gli otto mesi.\nLe conseguenze.\nLa rivolta prov\u00f2 al governo Giolitti che il paese non avrebbe ancora sostenuto l'occupazione dell'Albania. il 2 agosto 1920, il governo Giolitti e il governo provvisorio albanese firmarono un accordo, il \"protocollo di Tirana\", col quale si riconosceva l'integrit\u00e0 territoriale dell'Albania ed il rimpatrio delle truppe in Italia. L'Italia avrebbe conservato solo l'isolotto di Saseno. Il testo del patto diceva: \"L'Italia si impegna a riconoscere e difendere l'autonomia dell'Albania e si dispone senz'altro, conservando soltanto Saseno, ad abbandonare Valona\".\nPersonalit\u00e0 coinvolte.\nMonaldo Casagrande, detto \"Malatesta\" capeggi\u00f2 la rivolta all'interno della caserma. Fra i rivoltosi che presero contatto con i bersaglieri vi era Antonio Cieri a capo del movimento anarchico di Ancona e impiegato alle Ferrovie in citt\u00e0, e che, non riuscendosi successivamente a dimostrare giudizialmente la sua presenza, fu semplicemente trasferito alle ferrovie di Parma. Dalle testimonianze appare chiaro che la rivolta fu innescata da un gruppo di militari anarchici presenti all'interno del reggimento e che riuscirono a coinvolgere la maggior parte dei soldati grazie anche al forte spirito di corpo che caratterizza i bersaglieri.\nFra gli insorti vi erano pure Albano Corneli, allora socialista ed amico di Antonio Gramsci, che sosteneva la necessit\u00e0 dell'ingresso da parte delle squadre di autodifesa proletaria degli Arditi del Popolo, di cui erano membri Guido Molinelli, Mario Alberto Zingaretti, Angelo Sorgoni, Aristodemo Maniera, che poi entreranno a far parte della resistenza durante la seconda guerra mondiale.\nNell'immediato prosieguo degli eventi, Ancona fu zona di scontri durissimi fra squadristi da una parte ed Arditi del Popolo, anarchici, repubblicani, socialisti, comunisti e legionari e/o ex legionari fiumani..\nA guidare la repressione fu il Comandante del Corpo d'Armata gen.Carlo Sanna, futuro presidente del Tribunale speciale fascista\nCanto della rivolta dei Bersaglieri.\nRaffaele Mario Offidani, che poi divent\u00f2 noto con lo pseudonimo di Spartacus Picenus, compose le parole di un canto che divent\u00f2 l'inno della rivolta dei Bersaglieri. Lo si cantava sull'aria di \"Santa Lucia lontana\", che \u00e8 del 1919, ma con alcune modifiche. Dopo che l'Italia aggred\u00ec la Grecia nell'ottobre 1940 la canzone fu riadattata nel testo e ritorn\u00f2 in auge. Si riporta qui sotto il testo pi\u00f9 vicino a quello originario, che ebbe varie versioni.\n&lt;poem&gt;\nSoldato proletario che parti per Valona\nnon ti scordar del popolo d'Ancona\nche volle col suo sangue la tua liberazione\nsol con la ribellione sorge radiosa la libert\u00e0.\nAndiamo via senza indugiar dal sol dell'Albania\nlasciamo la malaria, il massacro e la fame\na morte il governo infame che in questo inferno ci trascin\u00f2.\nSoldato proletario che mamma tua lasciavi\ne schiavo andavi a trucidar gli schiavi\nno, non \u00e8 l\u00e0 il nemico, tra i bei monti e i mari,\nlungi non lo cercare il tuo feroce tiranno \u00e8 qui!\nAndiamo via senza indugiar dal sol dell'Albania\nlasciamo la malaria, il massacro e la fame\na morte il governo infame che in questo inferno ci trascin\u00f2.\n&lt;/poem&gt;"}
{"id": "1338263", "revid": "1318658", "url": "https://it.wikipedia.org/wiki?curid=1338263", "title": "Nuoto ai Giochi della XXVII Olimpiade - 100 metri dorso femminili", "text": "Si sono svolte 6 batterie di qualificazione. Le prime 16 atlete si sono qualificate per le semifinali.\nBatterie.\n17 settembre 2000\nSemifinali.\n17 settembre 2000\nFinale.\n18 settembre 2000"}
{"id": "1338264", "revid": "767487", "url": "https://it.wikipedia.org/wiki?curid=1338264", "title": "Primeira Liga 2001-2002", "text": "La Primeira Liga 2001-2002 \u00e8 stata la 68\u00aa edizione della massima serie del campionato portoghese di calcio. Il campionato \u00e8 iniziato l'11 agosto 2001 ed \u00e8 terminato il 5 maggio 2002.\nIl campionato \u00e8 stato vinto per la 18\u00aa volta nella sua storia dallo Sporting CP. Il capocannoniere del torneo \u00e8 stato M\u00e1rio Jardel dello Sporting CP, con 42 reti segnate. Il Salgueiros, il Farense e l'Alverca sono stati retrocessi in Segunda Liga.\nStagione.\nNovit\u00e0.\nDalla precedente stagione sono stati retrocessi il Campomaiorense, il Desportivo das Aves e l'Estrela Amadora. Sono stati promossi dalla Segunda Liga il Santa Clara, il Varzim e il Vit\u00f3ria Set\u00fabal.\nFormato.\nLe 18 squadre partecipanti si affrontano in un girone di andata e ritorno, per un totale di 34 giornate.\nLa squadra campione di Portogallo \u00e8 ammessa al terzo turno di qualificazione della UEFA Champions League 2002-2003.\nLa squadra classificata al secondo posto \u00e8 ammessa al secondo turno di qualificazione della UEFA Champions League 2002-2003.\nLa squadra classificata al terzo posto \u00e8 ammessa al primo turno della Coppa UEFA 2002-2003, assieme alla squadra vincitrice della Ta\u00e7a de Portugal 2001-2002.\nLe squadre classificate agli ultimi tre posti (dal 16\u00ba al 18\u00ba posto) retrocedono in Segunda Liga.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Portogallo e ammessa alla UEFA Champions League 2002-2003\n\u00a0\u00a0\u00a0\u00a0\u00a0 Ammesse alla UEFA Champions League 2002-2003\n\u00a0\u00a0\u00a0\u00a0\u00a0 Ammesse alla Coppa UEFA 2002-2003\n\u00a0\u00a0\u00a0\u00a0\u00a0 Ammesse alla Coppa Intertoto 2002\n\u00a0\u00a0\u00a0\u00a0\u00a0 Retrocessa in Segunda Liga 2002-2003"}
{"id": "1338266", "revid": "1005847", "url": "https://it.wikipedia.org/wiki?curid=1338266", "title": "Principe di Benevento", "text": ""}
{"id": "1338267", "revid": "767487", "url": "https://it.wikipedia.org/wiki?curid=1338267", "title": "Naoko Imoto", "text": "Specializzata nello stile libero ha partecipato alle Olimpiadi di Atlanta 1996, giungendo quarta nella staffetta 4x200\u00a0m sl."}
{"id": "1338269", "revid": "41851", "url": "https://it.wikipedia.org/wiki?curid=1338269", "title": "NGC 4151", "text": "NGC 4151 \u00e8 una galassia a spirale barrata nella costellazione dei Cani da Caccia.\nSi trova circa 4 gradi a SW della stella . \u00c8 la pi\u00f9 grande e luminosa di un gruppetto di quattro galassie appariscenti e di una decina di galassie minori; un telescopio rifrattore gi\u00e0 \u00e8 sufficiente per individuarne il nucleo brillante, mentre con ingrandimenti maggiori si evidenziano pure i due bracci, disposti ai lati est e ovest del centro, quasi a formare delle \"parentesi\" attorno a questo. Dista dalla Via Lattea circa 42 milioni di anni-luce."}
{"id": "1338270", "revid": "109156467", "url": "https://it.wikipedia.org/wiki?curid=1338270", "title": "Aiko Miyake", "text": "Specializzata nello stile libero ha partecipato alle Olimpiadi di Atlanta 1996, giungendo quarta nella staffetta 4x200\u00a0m sl con Eri Yamanoi, Naoko Imoto e Suzu Chiba. Negli 800\u00a0m sl, si ferma con il 21\u00ba posto nelle batterie, con 8:55.77."}
{"id": "1338273", "revid": "767487", "url": "https://it.wikipedia.org/wiki?curid=1338273", "title": "Suzu Chiba", "text": "Specializzata nello stile libero ha partecipato alle Olimpiadi di Atlanta 1996, arrivando quarta nella staffetta 4x200\u00a0m sl."}
{"id": "1338274", "revid": "1982", "url": "https://it.wikipedia.org/wiki?curid=1338274", "title": "Giovanni Valentini (capomanipolo)", "text": ""}
{"id": "1338276", "revid": "287204", "url": "https://it.wikipedia.org/wiki?curid=1338276", "title": "Andrea Schwartz", "text": "Specializzata nello stile libero e nella farfalla, ha partecipato alle Olimpiadi di Atlanta 1996. In questa occasione finisce 15\u00aa nei 200 farfalla e 20\u00aa nei 400 sl.\nCon la staffetta 4x200 sl giunge invece quinta con Marianne Limpert, Shannon Shakespeare e Jessica Deglau."}
{"id": "1338280", "revid": "599013", "url": "https://it.wikipedia.org/wiki?curid=1338280", "title": "Patricia Stokkers", "text": "Specializzata nello stile libero ha partecipato alle Olimpiadi di Atlanta 1996."}
{"id": "1338281", "revid": "287204", "url": "https://it.wikipedia.org/wiki?curid=1338281", "title": "NGC 4214", "text": "NGC 4214 \u00e8 una galassia irregolare nella costellazione dei Cani da Caccia.\nSi tratta di una galassia situata appena al di fuori del Gruppo Locale (dista dalla Via Lattea circa 7,5 milioni di anni-luce), e fa parte di quel gruppo di galassie poste in posizione intermedia tra il nostro ed altri gruppi di galassie, quasi facendo da \"ponte\", mettendo in dubbio l'esistenza stessa dei \"Gruppi locali\". \u00c8 una galassia di forma irregolare, vagamente rassomigliante a prima vista alla Piccola Nube di Magellano (ovviamente si tratta per\u00f2 di una galassia di dimensioni molto maggiori). Si pu\u00f2 osservare anche con piccoli strumenti amatoriali, come telescopi rifrattori. Uno studio accurato ha consentito di scoprire che al suo interno \u00e8 presente una rudimentale struttura a barra."}
{"id": "1338284", "revid": "1904508", "url": "https://it.wikipedia.org/wiki?curid=1338284", "title": "Antonio d'Orl\u00e9ans (1824-1890)", "text": "Biografia.\nInfanzia.\nAntonio era l'ultimo figlio di Luigi Filippo di Francia (1773-1850), e di sua moglie, la principessa Maria Amalia di Borbone-Napoli (1782-1866).\nI suoi nonni paterni erano il duca Luigi Filippo II di Borbone-Orl\u00e9ans e la duchessa Luisa Maria Adelaide di Borbone-Penthi\u00e8vre; quelli materni Ferdinando I, re del Regno delle Due Sicilie e Maria Carolina d'Asburgo-Lorena, nata arciduchessa d'Austria.\nNel 1830 suo padre divenne \"Re dei Francesi\" con il nome di Luigi Filippo I.\nCarriera militare.\nNel 1842 fu nominato sottotenente del 3\u00ba reggimento d'artiglieria. Il 17 novembre 1843 raggiunse il grando di capitano del 7\u00ba reggimento di fanteria.\nNel 1844 combatt\u00e9 in Algeria. Fu nominato capo di squadriglia l'8 agosto 1844 e tenente colonnello il 22 marzo 1845. Si distinse nella battaglia contro i cabili.\nNel 1845 viaggi\u00f2 in Medio Oriente, Grecia, Turchia e Egitto, con il suo segretario e amico Antoine de La Tour. Durante questo tempo, la Francia e il Regno Unito negoziarono un trattato di Stato per il matrimonio degli eredi di re Ferdinando VII di Spagna: l'infanta Luisa Ferdinanda venne promessa al Duca di Montpensier, mentre la sorella maggiore, la regina Isabella II venne promessa suo cugino l'infante Francesco di Borbone.\nMatrimonio.\nSpos\u00f2, il 10 ottobre 1846, a Madrid, l'infanta Luisa Ferdinanda di Borbone-Spagna, figlia del re di Spagna Ferdinando VII e di Maria Cristina di Borbone-Due Sicilie. La coppia ebbe dieci figli.\nIn Spagna.\nNel febbraio 1848 una rivoluzione scoppiata in Francia che pose fine al regno di Luigi Filippo I.\nDopo aver vissuto in Inghilterra con il resto della famiglia reale, Antonio decise di andare in Spagna con la moglie. La prima coppia si stabil\u00ec a Siviglia, al Palazzo di San Telmo, poi Sanl\u00facar de Barrameda al Palais d'Orl\u00e9ans.\nIl 5 agosto 1858, fu nominato dalla cognata capitano generale dell'esercito spagnolo. Promosso al rango di \"Infante di Spagna\", dalla Regina, il 10 ottobre 1859, venne bandito poco dopo da sua cognata causa del suo temperamento intrigante.\nEsilio.\nIl 7 luglio 1868 inizi\u00f2 la rivoluzione spagnola del generale Juan Prim y Prats. Tra i principali finanziatori di questo evento, che alla fine rovesci\u00f2 Isabella, fu il Duca di Montpensier. Nonostante questo, il Principe non era n\u00e9 Principe consorte n\u00e9 reggente per il nuovo governo di Gonzalez. Gli fu richiesto di lasciare la Spagna insieme alla sua famiglia. Il 16 luglio 1868 part\u00ec e si stabil\u00ec per un anno in Portogallo.\nIl 13 aprile 1870, mentre candidato per la successione al trono di Spagna, fu condannato da un consiglio di guerra, all'esilio di un mese fuori Madrid e una multa di 30.000 franchi per aver ucciso in duello, il 12 marzo, l'infante Enrico, duca di Siviglia (1823-1870), fratello di Francesco, duca di Cadice marito di Isabella II.\nIl 16 novembre 1870 le Corti votarono per scegliere un nuovo Re da dare alla Spagna, eleggendo con 191 voti Amedeo di Savoia, cugino di Antonio d'Orl\u00e9ans. Successivamente il principe Antonio venne incarcerato per essersi rifiutato di giurare fedelt\u00e0 a Amadeo I. Pi\u00f9 tardi, il Principe venne escluso dall'esercito e perse il suo grado militare.\nUltimi anni e morte.\nAmedeo I abdic\u00f2 nel 1873 e gli successe il figlio di Isabella II, Alfonso XII.\nNel 1875, il Duca di Montpensier ottenne il permesso di tornare nel suo paese di adozione. In effetti, il giovane Re era innamorato di una cugina, figlia di Antonio. Nel 1878, la riconciliazione con la famiglia di Isabella II fu totale, poich\u00e9 la figlia di Antonio, Mercedes, spos\u00f2 Alfonso XII. Tuttavia, la giovane Regina mor\u00ec poco dopo il matrimonio e Alfonso XII si fidanz\u00f2 con un'altra figlia del Duca di Montpensier, l'infanta Maria Cristina, ma la ragazza mor\u00ec prima del matrimonio e il Re spos\u00f2 una Arciduchessa d'Austria.\nAntonio mor\u00ec il 4 febbraio 1890, a causa di un'apoplessia cerebrale, all'et\u00e0 di 65 anni.\nDiscendenza.\nIl duca Antonio d'Orl\u00e9ans e l'infanta Luisa Ferdinanda di Spagna ebbero dieci figli:"}
{"id": "1338285", "revid": "647919", "url": "https://it.wikipedia.org/wiki?curid=1338285", "title": "Riparto scout", "text": ""}
{"id": "1338286", "revid": "767487", "url": "https://it.wikipedia.org/wiki?curid=1338286", "title": "Broxbourne (borough)", "text": "Broxbourne \u00e8 un borough dell'Hertfordshire, Inghilterra, Regno Unito, con sede a Cheshunt.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Cheshunt e Hoddesdon."}
{"id": "1338287", "revid": "1088166", "url": "https://it.wikipedia.org/wiki?curid=1338287", "title": "Arboreto di Vallombrosa", "text": "LArboreto di Vallombrosa \u00e8 un territorio boscoso di Vallombrosa, che sorge a circa 950 metri sul livello del mare nel territorio comunale di Reggello (FI).\nL'arboreto di Vallombrosa, che costituisce la pi\u00f9 importante collezione italiana di piante nata a scopi scientifici e sperimentali, ha attualmente una collezione di circa 5.000 esemplari suddivisi in oltre 700 specie arboree e arbustive.\nFondato nel 1870 da Adolfo di B\u00e9renger, primo direttore del Regio Istituto forestale di Vallombrosa, sorge su un suolo siliceo nella fascia di transizione fra castagneto e faggeta. L'attuale arboreto \u00e8 suddiviso in sette \"arboreti\" realizzati in epoche diverse, una per ciascuno dei curatori che si sono succeduti dall'anno della sua fondazione: Arboreto di Berenger (1870), Arboreto Siemoni (1880), Arboreto Tozzi (1886), Arboreto Perona (1914), Arboreto Gellini (1894), Arboreto Pavari (1923-1958), Arboreto Allegri (1976)."}
{"id": "1338289", "revid": "123448970", "url": "https://it.wikipedia.org/wiki?curid=1338289", "title": "Zecchinetta", "text": "La zecchinetta, detto anche lanzichenecco, o lasqueneet, \u00e8 un gioco d'azzardo di carte molto popolare in Italia e in alcuni stati europei il cui nome deriva dai lanzichenecchi che lo introdussero nella penisola durante il XVI secolo.\nIn origine si utilizzavano 3 mazzi di carte francesi dai quali venivano eliminati i jolly e tutte le carte con valori da 2 a sei. Nella sua versione moderna viene giocato con un mazzo italiano di 40 carte. Ogni giocatore ricopre, a turno, il doppio ruolo di banchiere e mazziere.\nPreparazione.\nIl banchiere fissa i limiti massimi e minimi per le puntate. Dopo aver mescolato e fatto tagliare il mazzo, colloca sul tavolo tre carte scoperte, le prime due per i giocatori e la terza per s\u00e9.\nSvolgimento.\nI giocatori effettuano delle puntate su ognuna delle successive carte del mazzo, che verranno mostrate, una alla volta, dal banchiere. Se la carta mostrata ha lo stesso valore della carta del banchiere, ognuno dei giocatori riceve da questi una posta pari a quella puntata. Se invece la carta mostrata ha lo stesso valore di quelle dei giocatori, il banchiere raccoglie le relative puntate. Infine, se la carta mostrata ha un valore diverso da tutte le altre in gioco, questa viene posta dal mazziere accanto alle altre in gioco e anche su questa nuova carta si potranno effettuare puntate; le puntate fatte sulle carte non estratte restano in gioco.\nFinite le carte, il banchiere passa il mazzo al giocatore alla sua destra, che diventa a propria volta banchiere.\nVariante.\nEsiste una variante per rendere il gioco pi\u00f9 semplice e veloce. Le regole della variante prevedono che il mazziere, dopo aver mescolato e fatto tagliare il mazzo, peschi una carta dalla cima e la metta alla sua sinistra (questa sar\u00e0 la carta del banco) e poi peschi la carta successiva, mettendola alla sua destra (questa sar\u00e0 la carta di tutti i giocatori). A questo punto ogni giocatore decide quanto puntare sulla carta estratta.\nFinite le puntate, il mazziere estrae la prima carta in cima al mazzo. Se corrisponde come valore alla sua, paga a tutti i giocatori una somma pari alla loro posta. Se corrisponde come valore alla carta dei giocatori, raccoglie le relative puntate. Infine, se la carta ha un valore diverso dalle due in gioco, viene scartata e il mazziere continua a sfogliare il mazzo dall'alto verso il basso finch\u00e9 non esce una carta che sia di valore corrispondente alla propria o a quella dei giocatori.\nUn'ulteriore variante prevede che nel momento in cui un concorrente punta su una carta e questa dovesse uscire dal mazzo, il concorrente venga pagato tanto quanto aveva puntato sulla carta in questione. Il mazziere invece vince tutte le puntate presenti sulle carte gi\u00e0 in gioco (quelle su cui i concorrenti hanno puntato) qualora dovesse prelevare dal mazzo una carta uguale a quella che era stata assegnata a lui in apertura di gioco.\nCuriosit\u00e0.\nNel libro del 1961 \"Il giorno della civetta\", di Leonardo Sciascia, uno dei personaggi principali (l'assassino mafioso Diego Marchica) \u00e8 soprannominato \"Zecchinetta\" per la passione nel gioco.\nNella versione cinematografica del 1968 tratta dal romanzo, il personaggio di Zecchinetta \u00e8 interpretato da Tano Cimarosa."}
{"id": "1338290", "revid": "2048534", "url": "https://it.wikipedia.org/wiki?curid=1338290", "title": "La strada dei successi", "text": "La strada dei successi \u00e8 il 5\u00ba album di Domenico Modugno, pubblicato il 30 gennaio 1958.\nNonostante il titolo faccia pensare ad una raccolta, si tratta invece di un vero e proprio nuovo album, con quasi tutte le canzoni inedite fino al momento, anche se alcune di quelle canzoni erano gi\u00e0 presenti su 45 giri.\nIl disco.\nCome si evince dal numero di catalogo e dalla data di pubblicazione, la Fonit pubblic\u00f2 questo disco solo otto giorni prima del successivo, sfruttando al massimo la vittoria al Festival di Sanremo 1958 con \"Nel blu dipinto di blu\", brano richiestissimo, che fu pubblicato in molti formati: 4 versioni su 45 giri (di cui tre con vinile azzurro, ognuna con retri diversi), due 78 giri e un EP.\nIl disco, ovviamente, si apre con \"Nel blu dipinto di blu\", ed \u00e8 poi completato da alcune canzoni che erano gi\u00e0 state stampate su 78 e 45 giri: due di esse, \"Mariti in citt\u00e0\" e \"Resta cu 'mme\" (entrambe facenti parte della colonna sonora del film \"Mariti in citt\u00e0\"), erano state pubblicate proprio poche settimane prima della partecipazione al festival (a dicembre del 1957 su 78 giri e poi in gennaio come 45 giri), e divennero in breve tempo due classici del cantautore pugliese, rappresentando due aspetti della sua personalit\u00e0, quello gioioso ed ironico della prima canzone e quello romantico della seconda canzone che, divenuto presto un classico, \u00e8 stato reinterpretato da decine di artisti (si ricorda la versione di Roberto Murolo, quella di Marcella Bella, quella in inglese di Renzo Arbore ed anche quella di Elio e le Storie Tese che, inserendo sulla melodia il testo della canzone religiosa \"Resta con noi\" ed unendola ad altre canzoni come \"Born to Be Alive\", \"Esci dalla tua terra\" e \"You Make Me Feel\" l'hanno cantata in \"Born to Be Abramo\").\nNel 1957 Modugno aveva fatto pervenire a Dino Verde (che si trovava a Milano per presentare una sua rivista) lo spartito di una canzone che aveva composto, chiedendogli di scrivere il testo: Verde, che in quel periodo stava vivendo una storia d'amore con alcune difficolt\u00e0, scrisse un testo autobiografico in napoletano e lo port\u00f2 a Modugno una sera in cui il cantautore si esibiva al \"Capriccio\", un locale milanese, insieme a Marino Marini, che esegu\u00ec la canzone la sera stessa, mesi prima dell'incisione di Modugno. La versione cantata da Marini era con il testo originale, ma prima di inciderla Modugno fu costretto dalla commissione di censura a cambiare alcuni versi: \u00abNun me 'mporta si 'o passato, sulo lacreme c'ha dato\u00bb sostituirono \u00abNun me 'mporta d\u00f4 passato, nun me 'mporta 'e chi t'ha avuto\u00bb, considerati scandalosi, e solo alcuni anni dopo il cantautore pot\u00e9 incidere la canzone con i versi originali.\n\"Strada 'nfosa\" (cio\u00e8 \"Strada bagnata\"), un altro classico della canzone italiana, era stato invece il lato B del 45 giri \"Lazzarella\".\n\"Musetto\" era stato pubblicato gi\u00e0 dalla RCA, ed era stata la canzone del debutto al festival di Sanremo: era stata infatti presentata alla manifestazione nel 1956 da Gianni Marzocchi, classificandosi all'ottavo posto, la versione dell'album \u00e8 quella che Modugno aveva reinciso nel 45 giri Fonit SP 30086 come retro di \"La donna riccia\".\nAnche questa canzone \u00e8 presente nel disco, e rispetto alla versione originale RCA del 1954 ha una strofa in meno, quella dell'intermezzo che recita \u00ab\"Poi la incuntrai e le parlai / le dissi \u00abSenti bedda mia te vogliu bbeni / Dei ricci e dei capricci nun e n'importa nienti torna mia\u00bb...\u00bb\" (da notare che tutte le reincisioni successive di Modugno seguiranno questa versione).\nCompletano il disco altre due canzoni, \"La cicoria\" e \"Vecchio frak\", la prima \u00e8 la reincisione del brano che Modugno aveva cantato insieme alla moglie Franca Gandolfi nel 1954 nella trasmissione di Walter Chiari \"Controcorrente\" e che era stato pubblicato dalla RCA, come il secondo brano che, passato inosservato al momento della prima pubblicazione nel 1955 diventer\u00e0 un classico della canzone italiana.\nTutte le canzoni dell'album risultano eseguite da \"Domenico Modugno e il suo complesso\" (non vengono riportati i nomi dei singoli musicisti), tranne \"Nel blu dipinto di blu\", eseguita dal maestro Alberto Semprini e il suo sestetto azzurro, che aveva accompagnato il cantautore pugliese anche al Festival.\nTracce.\nLATO A\nLATO B"}
{"id": "1338293", "revid": "767487", "url": "https://it.wikipedia.org/wiki?curid=1338293", "title": "Ioana Diaconescu", "text": "Specializzata nello stile libero, ha partecipato alle Olimpiadi di Atlanta 1996."}
{"id": "1338296", "revid": "119754478", "url": "https://it.wikipedia.org/wiki?curid=1338296", "title": "Sarah Evanetz", "text": "Specializzata nello stile libero ha partecipato alle Olimpiadi di Atlanta 1996."}
{"id": "1338297", "revid": "729019", "url": "https://it.wikipedia.org/wiki?curid=1338297", "title": "Dacorum", "text": "Dacorum \u00e8 un borough dell'Hertfordshire, Inghilterra, Regno Unito, con sede a Hemel Hempstead.\nStoria.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Hemel Hempstead con i distretti urbani di Berkhamsted e Tring, i distretti rurali di Berkhamsted ed Hemel Hempstead e la parte di quelli di St Albans e Watford nell'area della nuova citt\u00e0 di Hemel Hempstead.\nParrocchie civili.\nLe parrocchie, che non coprono l'area del capoluogo e Chandler's Ford, sono:"}
{"id": "1338304", "revid": "1442080", "url": "https://it.wikipedia.org/wiki?curid=1338304", "title": "Cecilia Vianini", "text": "Carriera.\nSpecializzata nelle distanze brevi dello stile libero, ha avuto successo nelle gare individuali in Italia vincendo 19 titoli nazionali ma ne ha avuto di pi\u00f9 con le staffette, sia ai campionati nazionali che nelle gare con la squadra italiana con la quale ha nuotato in finale in tutte le pi\u00f9 grandi manifestazioni. Esord\u00ec in nazionale ancora tredicenne nella Coppa Latina del 1990 e l'anno dopo fu convocata ai campionati europei di Atene, dove partecip\u00f2 alle finali della 4 \u00d7 100 e 4 \u00d7 200\u00a0m stile libero arrivando sesta e quarta. A dicembre dello stesso anno vinse la sua prima medaglia europea ai campionati sprint di Gelsenkirchen: argento con la 4 \u00d7 50\u00a0m stile libero.\nNel giugno 1993 ai Giochi del Mediterraneo ha vinto due argenti, seconda nei 100\u00a0m dietro alla francese Catherine Plewinski e con la 4 \u00d7 100\u00a0m stile, preceduta dalla squadra francese. Quell'anno vinto anche i suoi primi titoli italiani e ha partecipato anche agli europei di Sheffield e a dicembre ai primi mondiali in vasca da 25 metri dove \u00e8 stata semifinalista nei 50\u00a0m. Ai mondiali di Roma del 1994 \u00e8 stata finalista con la 4 \u00d7 200\u00a0m, settima con Caterina Borgato, Francesca Salvalajo e Ilaria Tocchini, nonch\u00e9 sesta nella staffetta mista con Lorenza Vigarani, Manuela Dalla Valle e la Tocchini.\nHa vinto quattro titoli italiani nel 1995 ed \u00e8 stata convocata alle universiadi di Fukuoka in cui \u00e8 arrivata seconda con la 4 \u00d7 100\u00a0m stile dietro agli Stati Uniti. Campionessa dei 100 e 200\u00a0m agli assoluti del 1996, ha ottenuto la qualificazione per i Giochi Olimpici di Atlanta: eliminata in batteria nei 100\u00a0m, nell'unica staffetta portata dalla nazionale, quella mista, \u00e8 entrata in finale con Lorenza Vigarani, Manuela Dalla Valle e Ilaria Tocchini.\nConfermatasi campionessa italiana dei 100 e 200\u00a0m nel 1997, ha avuto un triplo impegno in nazionale; a giugno ai Giochi del Mediterraneo di Bari ha rivinto l'argento nella 4 \u00d7 100\u00a0m stile; ad agosto, prima agli europei di Siviglia, finalista in tutte le staffette, e subito dopo alle universiadi di Messina ha conquistato un argento e un bronzo con le staffette a stile libero. Il 1998 \u00e8 stato meno fortunato, a gennaio ai mondiali di Perth \u00e8 stata eliminata in batteria con la staffetta 4 \u00d7 100\u00a0m stile. Sempre con la 4 \u00d7 100\u00a0m stile ha partecipato a due finali agli europei in vasca da 50\u00a0m e da 25\u00a0m nel 1999: le medaglie invece sono arrivate alle universiadi, ancora argento nelle due staffette a stile libero.\nNel 2000 \u00e8 tornata a vincere ai campionati italiani dopo tre anni e ha continuato ad avere successo in estate ai campionati europei, poich\u00e9 le due staffette a stile libero sono arrivate entrambe seconde; la medaglia d'argento della 4 \u00d7 100\u00a0m \u00e8 stata vinta da Cecilia, Luisa Striani, Sara Parise e Cristina Chiuso mentre in quella dei 200 hanno nuotato anche Striani, Parise e Sara Goffi. Le staffette sono state portate ai giochi Olimpici di Sydney di settembre, ottenendo la doppia qualificazione per le finali: ottava la 4 \u00d7 100\u00a0m con Parise, Striani e Cristina Chiuso; settima la 4 \u00d7 200\u00a0m con Parise, Striani e Goffi.\nIl periodo di grande forma \u00e8 proseguito per tutto il 2001, anno in cui ai campionati italiani ha vinto in tutto undici titoli; con la nazionale ai mondiali di luglio di Fukuoka \u00e8 stata semifinalista nei 100\u00a0m individuali e ancora finalista con le staffette a stile libero, ottava con Luisa Striani, Cristina Chiuso e Sara Parise in quella corta e sesta con la stessa formazione in quella lunga. A settembre, a Tunisi la sua partecipazione ai Giochi del Mediterraneo le ha fruttato cinque medaglie: bronzo nei 50 e nei 200\u00a0m stile libero, argento con la staffetta 4 \u00d7 100\u00a0m mista e bronzo con quelle a stile libero.\nL'anno dopo sono stati nove in tutto i titoli vinti: da notare che dagli invernali del 2000 a fine carriera nel 2004 ha vinto tutti e venti i titoli di staffetta a stile libero disputati ai campionati italiani in quel periodo. Sempre nel 2002 ai campionati europei di Berlino hanno avuto un altro esito: nei 200\u00a0m \u00e8 stata la prima delle escluse alla finale ed entrambe le staffette a stile libero sono state squalificate in finale.\nAi campionati mondiali del 2003 a Barcellona \u00e8 stata ancora finalista nella 4 \u00d7 100\u00a0m stile con Cristina Chiuso, Luisa Striani e Federica Pellegrini. Ha partecipato ai suoi ultimi europei a Madrid nella primavera del 2004 per poi essere convocata ai Giochi olimpici di Atene dove ha concluso la sua carriera senza per\u00f2 riuscire a nuotare in una finale olimpica.\nPalmar\u00e8s.\n\"nota: questa lista \u00e8 incompleta\"\nCampionati italiani.\n19 titoli individuali e 30 in staffette, cos\u00ec ripartiti:\n\"nd = non disputata\""}
{"id": "1338305", "revid": "106908", "url": "https://it.wikipedia.org/wiki?curid=1338305", "title": "East Hertfordshire", "text": "L'East Hertfordshire \u00e8 un distretto dell'Hertfordshire, Inghilterra, Regno Unito, con sede a Bishop's Stortford.\nIl distretto fu creato con il Local Government Act 1972 il 1\u00ba aprile 1974 dalla fusione del municipal borough di Hertford con i distretti urbani di Bishop's Stortford, Sawbridgeworth e Ware e col distretto rurale di Braughing, il distretto rurale di Ware e parte del distretto rurale di Hertford."}
{"id": "1338307", "revid": "1035751", "url": "https://it.wikipedia.org/wiki?curid=1338307", "title": "Pieve dei Santi Pietro e Paolo a Cascia", "text": "La pieve di san Pietro a Cascia si trova a Cascia, nel comune di Reggello, in citt\u00e0 metropolitana di Firenze, diocesi di Fiesole.\nStoria e descrizione.\nLa Pieve sorse in prossimit\u00e0 di una via di comunicazione, probabilmente sul luogo di un insediamento longobardo, di cui faceva parte la torre campanaria, la parte pi\u00f9 antica, costruita probabilmente come \"gardingo\" longobardo (VI sec), in seguito utilizzata come torre del Castelvecchio dei Conti Guidi (VII sec.), trasformata poi in campanile. La chiesa fu costruita presso il pi\u00f9 tardo Castel Nuovo di Cascia, residenza estiva dei vescovi di Fiesole, e se ne ha notizia gi\u00e0 nel 1040, anche se la consacrazione pare sia avvenuta nel 1073. L'edificio attuale, una tra le pi\u00f9 interessanti pievi valdarnesi per la qualit\u00e0 delle sculture e per l'impianto architettonico romanico, \u00e8 stato forse costruito con molta lentezza, presentando elementi di un periodo compreso tra la fine del XII secolo, periodo al quale appartiene sicuramente la regolarit\u00e0 dei conci di pietra precisamente tagliati, e l'inizio del XIII secolo. \nLa facciata a regolari bozze di pietra \u00e8 decorata nella parte superiore con arcatelle cieche, ed \u00e8 preceduta da un portico a cinque arcate, sostenute da colonne monolitiche simili, quindi coeve, a quelle nell'interno, che terminano con capitelli classicheggianti. L'interno, trasformato nel Seicento con l'aggiunta di grandi altari, \u00e8 stato ripristinato durante i 'restauri' degli anni sessanta. L'austero spazio si compone di tre navate divise da colonne anch'esse con capitelli classicheggianti, cui fa eccezione, nella penultima campata, la presenza di pilastri quadrangolari; a conclusione \u00e8 una sola grande abside semicircolare. Solo i capitelli della prima e terza colonna di destra sono scolpiti con teste di uomini e animali. Il capitello della quinta colonna a destra, detto del \"rispetto umano\", presenta invece un rilievo figurato dal significato allegorico ed elementi di decorazione tipici dell\u2019arte romanica. \nAlcune delle opere un tempo esposte in chiesa si trovano ora nell'adiacente Museo Masaccio inaugurato nell'aprile del 2002, come la \"Madonna in trono con il Bambino, angeli adoranti e santi\", noto anche come il \"Trittico di San Giovenale\", di Masaccio (1422). In chiesa sono il \"Crocifisso\" processionale proveniente dall'Oratorio detto \"della Casellina\", del secondo quarto del Trecento, l'affresco staccato con l'\"Annunciazione\" di Mariotto di Cristofano, cognato di Masaccio, del 1420 circa, la \"Madonna in trono con Bambino e i Santi Giovanni Evangelista e Rocco\", di un pittore fiorentino della prima met\u00e0 del Seicento e la \"Crocifissione\" di Domenico Soldini (1619). "}
{"id": "1338309", "revid": "287204", "url": "https://it.wikipedia.org/wiki?curid=1338309", "title": "NHL Entry Draft 1980", "text": "LNHL Entry Draft 1980 \u00e8 stato il 18\u00ba draft della National Hockey League. Si \u00e8 tenuto l'11 giugno 1980 presso il Forum de Montr\u00e9al di Montr\u00e9al.\nIl secondo NHL Entry Draft fu il primo aperto anche al pubblico ed ospitato presso il palazzetto di una delle franchigie della NHL. Dopo le edizioni degli anni 1970 svoltesi in segreto tramite teleconferenza la lega abbandon\u00f2 il Queen Elizabeth Hotel optando per il Forum de Montr\u00e9al, sede delle gare dei Canadiens. Aprendo le porte ai tifosi la NHL cerc\u00f2 di rendere il Draft uno show appetibile per il pubblico, cos\u00ec come gi\u00e0 accadeva allora per quelli della NBA e della NFL. L'idea ebbe successo e al Forum si presentarono oltre 2.500 tifosi, la maggior parte dei quali tifosi locali curiosi di sapere chi sarebbe stata la prima scelta assoluta dei Canadiens. A differenza dell'edizione 1979 i giri aumentarono da sei a dieci, portando il numero di giocatori scelti a 210.\nI Montreal Canadiens selezionarono il centro Doug Wickenheiser dai Regina Pats, i Winnipeg Jets invece come seconda scelta puntarono sul difensore Dave Babych, proveniente dai Portland Winter Hawks, mentre i Chicago Blackhawks scelsero in terza posizione il centro Denis Savard dei Montreal Juniors. Fra i 210 giocatori selezionati 122 erano attaccanti, 71 erano difensori mentre 17 erano portieri. Dei giocatori scelti 132 giocarono in NHL, 24 vinsero la Stanley Cup mentre 4 entrarono a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1338311", "revid": "729019", "url": "https://it.wikipedia.org/wiki?curid=1338311", "title": "Hertsmere", "text": "Hertsmere \u00e8 un borough dell'Hertfordshire, Inghilterra, Regno Unito, con sede a Borehamwood.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Bushey e Potters Bar con il distretto rurale di Elstree e parte del distretto rurale di Watford.\nParrocchie civili.\nLe parrocchie del borough, che non coprono l'area di Bushey e Potters Bar (compresa South Mimms), sono:"}
{"id": "1338312", "revid": "229617", "url": "https://it.wikipedia.org/wiki?curid=1338312", "title": "Beata Madre M. Margherita Caiani", "text": ""}
{"id": "1338313", "revid": "122017346", "url": "https://it.wikipedia.org/wiki?curid=1338313", "title": "Marco Somalvico", "text": "Biografia.\nSi \u00e8 occupato di metodi per la risoluzione automatica dei problemi, riconoscimento del linguaggio naturale, sistemi di visione, sistemi a molti agenti intelligenti e filosofia dell'intelligenza artificiale. Dal 1980 \u00e8 stato professore ordinario al Politecnico di Milano, dove ha tenuto corsi di intelligenza artificiale, robotica, programmazione avanzata, matematica discreta, ingegneria della conoscenza e sistemi esperti.\n\u00c8 stato membro del Comitato Editoriale delle riviste internazionali \"Journal of Robotic Systems and Applications\" e \"Robotik\".\nNel 1998 \u00e8 stato insignito del Premio Internazionale Joseph Engelberger Robotics Award.\n\u00c8 stato socio fondatore della SIRI (Societ\u00e0 Italiana di Robotica Industriale) nel 1975 e della AI*IA (Associazione Italiana per l'Intelligenza Artificiale) nel 1987."}
{"id": "1338314", "revid": "278650", "url": "https://it.wikipedia.org/wiki?curid=1338314", "title": "NGC 4244", "text": "NGC 4244, (nota anche come C 26), \u00e8 una galassia a spirale barrata nella costellazione dei Cani da Caccia.\n\u00c8 vista perfettamente di taglio; un telescopio di piccole dimensioni gi\u00e0 la individua come un lungo fuso. Ingrandimenti maggiori consentono di osservare pure una sottile fascia scura che si snoda lungo tutta la galassia, con un aspetto simile a quello della Fenditura del Cigno. \u00c8 la principale di un gruppo di galassie adiacente al nostro Gruppo Locale, al quale appare \"collegato\" dalla galassia NGC 4214. Dista dalla Via Lattea circa 16 milioni di anni-luce."}
{"id": "1338315", "revid": "729019", "url": "https://it.wikipedia.org/wiki?curid=1338315", "title": "North Hertfordshire", "text": "Il North Hertfordshire \u00e8 un distretto dell'Hertfordshire, Inghilterra, Regno Unito, con sede a Letchworth.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Baldock, Hitchin, Letchworth e Royston col distretto rurale di Hitchin.\nParrocchie civili.\nLe parrocchie del distretto, che non coprono l'area di Baldock e Hitchin, sono:"}
{"id": "1338317", "revid": "117120140", "url": "https://it.wikipedia.org/wiki?curid=1338317", "title": "NP-difficile", "text": "In teoria della complessit\u00e0, i problemi NP-difficili o NP-ardui (in inglese NP-hard, da \"nondetermistic polynomial-time hard problem\", \"problema difficile non deterministico in tempo polinomiale\") sono una classe di problemi che pu\u00f2 essere definita informalmente come la classe dei problemi \"almeno\" difficili come i pi\u00f9 difficili problemi delle classi di complessit\u00e0 P e NP. Pi\u00f9 formalmente, un problema formula_1 \u00e8 NP-difficile se e solo se ogni problema NP formula_2 \u00e8 polinomialmente riducibile ad formula_1, ovvero tale che formula_4. In altre parole, formula_2 deve poter essere risolto in tempo polinomiale da una macchina di Turing dotata di un oracolo per formula_1. Da questa definizione si ricava che i problemi NP-difficili sono non meno difficili dei problemi NP-completi, che a loro volta sono per definizione i pi\u00f9 difficili delle classi P/NP.\nLa categoria dei problemi NP-difficili, a differenza delle classi P, NP e degli NP-completi, non \u00e8 limitata per definizione ai soli problemi di decisione; vi appartengono infatti anche problemi di ottimizzazione e di altri generi.\nLa classe dei problemi NP-difficili ha una grande rilevanza sia teorica che pratica. In pratica, dimostrare che un problema di calcolo \u00e8 equivalente a un problema notoriamente NP-difficile significa dimostrare che \u00e8 praticamente impossibile trovare un modo efficiente di risolverlo, cosa che ha molte implicazioni in informatica. Da un punto di vista teorico, lo studio dei problemi NP-difficili \u00e8 un elemento essenziale della ricerca su alcuni dei principali problemi aperti della complessit\u00e0.\nEsempi.\nUn esempio di problema NP-difficile \u00e8 il problema di decisione noto come problema delle somme parziali o \"SUBSET-SUM\", e che corrisponde alla domanda: dato un insieme di interi, c'\u00e8 almeno un suo sottoinsieme che ha come somma algebrica zero? Un celebre problema di ottimizzazione NP-difficile, che ha anche una fortissima valenza pratica, \u00e8 quello di trovare il cammino Hamiltoniano che unisce due punti su un grafo.\nCi sono problemi decisionali che sono NP-difficili ma non NP-completi, in questa classe rientrano i problemi che sono in EXPTIME, cio\u00e8 tutti quei problemi decisionali risolvibili da una macchina deterministica di Turing nel tempo O(formula_11), dove f(n) \u00e8 una funzione polinomiale. Un problema \u00e8 NP-hard se tutti i problemi in NP sono riducibili polinomialmente ad esso. Un esempio di problema NP-hard \u00e8 il problema delle formule booleane soddisfacibili SAT). Si pu\u00f2 dimostrare che i problemi NP-completi sono polinomialmente riducibili a questo problema (una dimostrazione \u00e8 nota per esempio per 3sat). Ci sono tuttavia anche esempi di problemi che sono NP-difficili, decidibili, ma non NP-completi; un esempio \u00e8 il problema del riconoscimento del linguaggio TQBF (\"True Quantified Boolean Formulas\").\nDefinizione alternativa.\nUna definizione alternativa di NP-hard che \u00e8 spesso usata restringe NP-Hard a problemi decisionali e quindi usa la riduzione polinomiale al posto della riduzione di Turing. Cos\u00ec, formalmente un linguaggio \"L\" \u00e8 NP-hard se formula_12.\nConvenzioni sulla nomenclatura della famiglia NP.\nLa nomenclatura dei problemi NP \u00e8 confusa: i problemi NP-ardui non sono in NP, nonostante vengano etichettati con tale nome. Nonostante questa contraddizione verbale, tale nome \u00e8 ormai di uso comune. D'altro canto, il sistema di nomenclatura NP- ha un senso pi\u00f9 profondo, che fa interesse alla sua classe di complessit\u00e0 generica, denominata anch'essa NP."}
{"id": "1338322", "revid": "287204", "url": "https://it.wikipedia.org/wiki?curid=1338322", "title": "NHL Entry Draft 1985", "text": "NHL Entry Draft 1985 fu il 23\u00ba draft della National Hockey League.\nSi tenne il 15 giugno 1985 presso il Convention Centre di Toronto, in Canada.\nAll'evento si presentarono circa tifosi in attesa di conoscere il nome della prima scelta assoluta, assegnata quell'anno alla squadra locale dei Toronto Maple Leafs.\nDei giocatori selezionati al primo giro solo uno non debutt\u00f2 mai in NHL.\nI Toronto Maple Leafs selezionarono il difensore Wendel Clark dai Saskatoon Blades, i Pittsburgh Penguins invece come seconda scelta puntarono sull'ala sinistra Craig Simpson, proveniente dai Guelph Platers, mentre i New Jersey Devils scelsero in terza posizione il difensore Craig Wolanin dei Kitchener Rangers. Fra i 252 giocatori selezionati 150 erano attaccanti, 80 erano difensori mentre 22 erano portieri. Dei giocatori scelti 104 giocarono in NHL e 2 entrarono a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1338324", "revid": "125746466", "url": "https://it.wikipedia.org/wiki?curid=1338324", "title": "Gianmarco Pozzecco", "text": "\"Play\" dotato di estro e fantasia, \u00e8 ricordato come uno dei migliori giocatori italiani di sempre nel ruolo; assurse alla notoriet\u00e0 anche per la sua personalit\u00e0 e per il carattere estroverso.\nCarriera.\nGiocatore.\nCresciuto a Trieste, nel 1991 debutt\u00f2 in A2 a Udine con la Rex e l'anno dopo rimase anche in Serie B d'Eccellenza. Nel 1993 pass\u00f2 alla Libertas Pallacanestro Livorno dove gioc\u00f2 una stagione. Venne quindi ceduto alla Pallacanestro Varese, vincendo nel 1999 lo scudetto e subito dopo la Supercoppa Italiana.\nNel periodo 2002-2005 ha militato nella Fortitudo Bologna. Nel 2005 a causa di contrasti con il coach Repe\u0161a \u00e8 stato messo fuori rosa, andando poi a concludere la stagione in Spagna.\nNel 1997 venne selezionato per la prima volta dalla nazionale italiana, durante le stagioni 1998-99 e 2000-01 partecip\u00f2 all'All Star Game Italiano e nel 1999 al McDonald's Championship.\nNella stagione televisiva 2000-01 ha condotto, insieme a Samantha De Grenet, il programma \"Candid Camera Show\" su Italia 1.\nNel 2004 ha partecipato alla spedizione italiana alle Olimpiadi di Atene, aggiudicandosi la medaglia d'argento al termine della finale persa contro l'Argentina. Ottimo fu in particolare il suo apporto nella vittoria riportata in semifinale contro i pi\u00f9 quotati lituani (17 punti in 21 minuti giocati).\nNella stagione 2005-06 tenta l'avventura in Russia, a Mosca, firmando un contratto annuale con il Chimki. Il contratto \u00e8 stato poi rinnovato anche per la stagione successiva, nella quale la compagine russa ha disputato la ULEB Cup.\nNel 2007-08 torna in Italia. Inizialmente sembra accasarsi alla Virtus Bologna, poi Gianmarco ci ripensa poco prima di firmare, per non essere considerato un traditore dai suoi storici ex tifosi della Fortitudo e di Varese. Il 25 luglio 2007 firma infine un contratto annuale con l'Upea Capo d'Orlando. Dopo aver disputato una regular season di alto livello con quasi 18 punti e 8 assist a partita, Pozzecco ha affermato di volersi ritirare dal basket giocato dopo aver giocato i play-off.\nIl 15 maggio 2008 al Palasport Giacomo Del Mauro di Avellino d\u00e0 l'addio alla pallacanestro a tre minuti dalla conclusione della gara di play-off Avellino-Capo d'Orlando quando ormai le sorti della gara erano segnate con l'eliminazione della squadra di Pozzecco. La partita \u00e8 stata interrotta per concedere all'atleta l'applauso del pubblico e dei giocatori.\nAmando profondamente la pallacanestro e nutrendo da sempre la volont\u00e0 di giocare assieme a suo fratello, nella stagione 2008-09, oltre a collaborare con la Gazzetta dello Sport e Sky, Gianmarco Pozzecco veste la casacca della Servolana Trieste, formazione partecipante al campionato di serie C regionale (ex C2).\nNel 2009 entra nei quadri societari dell'Olimpia Milano e torna a giocare in Serie C Dilettanti con la \"nuova\" Orlandina Basket disputando una gara in campionato contro l\u2019Amatori Basket Messina, realizzando 10 punti.\nHa proseguito la sua collaborazione con SKY, commentando talora le partite dell'NBA, e presentando il programma di approfondimento \"Rhythm and Basket\" assieme a Mirela Kovacevic.\nHa collaborato anche come opinionista fisso con LA7 e con Sportitalia in alcuni programmi di basket, quali \"NBA News\" e l'approfondimento sull'Eurolega e nel 2012-2013 conduce \"Sotto Canestro\", programma dedicato al basket assieme al conduttore sportivo Ugo Francica Nava e alla cestista e modella Valentina Vignali.\nAllenatore.\nGli inizi nelle sue ex squadre da giocatore e l'esperienza in Croazia.\nIl 13 novembre 2012 viene nominato nuovo allenatore dell'UPEA Capo d'Orlando in sostituzione di Massimo Bernardi. Prende in mano la squadra in ultima posizione (0-6) e chiude la stagione all'undicesimo posto (12-16) per un totale di 12 vittorie e 10 sconfitte alla prima stagione da allenatore. In estate decide di prolungare il suo rapporto con l'Orlandina Basket. Nella stagione 2013/2014 diventa l'allenatore di Matteo Soragna e Gianluca Basile, suoi ex-compagni in Nazionale, ingaggiati nel mercato estivo dalla dirigenza paladina. La sua Orlandina chiude seconda in stagione regolare e arriver\u00e0 in finale perdendo la serie 3-0 contro l'Aquila Basket Trento.\nIl 13 giugno 2014 firma un contratto biennale con la Pallacanestro Varese in Serie A. Il debutto nella massima serie nelle vesti di allenatore coincide con una vittoria nel derby casalingo contro Cant\u00f9. Il 24 febbraio 2015 si dimette dall'incarico. Per le stagioni 2015-2016 e 2016-2017 sceglie di essere assistente dell'ex compagno di squadra Veljko Mr\u0161i\u0107 al Cedevita Zagabria, in Croazia.\nIl 27 marzo 2018 ritorna alla Fortitudo Bologna, questa volta nelle vesti di allenatore dopo la parentesi da giocatore. Qui eredita la panchina di Matteo Boniciolli (il quale lascia ufficialmente per problemi di salute) e firma un biennale, con la squadra impegnata nel campionato di Serie A2. Il 7 giugno rescinde il contratto che lo legava alla squadra emiliana.\nL'avventura in Sardegna.\nL'11 febbraio 2019, Pozzecco torna in Serie A firmando con la Dinamo Sassari, dove conquista la FIBA Europe Cup in finale contro i tedeschi del S.Oliver W\u00fcrzburg.\nCon la Dinamo, lo stesso anno, arriva alle Finali di LBA PosteMobile dopo aver battuto l'Olimpia Milano per 3-0. Incontra la Reyer Venezia di De Raffaele con la quale arriva alla gara 7, dove viene sconfitto per 87-61.\nConfermato per la stagione 2019-2020, vince a inizio stagione la Supercoppa italiana, il suo secondo titolo coi sardi, nella rivincita contro la . Si qualifica da numero 2 del tabellone in Coppa Italia ma viene eliminato al primo turno dalla , mentre il campionato viene interrotto a causa della pandemia di COVID-19.\nLa stagione 2020-2021 \u00e8 la pi\u00f9 travagliata: a giugno del 2020 venne addirittura annunciata dalla stampa la separazione a causa di divergenze, poi una conferenza stampa con lui e il presidente Sardara fece rientrare il caso e venne confermato sulla panchina biancobl\u00f9. L'avventura in Champions League termina al secondo girone, mentre nelle competizioni domestiche la squadra si piazza terza al giro di boa, deludendo per\u00f2 in Coppa Italia venendo eliminata ai quarti dalla . A fine regular season \u00e8 quinta e ai playoff trova ancora una volta la . \u00c8 nuovamente una sfida all'ultimo respiro con i lagunari che vincono a gara 5. Tuttavia i rapporti tra Pozzecco e Sardara durante la stagione si confermano precari, con il culmine che si presenta a ridosso della fine della stagione regolare: a causa di una sanzione per bestemmie gi\u00e0 comminata dalla FIBA un mese prima, la societ\u00e0 decide di sospendere per 10 giorni il tecnico costringendolo a saltare le ultime due partite di campionato e gara 1 dei playoff. Questo porter\u00e0 poi, a stagione finita, alla separazione tra Pozzecco e la Dinamo nonostante un anno di contratto rimanente.\nL'approdo a Milano.\nIl 30 giugno 2021, viene annunciato il suo ingaggio come assistente allenatore di Ettore Messina all'Olimpia Milano.\nDopo il ritiro.\nHa collaborato come opinionista per Sky Sport prima, e per Sportitalia poi, oltrech\u00e9 come voce tecnica per LA7."}
{"id": "1338325", "revid": "124216850", "url": "https://it.wikipedia.org/wiki?curid=1338325", "title": "Beppe Devalle", "text": "Maestro nell'uso del fotomontaggio e creatore del \"Nuovo Stile Epico Italiano\".\nBiografia.\nDevalle nacque a Torino l'8 aprile 1940. Il padre, Marcellino, possedeva una piccola ditta specializzata in saldature. La madre, Maria Bissolino, aiutava negli uffici della ditta, dopo una giovinezza da badante ed operaia. Durante la guerra, mentre il padre rimase a seguire la sua fabbrica in citt\u00e0, la famiglia si rifugi\u00f2 prima a Cherasco, paese natale dei nonni paterni, poi a Lanzo Torinese.\nDopo il ritorno a Torino nel 1945 Devalle frequent\u00f2 la scuola elementare dal 1946 al 1951. Inizi\u00f2 a trascorrere molti pomeriggi nella casa della maestra Giacinta Berto, imparando a disegnare, e quando lei gli regal\u00f2 un libro di biografie di grandi artisti rinascimentali lui ne rimase colpito ed affascinato. \nDal 1951 al 1955 frequent\u00f2 una scuola media privata parificata con scarso successo, sentendosi inadeguato, costretto a ripetere materie che non lo interessavano e sentendo i compiti in classe come vere torture. Dovette ripetere la classe seconda, ma alla fine ottenne il diploma con il voto 9 in disegno.\nGi\u00e0 durante gli anni delle medie inizi\u00f2 ad essere attirato dal mondo della moda e delle sfilate, delle auto sportive e degli oggetti eleganti. Ebbe l'occasione di assistere ad una sfilata di moda all'ippodromo di Torino, e rimase ammirato da quella che lui stesso poi defin\u00ec \"meraviglia\".\nL'allora sindaco di Pavarolo, che la famiglia Devalle frequentava durante le sue ferie estive ad Alassio, nel 1954, lo present\u00f2 a Felice Casorati.\nIl grande pittore lo consigli\u00f2 di studiare con i fratelli Casoni, suoi allievi, ed alla fine delle medie venne ammesso al Liceo artistico dell'Accademia Albertina, arrivando cos\u00ec finalmente ad un istituto scolastico adatto alle sue aspirazioni. Malgrado la nuova scuola fosse pi\u00f9 adatta alle sue attitudini fu costretto a ripetere il primo anno, incapace di accettare alcune materie e distratto dal bisogno di seguire la sua ispirazione. Si descrisse, in seguito, \"assetato\" ed \"assatanato\" e, in quel periodo, venne in contatto con il mondo delle avanguardie dell'arte contemporanea, grazie alla sua amicizia con gli scultori Sandro Cherchi e Franco Garelli. Frequent\u00f2 la Biblioteca USIS a Torino (la biblioteca del Consolato statunitense) e nel 1958 visit\u00f2 il PAC di Milano, per vedere una mostra di pittura americana. Questa esperienza segn\u00f2 l'inizio del suo interesse per Arshile Gorky e in particolare per l'espressionismo astratto.\nDal 1955 al 1960 riusc\u00ec ad avere un suo primo studio da pittore, in un garage, dove cominci\u00f2 la sua produzione artistica. Un suo modello di riferimento fu, in quel periodo, Paul Klee, al quale arriv\u00f2 dopo essersi interessato alle opere di Kandinskij, effettu\u00f2 un viaggio a Parigi e Londra e finalmente, nel 1960, ottenne la maturit\u00e0 artistica.\nNel 1960 si trasfer\u00ec con la famiglia in un nuovo appartamento e contemporaneamente ebbe pure un nuovo studio. Dopo aver concluso il liceo si iscrisse all'Accademia Albertina e scelse il corso di scenografia, pensando seriamente al suo futuro professionale. Questa decisione gli permise di venire a contatto con il pensiero e l'estetica del teatro contemporaneo di Beckett, Ionesco e Albee. Nel 1963 si laure\u00f2 e nel 1964 si fidanz\u00f2 con Cristina de Braud, appartenente all'ambiente della creazione di moda torinese. Si compr\u00f2 anche una Porsche 356 bt6 1600 blu cobalto, usata ma quasi nuova, grazie al Premio Michetti ed all'aiuto paterno. Dichiar\u00f2 poi che fu felice come mai pi\u00f9 per un oggetto, nella sua vita.\nAll'inizio del 1965 visit\u00f2 per la prima volta gli Stati Uniti, membro di un gruppo di 13 artisti torinesi e in quell'occasione venne ricevuto anche dal presidente Lyndon B. Johnson e l'anno successivo, l'11 luglio, spos\u00f2 Cristina. Col matrimonio cambi\u00f2 abitazione e studio, la prima sulla collina, il secondo in uno spazio ampio (200 m\u00b2) e luminoso ma non molto alto e con difficolt\u00e0 logistiche legate allo spostamento di grandi opere.\nIl primo figlio, Diego, nacque nel 1969. Nel 1973 ottenne l'abilitazione per l'isegnamento presso l'Accademia delle Belle Arti (punteggio 100/100). Nel 1976 il rapporto con Cristina de Braud entr\u00f2 formalmente in crisi, si spost\u00f2 a Milano, in una nuova abitazione che divenne pure studio, ed inizi\u00f2 ad insegnare presso l'Accademia di belle arti di Brera. Si trasfer\u00ec definitivamente nel capoluogo lombardo nel 1979.\nNel marzo 1989 comp\u00ec un viaggio di studio in Francia per vedere i disegni di Maurice Quentin de La Tour esposti al Museo Antoine L\u00e9cuyer a San Quintino (Francia). Il 1992 fu importante per Beppe Devalle perch\u00e9 si spos\u00f2 in seconde nozze con Maria Teresa Meliota (sua ex allieva) e, poco dopo, ebbe la sua secondogenita, Jolanda. Nello stesso periodo acquist\u00f2 un capannone nella zona di Pessano, a nord di Milano, adatto per la produzione di opere di grandi dimensioni.\nNel 1997 lasci\u00f2 l'Accademia di Brera, dove era rimasto ad insegnare per 21 anni, ed inizi\u00f2 una serie di soggiorni a New York, dove pensava di trasferirsi. Visse a Queens ed a Manhattan, ed ebbe alcuni problemi di salute che lo obbligarono ad un paio di ricoveri. Nel complesso il suo soggiorno americano si rivel\u00f2 deludente; non espose in nessuna galleria e la critica non si interess\u00f2 di lui. Alla fine decise per il rientro definitivo in Italia, obbligato principalmente da motivi di salute. Tra il 2003 e il 2004 si sottopose a varie indagini cliniche sino ad arrivare alla diagnosi di neoplasia alle ghiandole salivari, cosa che lo obblig\u00f2 a sottoporsi ad un primo intervento chirurgico. Nel 2007 i suoi problemi di salute si aggravarono, sub\u00ec un nuovo intervento chirurgico ed ebbe un ciclo di chemioterapia molto debilitante che ridusse progressivamente le sue capacit\u00e0 di lavoro.\nDevalle, dopo la lunga malattia, si spense a Milano il 4 febbraio 2013.\nCarriera.\nEsordi (1958-72).\nIl suo esordio sulla scena artistica avvenne nel 1958. Il quadro \"Uomini in preghiera\", preparato durante il periodo liceale, venne esposto all'annuale Esposizione Nazionale di Belle Arti di Torino.\nLa sua prima personale la ottenne nel 1961 quando espose, con Gianluigi Mattia, al Circolo degli artisti di Torino sue opere di grandi dimensioni. Tale opportunit\u00e0 gli venne offerta dall'industriale Giovanni Battista Pininfarina, amico del padre Marcellino.\nIn quel periodo si ispir\u00f2 a Holden Caulfield (il protagonista del Il giovane Holden di J.D. Salinger) e alle avventure di Alice nel Paese delle Meraviglie di Lewis Carroll. A questi dedic\u00f2 una serie di disegni eseguiti con la tecnica a pastello.\nNel 1962 e nel 1963, ispirato dalla mostra dedicata alla Pop Art Americana, presso la galleria Il Punto di Remo Pastori e Gianenzo Sperone, ma soprattutto dall'amicizia con Michelangelo Pistoletto, Devalle esplor\u00f2 un uso diretto delle immagini fotografiche. \nIn quegli anni us\u00f2 nei suoi lavori le fotografie ricavate dalle riviste di moda e attualit\u00e0 come Vogue, Esquire, Gentleman's Quartely, Look, Life, L'Espresso e Paris Match. Nacquer\u00f2 cos\u00ec i suoi primi collages. Per lui le forbici divennero uno strumento di lavoro creativo e prese coscienza, in arte, del rischio dell'errore senza appello. Defin\u00ec la forma come carattere, ma anche come proporzione.\nNel 1963, dopo aver lasciato la fase \"Alice\", con l'Almanacco Bompiani approfond\u00ec la Pop art americana, ridusse l'uso del pastello, e cre\u00f2 opere come: \"\u00c8 un simbolo il giglio\" e \"Io indipendente\". Partecip\u00f2 ad alcune importanti mostre a livello nazionale ed internazionale: a L'Aquila Alternative attuali, a Tokyo la Biennale e a Ixelles, nella regione diBruxelles, una mostra presso il Museo comunale di Belle Arti. Nel 1964 i suoi disegni su Alice nel Paese delle Meraviglie e i suoi dipinti Pop ad acrilico di grande formato esposti in una mostra personale alla prestigiosa Galleria Galatea di Torino, a cura di Luigi Carluccio.\nNegli anni successivi Devalle prese parte nella prima Mostra Mercato, tenutasi presso le sale del Palazzo Strozzi di Firenze e nel 1965 ebbe un'altra mostra personale alla Galleria Milano, a Milano, dove esib\u00ec una nuova serie di opere in acrilico e matite colorate. Devalle ricevette in quegli anni numerosi premi, tra i quali, Il premio Citt\u00e0 di Torino Giovani, il premio Michetti (1965), il premio Citt\u00e0 di Spoleto e il premio San Fedele (1966).\nNel 1965 fu ospite della XXXIII Biennale di Venezia di Nello Ponente. Proprio nel 1965 inizi\u00f2 a dipingere \"Paesaggi-Stanza\", opere in cui pone accanto alle tele forme tridimensionali come parallelepipedi, tetraedi e piramidi come estensioni dell'immagine del dipinto, in modo tale da modificare la percezione spaziale del dipinto, mettendolo in relazione con la stanza che lo contiene. \"Garden Party\" fu un lavoro significativa di quella sua fase creativa.\nNel 1967 prese parte del Salone Internazionale dei Giovani, una mostra in tour organizzata dal PAC e curata da Guido Ballo. Present\u00f2 questi grandi dipinti acrilici tridimensionali \"Paesaggi-stanza\" in una importante mostra personale presso lo Studio D'Arte Condotti a Roma e presso la Galleria Blu a Milano, presso la Nuova Loggia a Bologna e presso la Galleria Christian Stein a Torino. Questo periodo si concluse con l'esposizione dell'ultima dei suoi \"Paesaggi-Stanza\" alla XXXVI Biennale di Venezia del 1972.\nNei tardi anni sessanta, Devalle mise da parte le opere di grande formato a colori acrilici e inizi\u00f2 a creare fotomontaggi, usando come materiale immagini tratte dalle riviste di moda. Devalle esplor\u00f2, con un uso rigoroso della geometria, i visi e le figure che ritagliava dalle riviste per creare nuove strutture. Devalle chiam\u00f2 \"vere sorprese\" i risultati che ottenne con questa tecnica. \nIn quegli anni fu invitato a partecipare a alla Biennale dei giovani artisti Bolognesi: \"Gennaio '70\", a \"Arte e Critica a Modena\" e a \"Environment\", uno show documentario organizzato dalla sezione italiana dell'UNESCO a Parigi. Dal 1970 Devalle cominci\u00f2 ad usare la geometria in modo pi\u00f9 sistematico, sempre pi\u00f9 attento al rigore dell'esecuzione ed alla verit\u00e0 della forma. Contemporaneamente alla produzione di fotomontaggi cre\u00f2 alcune opere che documentarono il suo processo creativo, pensati come veri diari della sequenza della sua produzione artistica.\nFotomontaggi (1972-83).\nNel 1972 espose alla Galleria delle Ore di Fumagalli (di Milano) \"Greta Garbo Gillette 1971\" e \"Miss Art 1971\". Poi partecip\u00f2 per la prima volta alla Quadriennale di Roma. L'anno successivo ottenne la cattedra di Teoria della Percezione presso l'Accademia Albertina di Torino. Le sue opere vennero scelte da Daniela Palazzoli e Luigi Carluccio per la mostra \"Combattimenti per una immagine\" alla Galleria d'arte moderna di Torino. Questo propose Devalle sulla scena internazionale e lo mise in contatto con altri artisti che stavano sperimentando come lui la manipolazione della fotografia, come Robert Heinechen e John Baldessari. Opere significative del momento furono: \"Japanese, 1971\", \"Glory Nabokov, 1972\", \"Easy Rider, 1972\" \"Tristram Shandy\", \"Fata (April Fools)\", \"Un famoso cow boy\" e \"Verde Nabokov\".\nPaolo Fossati scrivendo per Data Arte nel 1974 un testo su Devalle, tent\u00f2 di sintetizzare la cifra stilistica dell'artista. Parl\u00f2 di \"materiali secondi\", di procedimenti di schematizzazione prospettica e in seguito di inserimenti di parti sviluppate autonomamente e congruenti all'immagine.\nNel 1975 cominci\u00f2 ad usare, oltre alle immagini delle riviste di moda, fotografie di s\u00e9 stesso e della sua famiglia, di cui faceva fotocopie. Furono gli anni nei quali la fotocopiatrice in Italia inizi\u00f2 a diffondersi, sostituendo il ciclostile. Quest'ultima serie di opere lo port\u00f2 ad usare grafite e fusaggine piuttosto che la combinazione precedentemente usata di inchiostro e rotocalchi. Continu\u00f2 tuttavia il suo studio sulla geometria e sulle costanti dei volti ed espose alla galleria Cocoricchia di Milano diversi lavori: \"Mata-Hari, 1973\", \"Scotch-coiffure, 1973\", \"Candido, 1974\" ed altri. A curare il catalogo fu Flavio Caroli, che dichiar\u00f2 di aver ricevuto da Devalle alcune delle lezioni pi\u00f9 importanti della sua formazione.\nNel 1979 la Regione Piemonte gli dedic\u00f2 la sua prima mostra antologica presso Palazzo Chiablese a Torino (mostra che fu curata da Paolo Fossati, Maria Cristina Gozzoli, Marco Rosci e Paride Chiapatti). Nel 1982 fu nuovamente ospite della Biennale di Venezia e presso la Hayward Gallery di Londra, nella mostra \"Italian Art 1960-1982\".\nRitorno al disegno dal vero (1983-90).\nVerso la fine del 1983 Devalle interruppe l'uso della fotografia, che creativamente lo limitava, e diresse il suo interesse verso il disegno dal vero, riscoprendo le tecniche antiche, precedenti all'arrivo dei movimenti di avanguardie storiche e cercando una via di congiunzione tra tradizione e modernit\u00e0. Questa riscoperta del disegno dal vero port\u00f2 alla creazione di una nuova serie di opere: \"Ritratti\" e \"Nature Morte\", eseguiti con matite colorate e pastelli. Ne segu\u00ec, nello stesso anno, una mostra dedicata a questi disegni (\"Summer evenings, 1978-80\", \"Pierrot, 1982\" ed altri) presso la Galleria Lorenzelli di Milano. Il catalogo, in quell'occasione, fu presentato da una prefazione di Carlo Bertelli, sovrintendente a Milano dal 1978.\nDal 1985 al 1987 esegu\u00ec disegni per gli inserti culturali del Corriere della Sera. Nel 1986 fu ospite della Quadriennale di Roma. Nel 1987 il suo lavoro trov\u00f2 spazi espositiv presso la \"Libreria Feltrinelli\" a Milano e nel 1988 presso la \"Galleria Documenta\" di Torino e la \"Galleria Nuova\" di Bologna.\nCronaca e Grandi Formati (1990-2000).\nAgli inizi degli anni novanta Devalle, arricchito dalla sua esperienza nel disegno dal vero del decennio precedente, ritorn\u00f2 ad usare la fotografia ed i collages per veicolare le sue storie in modo diverso. Grande influenza in questa svolta artistica ebbe l'attivit\u00e0 grafica presso il Corriere della Sera. I nuovi fotomontaggi creati in quest'epoca risultarono poi studi preparatori per la creazione di nuove opere di grandi dimensioni. Due di queste furono: \"Fronte del palco\", che si ispirava all'omonimo tour di Vasco Rossi, e \"Palestra\", opera complessa, alta 350 centimetri e con personaggi che superavano gli angoli della sala espositiva e si prolungavano sul soffitto.\nNel 1992 si trasfer\u00ec nel nuovo studio in Brianza e, nello stesso anno, Paolo Biscottini organizz\u00f2 la sua seconda mostra antologica al Serrone di Villa Reale di Monza. Il catalogo di questa mostra, che espose il progresso artistico di Devalle dagli inizi degli anni sessanta, fu curato da Dario Trento e Maria Mimita Lamberti.\nDurante gli anni novanta Devalle dipinse tele di grande formato scegliendo come soggetto l'attualit\u00e0. Ecco cos\u00ec ritratti, ad esempio, l'Ruhollah Khomeyni e lo scrittore Salman Rushdie. Si ispir\u00f2 anche ad eventi di cronaca nera, come l'uccisione della turista Barbara Meller Jensen a Miami (soggetto del libro \"A Tourist Trap\", curato da Marco Rosci e Giulio Palmieri). Nel 1995 questi grandi tele furono es\u00e8oste al Circolo degli Artisti, Torino.\nNel 1996 Devalle espose a Palazzo Massari, Ferrara. La mostra, intitolata \"Nomi Blasfemi\", fu curata da Maria Mimita Lamberti e propose una serie di collages e dipinti in cui rivedeva e ri-interpretava una serie di personaggi topici alla luce di testi sacri e della tradizione pittorica antica. La Lamberti descrive i temi di Devalle come \"congruenti\" al suo bisogno di presenza e testimonianza, e conclude definendo l'artista un moralista, malgrado le apparenze di blasfemia.\nNel 1998 espose presso i Murazzi del Po a Torino nella mostra \"Monaci\", curata da Dario Trento. Nello stesso anno usc\u00ec un volume monografico \"DEVALLE: Fotomontaggi 1963-1983\" una raccolta di collages e fotomontaggi dell'artista, curato da Maria Mimita Lamberti e pubblicato da Umberto Allemandi &amp; C.. \nNel 1999 espose, presso il Salara di Bologna, i 51 collage del catalogo \"STAMP-OUT\", curato da Dario Trento.\nUltimo Atto (2000-2013).\nNell'estate del 2002, in collaborazione con Giulio Palmieri e Nicoletta Vallorani Devalle pubblic\u00f2 il volume \"US\", dedicato ai dipinti realizzati negli Stati Uniti. Nel 2003 ritorn\u00f2 in Italia, dove pubblic\u00f2 i volumi \"US\" e \"Fame\" (2004) curati da Giovanni Romano. \nFurono gli anni nei quali rivide il suo rapporto col mondo del Pop, collettivo quello, individualista in modo doloroso lui. Dipinse con la tecnica ad olio un'opera importante, \"Happy Times\", nella quale ritrasse Marella Caracciolo (immagine tratta da una celebre fotografia di Richard Avedon) e il figlio Edoardo ancora piccolo, con in mano una margherita.\nNell'Aprile 2006 la GAM di Torino allest\u00ec una mostra per tre grandi tele di Devalle appena acquisite dalla Fondazione De Fornaris (\"Salvatore\" 1995, \"Nasdaq\", 2000-2001 e \"Pierrot and Arlequin\", 2003). Nell'estate 2007 il Museo Diocesano di Milano mise in mostra \"Happy Times\", l'opera appartenente al ciclo di opere 'FOR' dipinta tre anni prima. Nell'Aprile 2008 la Biblioteca dell'Accademia di belle arti di Brera allest\u00ec una mostra antologica in cui vennero presentati una serie di collages creati tra il 1962 e il 2007.\nDurante l'estate del 2008 il Museo Diocesano allest\u00ec la mostra \"You are my Destiny\", che present\u00f2 una selezione di tele di grande formato e un numero di ritratti e studi di formato pi\u00f9 piccolo appartenenti alla serie \"BEAUTY\" e \"FOR\", quest'ultimo ciclo dedicato al tema del suicidio di grandi artisti. Il catalogo di questa mostra (Silvana Editoriale) \u00e8 formato da testi critici di Carlo Bertelli, Paolo Biscottini, Flavio Fergonzi, Maria Mimita Lamberti, Gianni Romano e Dario Trento. Tra le opere pi\u00f9 significative del periodo \"Marry me\", grande dipinto che testimonia il risultato raggiunto dal suo \"processo di simbolizzazione\". L'ispirazione gli venne dagli scritti di Simone Weil e dal suo volto, che si trovava sulla copertina del volume \"Attesa di Dio\". Rimase colpito dalla filosofa francese, e fu spinto a scrivere, in proposito, una lettera al cardinale Carlo Maria Martini, nella quale raccont\u00f2 di come immaginasse la Weil in punto di morte, e che lei in quel momento estremo si sposasse con Cristo (Non \u00e8 sicuro tuttavia che la lettera poi venisse effettivamente spedita). Per Paolo Biscottini \"You are my Destiny\" riusc\u00ec a ripetere il miracolo dell'allegoria, avvicinando in modo sempre pi\u00f9 deciso le tematiche legate ad una \"metafisica della storia\".\nNel 2012 il Museo del Novecento di Milano allest\u00ec la mostra \"Beppe Devalle: Collages degli anni Sessanta\" dedicata ad una serie di collages degli anni Sessanta, selezionati da Flavio Fergonzi.\nIl 15 maggio 2014 L'Accademia di Brera commemor\u00f2 l'artista con la giornata di studi \"L'arte \u00e8 violenta come la vita\". Poco dopo il Museo del Novecento present\u00f2 al pubblico uno dei suoi ultimi lavori, l'opera di grande formato \"Guardandovi\", raffigurante Marilyn Monroe, Fryderyk Chopin e John Lennon.\nDal 16 ottobre 2015 al 14 febbraio 2016 il Museo d'arte moderna e contemporanea di Trento e Rovereto ospita la prima mostra monografica dalla sua scomparsa: \"Devalle (1940 - 2013)\", curata da un team di storici dell'arte formato da Fabia Belloni, Carlo Bertelli, Paolo Biscottini, Barbara Cinelli, Flavio Fergonzi, Daniela Ferrari, Maria Mimita Lamberti, Sandra Pinto, Giovanni Romano, Alessandro Taiana e Dario Trento. Un breve articolo sulla mostra compare in Kyoss di novembre 2015."}
{"id": "1338332", "revid": "125626482", "url": "https://it.wikipedia.org/wiki?curid=1338332", "title": "Nietta Zocchi", "text": "Biografia.\nDopo aver svolto una notevole carriera teatrale, si avvicin\u00f2 al cinema nella seconda met\u00e0 degli anni trenta, interpretando ruoli da caratterista. Altern\u00f2 al cinema la carriera teatrale. Raggiunse la grande notoriet\u00e0 nel 1976, con l'interpretazione del personaggio della contessa Serbelloni Mazzanti Vien dal Mare nell'ultimo film da lei interpretato, \"Il secondo tragico Fantozzi\". Frequenti i lavori radiofonici, nelle commedie e nei radiodrammi della Rai, soprattutto negli anni cinquanta. Per la televisione \u00e8 apparsa, fra l'altro, in \"Piccole donne\" (1955), \"Jane Eyre\" (1957), \"David Copperfield\" (1965), \"Sorelle Materassi\" (1972) e \"Il furto della Gioconda\" (1978)."}
{"id": "1338333", "revid": "57342", "url": "https://it.wikipedia.org/wiki?curid=1338333", "title": "Antonietta Zocchi", "text": ""}
{"id": "1338334", "revid": "23885", "url": "https://it.wikipedia.org/wiki?curid=1338334", "title": "Nuova democrazia", "text": ""}
{"id": "1338339", "revid": "287204", "url": "https://it.wikipedia.org/wiki?curid=1338339", "title": "NHL Entry Draft 1986", "text": "NHL Entry Draft 1986 fu il 24\u00ba draft della National Hockey League.\nSi tenne il 21 giugno 1986 presso il Forum de Montr\u00e9al, in Canada.\nDopo un solo anno di assenza il draft fece ritorno a Montr\u00e9al nella sede tradizionale del Forum, sede delle partite casalinghe dei Montreal Canadiens. A partire dall'edizione 1986 oltre al consueto draft le franchigie della NHL presero parte a un Supplemental Draft, creato per selezionare giocatori provenienti dalle universit\u00e0 nordamericane non selezionabili a causa dei criteri stabiliti normalmente per l'Entry Draft. Per la prima volta fu selezionato un giocatore di origine spagnola, Miguel Baldris, alla posizione numero 110 per i Buffalo Sabres.\nI Detroit Red Wings selezionarono l'ala destra Joe Murphy dalla Michigan State University, i Los Angeles Kings invece come seconda scelta puntarono sul centro Jimmy Carson, proveniente dai Verdun Junior Canadiens, mentre i New Jersey Devils scelsero in terza posizione il centro Neil Brady dei Medicine Hat Tigers. Fra i 252 giocatori selezionati 153 erano attaccanti, 84 erano difensori mentre 15 erano portieri. Dei giocatori scelti 109 giocarono in NHL mentre uno solo entr\u00f2 a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1338340", "revid": "6923", "url": "https://it.wikipedia.org/wiki?curid=1338340", "title": "Stevenage", "text": "Stevenage (pronuncia ) \u00e8 una citt\u00e0 e un borough dell'Hertfordshire, Inghilterra, Regno Unito.\nLa citt\u00e0 \u00e8 ubicata tra Letchworth Garden City a nord e Welwyn Garden City a sud.\nStevenage dista circa 30 miglia (50 km) da Londra. La sua popolazione era di 1.430 nel 1801, 4.049 nel 1901, 79.724 nel 2001 e di 84.651 nel 2007. Il maggior incremento fu registrato tra gli anni '50 e '60 quando per Stevenage fu definito un nuovo piano di ristrutturazione e di sviluppo con il New Towns Act del 1946."}
{"id": "1338345", "revid": "253269", "url": "https://it.wikipedia.org/wiki?curid=1338345", "title": "Jeffrey Combs", "text": "Biografia.\nDopo aver lavorato per quasi 5 anni in diverse compagnie teatrali, si trasferisce a Los Angeles, dove lega il proprio nome a quello di Brian Yuzna e alle sue produzioni horror. La prima collaborazione con il regista \u00e8 per \"Re-Animator\", in cui interpreta il protagonista Herbert West. Lavora anche in altri ambiti, apparendo al fianco di Michael J. Fox nei film \"Sospesi nel tempo\" e \"Incubo finale\".\nIn televisione \u00e8 noto per le sue numerose partecipazioni in varie serie di \"Star Trek\", sempre nel ruolo di alieni. La sua carriera in \"Star Trek\" inizia nel 1994 con la serie televisiva ', dove interpreta i personaggi ricorrenti di Brunt, l'inquisitore Ferengi, e di Weyoun, clone Vorta al servizio del Dominio. Nel 2000 partecipa a un episodio della serie ' e nel 2001 indossa i panni dell'Andoriano Shran nella serie '. Colleziona inoltre diverse apparizioni nei panni di personaggi non ricorrenti. Nel 2021 presta la voce al computer malvagio Agimus nell'episodio ', della seconda stagione della serie animata \"\".\nSempre in ambito fantascientifico, per la televisione partecipa ad alcuni episodi di \"4400\" (2005-2007) e a un episodio della prima stagione di \"Babylon 5\" (1993).\nDoppiatori italiani.\nNelle versioni in italiano dei suoi film, Jeffrey Combs \u00e8 stato doppiato da:"}
{"id": "1338349", "revid": "125382803", "url": "https://it.wikipedia.org/wiki?curid=1338349", "title": "Franz Campi", "text": "Biografia.\nPartecipa a diverse manifestazioni come \"Centofiori\" con un gruppo chiamato \"Franz &amp; the Sandy Riffs\", imponendosi in un concorso a Zola Predosa (BO) dove il primo premio \u00e8 un viaggio per tutti a Palma di Maiorca in Spagna. Nel 1986 arriva il primo contratto discografico con la Panarecord Dischi per un 45 giri che conteneva i brani \"Attenzione pericolo\" e \"Lettera\".\nFranz Campi \u00e8 interprete di teatro-canzone con \u201cCiao Signor G. !\u201d dedicato a Giorgio Gaber, \u201cTutti i gatti vengono al pettine\u201d ed il recentissimo \u201cSono Fred, dal whisky facile\u201d per ricordare il grande Fred Buscaglione. Ha firmato numerosi testi per la musica pop (tra cui \u201cBanane e lampone\u201d per Gianni Morandi), per la lirica (il libretto dell'opera \u201cLa famosa invasione degli orsi in Sicilia\u201d tratto da un lavoro di Buzzati e firmato in collaborazione con il Maestro Marco Biscarini), e per i pi\u00f9 piccoli (sigle tv \u201cL'albero della vita\u201d e diversi brani dell'album \u201cIl re dei re\u201d).\nConduttore radiofonico (\u201cTop Premiere Awards\u201d \u2013 programma distribuito per 3 anni su 70 emittenti), \u201cCos'\u00e8 che mi dici ?\u201d - RAI Radiodue -; \u201cSpogliati tutta\u201d - Radio Fashion;, ed attore (\u201cCarrozzine football Club\u201d di Alberto Canepa; \u201cMille non pi\u00f9 mille\u201d di Marcello Vai; \u201cPellegrino Artusi\u201d \u2013 Le interviste impossibili; \u201cDelitto di capodanno\u201d con Giorgio Comaschi, \u201cImmaginarsi diversamente\u201d di Mara Leporati).\nIdeatore e conduttore di rassegne dedicate alla musica, alla poesia, al fumetto ed alla letteratura come \u201cParole animate\u201d, \u201cPremiata Palestra Atlas per muscoli del cervello\u201d, \u201cEroticamente\u201d e \u201cL'assassino \u00e8 il chitarrista\u201d. Di quest'ultimo progetto, che ha coinvolto scrittori come Carlo Lucarelli, Loriano Macchiavelli, Marcello Fois ed altri, Franz, insieme a Luca Crovi, ha curato anche la pubblicazione di un volume per Punto Zero Edizioni.\nNel 2009 un suo racconto \u00e8 ospitato nel volume \u201cDelitti e canzoni\u201d di StefanoCovri e Fabrizio Canciani (Ed. Todaro)\nNel 2007 e 2008 ha dato vita, insieme al Centro San Domenico di Bologna ed al CentroInternazionale della Canzone d'autore, al Festival Lyrics \u2013 autori e canzoni, che ha visto la partecipazione di artisti come Angelo Branduardi, Ron, Claudio Lolli, Neffa, Alan Sorrenti, Riccardo Tesi, Niccol\u00f2 Fabi e tanti altri. Autore e conduttore, insieme a Matteo Bortolotti, di \u201cUna pagina per un gelato\u201d, spettacolo di investigazione e karaoke letterario costruito per promuovere la lettura divertendo.\nNel 2004 \u00e8 uscito il suo secondo album dal titolo \u201cSaluta i gatti e buonasera\u201d.\nDal 2008 fa parte del comitato scientifico del Centro Internazionale della Canzone d'autore a cura di Lucio Dalla e Davide Rondoni."}
{"id": "1338351", "revid": "287204", "url": "https://it.wikipedia.org/wiki?curid=1338351", "title": "NHL Entry Draft 1987", "text": "LNHL Entry Draft 1987 \u00e8 stato il 25\u00ba draft della National Hockey League. Si \u00e8 tenuto il 13 giugno 1987 presso la Joe Louis Arena di Detroit.\nPer la prima volta nella storia del Draft la manifestazione si svolse negli Stati Uniti, pi\u00f9 precisamente presso la Joe Louis Arena di Detroit, sede degli incontri casalinghi dei Detroit Red Wings. Dall'introduzione dell'Entry Draft nel 1979 mai al primo giro furono selezionati solamente giocatori canadesi, e mai tutte e tre le prime scelte nel corso delle loro carriere presero parte all'NHL All-Star Game. L'ultima occasione nella quale si verificarono questi due casi fu l'ultimo Amateur Draft del 1978. Alcune fra le scelte migliori dell'intero draft arrivarono all'ottavo giro, nel quale furono selezionati i futuri All-Star Guy Hebert e Theoren Fleury.\nI Buffalo Sabres selezionarono il centro Pierre Turgeon dai Granby Bisons, i New Jersey Devils invece come seconda scelta puntarono sull'ala sinistra Brendan Shanahan, proveniente dai St. Thomas Stars, mentre i New Jersey Devils scelsero in terza posizione il difensore Glen Wesley dei Portland Winter Hawks. Fra i 252 giocatori selezionati 138 erano attaccanti, 89 erano difensori mentre 25 erano portieri. Dei giocatori scelti 90 giocarono in NHL mentre due entrarono a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1338352", "revid": "287204", "url": "https://it.wikipedia.org/wiki?curid=1338352", "title": "Three Rivers (Inghilterra)", "text": "Three Rivers (\"Tre Fiumi\") \u00e8 un distretto dell'Hertfordshire nell'Inghilterra orientale, Regno Unito. L'autorit\u00e0 locale \u00e8 il Three Rivers District Council con sede a Rickmansworth.\nStoria.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Rickmansworth e Chorleywood con parte del distretto rurale di Watford.\nGeografia fisica.\nI tre fiumi del nome sono il Chess, il Gade che affluiscono nel Colne intorno a Rickmansworth.\nInfrastrutture e trasporti.\nI trasforti ferroviari nel distretto sono forniti da Chiltern Railways (CR), London Midland, London Overground e la linea metropolitana della metropolitana di Londra (LU).\nParrocchie civili.\nLe parrocchie, che non coprono l'area del capoluogo, sono:\nTra le altre localit\u00e0 ci sono Maple Cross, Moor Park e South Oxhey."}
{"id": "1338353", "revid": "190427", "url": "https://it.wikipedia.org/wiki?curid=1338353", "title": "NGC 4449", "text": "NGC 4449, (nota anche come C 21), \u00e8 una galassia irregolare nella costellazione dei Cani da Caccia.\nSi trova circa 2,5 gradi a NNW della stella . \u00c8 una galassia di forma irregolare, che si mostra con una forma quasi rettangolare, dovuta alla presenza di una struttura a barra che le conferisce un aspetto allungato; la parte settentrionale \u00e8 molto ricca di nebulose. Dista dalla Via Lattea circa 9 milioni di anni-luce, il che ne fa una delle galassie pi\u00f9 vicine al nostro Gruppo Locale."}
{"id": "1338358", "revid": "1645918", "url": "https://it.wikipedia.org/wiki?curid=1338358", "title": "Watford", "text": "Watford (pronuncia ) \u00e8 una citt\u00e0 e un borough dell'Hertfordshire, Inghilterra, Regno Unito.\nGeografia fisica.\nWatford \u00e8 costruita su una collina vicino al punto in cui il fiume Colne \u00e8 guadabile lungo una vecchia strada che collega l'area londinese alle Midlands."}
{"id": "1338367", "revid": "122834762", "url": "https://it.wikipedia.org/wiki?curid=1338367", "title": "Lantana camara", "text": "Lantana camara \u00e8 una specie di pianta nativa del Centro America e Sudamerica ed \u00e8 stata introdotta nelle altre parti del mondo come pianta ornamentale; \u00e8 considerata pianta invasiva in molte aree tropicali.\nUtilizzi.\nI rami di \"L. camara\" sono talvolta utilizzati come materiale per costruire mobili in vimini e scope. Gli utilizzi pi\u00f9 frequenti di questa pianta sono per\u00f2 storicamente officinali e ornamentali.\nEssa presenta propriet\u00e0 antimicrobiche, antifungine e insetticide ed \u00e8 spesso utilizzata nella medicina tradizionale per curare una variet\u00e0 di disturbi. \nQuesta specie ha avuto una diffusione mondiale grazie al suo utilizzo come pianta ornamentale. Ne sono state selezionate numerose variet\u00e0 che differiscono per colore delle infiorescenze.\nSpecie invasiva.\n\"L. camara\" \u00e8 specie aliena invasiva in molte zone del mondo nelle quali \u00e8 giunta principalmente per il suo utilizzo come pianta ornamentale. \u00c8 stata inserita nella lista di cento tra le specie esotiche invasive pi\u00f9 dannose al mondo. Essa ha rapidamente invaso vaste aree in India, Australia e l'arcipelago delle Hawaii. Colonizza nuove aree quando i suoi semi sono sparsi dagli uccelli. I tentativi di eradicazione finora tentati sono purtroppo falliti. \u00c8 resistente agli incendi ed \u00e8 una delle prime piante a ricomparire nelle zone bruciate. \u00c8 diventata un ostacolo serio alla rigenerazione naturale di specie importanti nel Sud-est asiatico.\nSono segnalati anche effetti positivi dovuti alla sua presenza nelle aree invase. In Australia, la \"L. camara\" offre rifugio per numerosi marsupiali e l'habitat per le api native appartenenti al genere \"Exoneura\", le quali nidificano nel suo fusto cavo.\n\"Lantana camara\" \u00e8 diventata caratteristica in molte parti dell'Africa. Negli altopiani del Kenya e nei monti di Capo Verde ad esempio cresce in molte zone indipendentemente dalla quantit\u00e0 di acqua piovana ricevuta. Si pu\u00f2 trovare lungo i sentieri, in zone desertiche come nelle vicinanze di fattorie. "}
{"id": "1338368", "revid": "51032", "url": "https://it.wikipedia.org/wiki?curid=1338368", "title": "Muricidi", "text": ""}
{"id": "1338371", "revid": "729019", "url": "https://it.wikipedia.org/wiki?curid=1338371", "title": "Welwyn Hatfield", "text": "Welwyn Hatfield \u00e8 un borough dell'Hertfordshire, Inghilterra, Regno Unito, con sede a Welwyn Garden City.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Welwyn Garden City con il distretto rurale di Hatfield ed il distretto rurale di Welwyn.\nParrocchie civili.\nLe parrocchie, che non coprono l'area del capoluogo, sono:"}
{"id": "1338377", "revid": "83531", "url": "https://it.wikipedia.org/wiki?curid=1338377", "title": "NGC 4490", "text": "NGC 4490, (soprannominata Cocoon Galaxy) \u00e9 una galassia a spirale barrata nella costellazione dei Cani da Caccia.\n\u00c8 individuabile ad appena 30' dalla stella ; si mostra come un fuso fortemente irregolare a causa dell'interazione con una piccola galassia vicina, NGC 4485. Entrambe sono visibili con uno strumento di 120-150mm di apertura, sebbene quest'ultima sia molto meno appariscente. Il nucleo \u00e8 molto luminoso e domina sull'intera galassia; i bracci sono disposti in senso est-ovest, con quello occidentale rivolto verso la compagna NGC 4485. Il sistema dista dalla Via Lattea circa 23 milioni di anni-luce."}
{"id": "1338380", "revid": "196390", "url": "https://it.wikipedia.org/wiki?curid=1338380", "title": "Museo Diocesano di Genova", "text": ""}
{"id": "1338384", "revid": "729019", "url": "https://it.wikipedia.org/wiki?curid=1338384", "title": "Basildon (distretto)", "text": "Basildon \u00e8 un distretto dell'Essex, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Basildon con parte del distretto rurale di Thurrock.\nLocalit\u00e0 e parrocchie.\nLe localit\u00e0 del distretto sono:\nLe parrocchie del distretto sono:"}
{"id": "1338389", "revid": "438678", "url": "https://it.wikipedia.org/wiki?curid=1338389", "title": "Dividendo sociale", "text": "Con dividendo sociale si intende la proposta di rendere partecipi tutti i membri di una comunit\u00e0 politica di un dividendo calcolato a partire da un fondo sovrano di propriet\u00e0 della comunit\u00e0 medesima. Una sua prima formulazione \u00e8 stata data dall'economista James Meade nel suo libro \"Agatotopia\", poi ripresa dallo stesso autore in \"Libert\u00e0, egualianza ed efficienz\"a.\nCome dividendo universale ed incondizionato, questa policy rappresenta una possibile modalit\u00e0 di applicazione dell'idea nota come reddito di base.\nUn dividendo sociale del tipo descritto \u00e8 in funzione in Alaska dove, oltre a raccogliere una simpatia unanime tra politici e cittadini, \u00e8 riuscito a diminuire le disuguaglianze e a rendere lo Stato artico l'unico Stato USA in controtendenza rispetto all'allargamento della forbice delle disuguaglianze economiche degli ultimi decenni. Il progetto, attivo dal 1982, \u00e8 chiamato Alaska Permanent Fund Dividend, e distribuisce una volta all'anno ad ogni cittadino un dividendo calcolato sul rendimento medio del Permanent Fund negli ultimi cinque anni. Il fondo sovrano \u00e8 stato costituito principalmente - sebbene non esclusivamente - grazie ai proventi dovuto allo Stato per lo sfruttamento privato dei pozzi petroliferi."}
{"id": "1338395", "revid": "729019", "url": "https://it.wikipedia.org/wiki?curid=1338395", "title": "Braintree (distretto)", "text": "Braintree \u00e8 un distretto dell'Essex, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Braintree and Bocking, Halstead e Witham col distretto rurale di Braintree e il distretto rurale di Halstead."}
{"id": "1338396", "revid": "174925", "url": "https://it.wikipedia.org/wiki?curid=1338396", "title": "Alberghi", "text": ""}
{"id": "1338404", "revid": "106908", "url": "https://it.wikipedia.org/wiki?curid=1338404", "title": "Brentwood (borough)", "text": "Brentwood \u00e8 un borough dell'Essex, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Brentwood con il distretto rurale di Epping and Ongar e parte del distretto rurale di Chelmsford.\nLocalit\u00e0 e parrocchie.\nTra le localit\u00e0 del distretto senza parrocchia ci sono:\nLe parrocchie del distretto (con le rispettive localit\u00e0) sono:"}
{"id": "1338407", "revid": "122636392", "url": "https://it.wikipedia.org/wiki?curid=1338407", "title": "Malcantone", "text": "Il Malcantone (in ticinese \"Malcanton\") \u00e8 una regione geografica del Cantone Ticino, delimitata a nord e a ovest dai monti Tamaro, Gradiccioli, Magno, Poncione di Breno e Lema; ad est dalla valle del Vedeggio, e a sud dal lago di Lugano e dal fiume Tresa. Viene distinta in basso, medio e alto Malcantone. Esso comprende i 19 comuni politici di Agno, Alto Malcantone, Aranno, Astano, Bedigliora, Bioggio, Cademario, Caslano, Curio, Magliaso, Miglieglia, Neggio, Novaggio, Pura, Tresa, e Vernate.\nNome.\nIl nome medievale della zona, come si trova per la prima volta in un documento nel 1280, \u00e8 stato \"Vallis Aroxii\" o \"Vallis Arosii,\" che significa \"Valle di Arosio\". Il nome attuale \u00e8 attestato per la prima volta come \"malus angulus\" nel 1644 in un rapporto di visita episcopale. La regione viene quindi elencata come \"Malcantone\" su una mappa dell'arcidiocesi di Milano della prima met\u00e0 del XVIII secolo.\nIl politico, pubblicista e statistico Stefano Franscini in uno studio paretimologico ha spiegato che, durante il diciannovesimo secolo, l'area nell'Ancien R\u00e9gime era molto lontana dall'ufficiale giudiziario federale residente a Lugano, cos\u00ec che spesso venivano commessi crimini \"(misfatti)\". I nomi locali del tipo \"Malcant\u00f3n\" sono comuni in Ticino e nel nord Italia. In questo contesto, lo scienziato ticinese Ottavio Lurati ha spiegato il nome come \"un angolo che \u00e8 difficile da raggiungere lontano dalle rotte del traffico\". "}
{"id": "1338410", "revid": "767487", "url": "https://it.wikipedia.org/wiki?curid=1338410", "title": "Chelmsford (borough)", "text": "Chelmsford (pronuncia ) \u00e8 un borough dell'Essex, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Chelmsford con parte del distretto rurale di Chelmsford.\nParrocchie civili.\nLe parrocchie, che non coprono l'area del capoluogo, sono:"}
{"id": "1338414", "revid": "1953061", "url": "https://it.wikipedia.org/wiki?curid=1338414", "title": "Borgo di Colchester", "text": "Colchester \u00e8 un borgo dell'Essex, Inghilterra, Regno Unito, con sede nella realt\u00e0 urbana omonima.\nIl distretto fu creato con il Local Government Act 1972, il 1\u00ba aprile 1974 dalla fusione del borgo di Colchester con i distretti urbani di West Mersea e Wivenhoe e con il distretto rurale di Lexden and Winstree.\nParrocchie civili.\nLe parrocchie del distretto, che non coprono l'area del capoluogo, sono:"}
{"id": "1338420", "revid": "1573940", "url": "https://it.wikipedia.org/wiki?curid=1338420", "title": "Sotsugy\u014d", "text": " \u00e8 un mini-album della band visual kei dei Raphael, pubblicato nel 2000 dalla For Life Music Entertainment.\nIl disco.\nDopo il successo del loro precedente album \"mind soap\", i Raphael diventarono di fatto una delle band visual pi\u00f9 conosciute ed attive del Giappone, continuamente impegnati in tour in giro per il paese ed a lavorare in studio. A seguito dei loro impegni lavorativi, per\u00f2, i quattro giovani componenti della band (al tempo minorenni) saltarono gran parte delle loro lezioni scolastiche, cos\u00ec da venir matematicamente bocciati e non potersi diplomare alle scuole superiori. Per questo motivo, il loro nuovo album si chiama \"sotsugy\u014d\", cio\u00e8 \"diploma\".\nRispetto al precedente \"mind soap\", \"Sotsugy\u014d\" ha un sound molto pi\u00f9 soft e melodico. Permangono comunque la grande teatralit\u00e0 vocale del cantante YUKI, il virtuosismo musicale e la scelta cross-over dell'arrangiamento fra elettronica e classica. Fra i brani contenuti, inoltre, vi \u00e8 uno dei maggiori successi della band, ovvero \"lost graduation\", anch'esso (come suggerisce il titolo) collegato alla perdita del diploma, in duplice versione eseguita dalla band e per piano solo e voce.\nTracce.\nDopo il titolo \u00e8 indicata fra parentesi \"()\" la grafia originale del titolo."}
{"id": "1338423", "revid": "247222", "url": "https://it.wikipedia.org/wiki?curid=1338423", "title": "Il paese dei ciechi", "text": "Il paese dei ciechi (\"The Country of the Blind\"), tradotto anche coi titoli Nel paese dei ciechi e Terra di ciechi, \u00e8 un racconto di fantascienza di H. G. Wells, pubblicato nell'aprile del 1904 nella rivista \"The Strand Magazine\" e nel 1911 nella raccolta di storie di Wells dal titolo \"The Country of the Blind and Other Stories\". In seguito una versione rivista ed espansa venne pubblicata per la prima volta nel 1939 dall'editore Golden Cockerei.\n\"Il paese dei ciechi\" \u00e8 uno dei racconti brevi maggiormente noti di Wells e un racconto di spicco nella letteratura riguardante i ciechi e la cecit\u00e0.\nTrama.\nIn Ecuador, sulle Ande, si trova il \u201cPaese dei ciechi\u201d, una valle che \u00e8 rimasta isolata per via di una frana provocata da un'eruzione vulcanica. Nella valle non piove mai, ma nei ghiacciai c'\u00e8 acqua sufficiente per la vita degli abitanti. Essi hanno un unico problema, un morbo che li colpisce e rende ciechi i pi\u00f9 piccoli. Un uomo si reca all'esterno della valle per cercare un talismano che possa sconfiggere la malattia, nonostante pensi che essa sia provocata dall'assenza di fede da parte degli immigrati; dopo l'eruzione l'unico passaggio viene bloccato e l'uomo non pu\u00f2 rientrare. Nel frattempo e per quindici generazioni gli abitanti della valle vivono tranquillamente, non si curano della cecit\u00e0 e non conservano ricordi del mondo esterno. Essi sono illetterati, ma due pi\u00f9 intelligenti della media migliorano la condizione di vita dei loro concittadini.\nNu\u00f1ez, il protagonista, giunge nella valle dopo una lunga caduta avvenuta durante un'arrampicata, che per\u00f2 non gli ha provocato ferite; addormentatosi, si sveglia il mattino seguente su un altopiano, mangia e beve. La prateria \u00e8 antropizzata, curata e pulita. Raggiunge poi un villaggio dove le case sono senza finestre e le loro pareti sono dipinte in modo irregolare; ci\u00f2 gli fa pensare a un pittore cieco.\nQuando Nu\u00f1ez vede tre abitanti che trasportano acqua, cerca di attirare la loro attenzione gridando: essi sentono la sua voce, ma non vedendolo, non capiscono dov'\u00e8. Tutti indossano vestiti di lana e cuoio e dei berretti. Le loro palpebre sono raggrinzite e al posto degli occhi hanno due incavi. Essi toccano Nu\u00f1ez e si meravigliano della presenza in lui degli occhi e della barba. Viene portato dagli anziani, inciampa due volte durante il tragitto provocando lo stupore dei presenti e parla loro del suo mondo. Essi tuttavia non capiscono ci\u00f2 di cui parla e non comprendono il significato di parole come \u201cvedo\u201d e \u201cBogot\u00e0\u201d, tanto da nominare lo stesso protagonista Bogot\u00e0 e continuare a chiamarlo cos\u00ec. Gli indigeni raccontano che la loro giornata \u00e8 divisa in due parti: il \u201ccaldo\u201d (giorno), in cui si dorme, e \u201cfreddo\u201d (notte), in cui si lavora. Essi avvertono la presenza di \"angeli\" che cantano e volano, si sente il frullare delle loro ali, ma non si possono toccare (uccelli).\nDopo alcuni giorni di permanenza Nu\u00f1ez inizia a rendersi conto di quanto si siano affinati i sensi dei ciechi: essi si muovono sicuri sulle loro strade, con tutte le curve della stessa angolazione, e cambiano intonazione a seconda dell'espressione del volto. Quattro giorni dopo il suo arrivo si reca dal re della popolazione e cerca di imparare gli usi e i costumi dei ciechi.\nGli indigeni definiscono Nu\u00f1ez come un \u201cdiverso\u201d perch\u00e9 continua a cercare di spiegare inutilmente cosa voglia dire la parola \u201cvedere\u201d. Cos\u00ec egli cerca di dimostrare con i fatti a cosa serve la vista, ma non ci riesce perch\u00e9 i sensi dei ciechi sono cos\u00ec fini da riuscire a prevedere le sue mosse. Quando cerca di spiegare cosa sia il cielo, gli abitanti ridono, sostenendo che sopra il loro villaggio c'\u00e8 solo una volta liscia.\nNu\u00f1ez, spazientito dalla loro incapacit\u00e0 di comprenderlo, prende una vanga e cerca di colpire un uomo, ma non ne ha il coraggio. Cos\u00ec si mette a correre su un prato che gli era stato severamente proibito di calpestare e dopo un po' vede gli abitanti che gli vengono incontro con delle pale per colpirlo.\nScappa quindi fuori dalle mura del villaggio, dove rimane per due giorni; poi si decide a tornare nel villaggio per cercare di adattarsi agli usi dei ciechi, sostenendo che la parola \"vedere\" non esiste.\nRiesce a procurarsi un lavoro da semplice impiegato e si innamora di Medina-Sarot\u00e9, la figlia del suo capo. La ragazza ricambia i suoi sentimenti ed \u00e8 affascinata dai suoi racconti su quello che l'uomo aveva visto, pur considerandoli solo fantasie.\nQuando Nu\u00f1ez chiede in sposa Medina-Sarot\u00e9, gli anziani non acconsentono in quanto lo giudicano un incapace. \nDurante una riunione degli anziani, il vecchio dottore sostiene di avere forse capito cosa renda diverso Nu\u00f1ez: spiega che sono i bulbi oculari a danneggiare il cervello, cos\u00ec il consiglio prende la decisione di toglierglieli.\nQuando gli viene comunicato tale verdetto Nu\u00f1ez si reca sconfortato da Medina-Sarot\u00e9, ma lei cerca di convincerlo a farsi operare. Dopo una discussione se ne va e vaga per il villaggio durante tutti i giorni precedenti l'operazione. Il giorno fatidico decide infine di fuggire dal villaggio arrampicandosi sulle montagne che circondano la valle.\nAltri progetti.\n (testo originale inglese)"}
{"id": "1338424", "revid": "1305772", "url": "https://it.wikipedia.org/wiki?curid=1338424", "title": "Diksmuide", "text": "Diksmuide (in fiammingo \"Diksmude\", in francese Dixmude) \u00e8 un comune belga di 16.542 abitanti, situato nella provincia fiamminga delle Fiandre Occidentali."}
{"id": "1338425", "revid": "1982", "url": "https://it.wikipedia.org/wiki?curid=1338425", "title": "Dixmude", "text": ""}
{"id": "1338426", "revid": "228587", "url": "https://it.wikipedia.org/wiki?curid=1338426", "title": "Epping Forest (distretto)", "text": "Epping Forest \u00e8 un distretto dell'Essex, Inghilterra, Regno Unito, con sede a Epping.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Chigwell, Epping e Waltham Holy Cross con parte del distretto rurale di Epping and Ongar.\nLocalit\u00e0 e parrocchie.\nTra le localit\u00e0 del distretto ci sono:\nLe parrocchie del distretto sono:"}
{"id": "1338431", "revid": "466539", "url": "https://it.wikipedia.org/wiki?curid=1338431", "title": "Royal Canin", "text": "La Royal Canin \u00e8 un'azienda mondiale, appartenente al gruppo Mars, specializzata nella commercializzazione di cibo per cani e gatti di alta qualit\u00e0.\nStoria.\nFondata nel 1967 a Gallargues-le-Montueux, nel dipartimento della Gard, in Francia, dal veterinario nutrizionista Jean Cathary, attualmente la sede del suo quartier generale si trova ad Aimargues, sempre in Francia. La compagnia mantiene la sua presenza in diverse citt\u00e0 del mondo, compresa Johannesburg, Rolla, Descalvado, Buenos Aires, Mosca, Toronto e Milano. Il gruppo \u00e8 presente in 80 paesi con 13 filiali, circa 3.200 dipendenti ed una rete di importatori esclusivi. L'azienda \u00e8 conosciuta per la sua ricerca e formulazione di prodotti, adatti ai bisogni di ogni tipo di razza (tra cani e gatti)."}
{"id": "1338433", "revid": "767487", "url": "https://it.wikipedia.org/wiki?curid=1338433", "title": "Maldon (distretto)", "text": "Maldon \u00e8 un distretto dell'Essex, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Maldon col distretto urbano di Burnham-on-Crouch e con il distretto rurale di Maldon."}
{"id": "1338435", "revid": "634034", "url": "https://it.wikipedia.org/wiki?curid=1338435", "title": "Gabriele Buccola", "text": "Biografia.\nDopo gli studi liceali, si iscrive al corso di laurea in medicina e chirurgia dell'Universit\u00e0 di Palermo, dove si laurea nel 1879, quindi si trasferisce a Reggio Emilia per specializzarsi in psichiatria sotto la guida di Augusto Tamburini, allora direttore del locale manicomio di San Lazzaro. Grazie alla disponibilit\u00e0 del Tamburini nonch\u00e9 alle risorse offerte dalla struttura manicomiale (all'interno della quale Tamburini aveva anche creato un laboratorio di psicologia sperimentale), Buccola si rese noto alla comunit\u00e0 scientifica italiana con i suoi primi lavori di psicologia.\nVinto un concorso di assistente, nel 1881 si trasferisce all'Istituto psichiatrico di Torino, allora diretto da Enrico Morselli. Qui, Buccola \u00e8 fra i primi psichiatri italiani a intraprendere ricerche di psicologia sperimentale e psicologia fisiologica, analizzando, in particolare, i tempi di reazione a determinati stimoli sia negli uomini che negli animali. I risultati conseguiti, fra i primi al mondo di \"cronometria mentale\", raccolti e pubblicati nella sua opera pi\u00f9 importante, \"La legge del tempo nei fenomeni del pensiero. Saggio di psicologia sperimentale\", uscita nel 1883, li ottenne anche grazie all'invenzione di alcuni macchinari innovativi per l'epoca con cui misurare i vari tempi di reazione.\nGiovanissimo, a contatto con i maggiori esponenti del positivismo italiano, diresse pure la rivista \"Gli Atomi\", periodico evoluzionista e trasformista che \u00e8 anche ricordato come una delle prime riviste italiane a contenuto liberal-socialista.\nConseguita la libera docenza nel 1883, aveva maturato la decisione di trasferirsi a Monaco, dove aveva gi\u00e0 trascorso alcuni mesi di perfezionamento e ricerca nel 1884, non avendo ottenuto la chiamata universitaria in Italia, quando, il repentino sopraggiungere di una malattia inguaribile, lo port\u00f2 prematuramente alla morte il 5 marzo 1885.\nLa sua intensa ricerca, condotta in soli cinque anni ed interrotta dalla prematura scomparsa, ha contribuito a gettare le basi della psicologia fisiologica e della psicometria."}
{"id": "1338446", "revid": "729019", "url": "https://it.wikipedia.org/wiki?curid=1338446", "title": "Rochford (distretto)", "text": "Rochford \u00e8 un distretto dell'Essex, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Rayleigh con il distretto rurale di Rochford."}
{"id": "1338448", "revid": "33751", "url": "https://it.wikipedia.org/wiki?curid=1338448", "title": "Federazione calcistica greca", "text": ""}
{"id": "1338455", "revid": "670021", "url": "https://it.wikipedia.org/wiki?curid=1338455", "title": "Dialetti bolognesi montani medi", "text": "I dialetti bolognesi montani medi sono parlati sul medio Appennino bolognese nella zona tra la fascia collinare e la montagna alta, dove arrivano nella loro diffusione pi\u00f9 meridionale fino a Porretta. Sono una variet\u00e0 del dialetto bolognese, le cui innovazioni si sono diffuse in questi luoghi in seguito alla dominazione della citt\u00e0 di Bologna dall'alto Medioevo fino ai giorni nostri. I dialetti montani medi presentano tratti grammaticali comuni al dialetto bolognese cittadino, ma anche elementi fonetici di transizione con i dialetti bolognesi montani alti parlati nella fascia al confine con la Toscana.\nGeografia.\nI dialetti bolognesi montani medi sono parlati nella fascia collinare e montana dell'Appennino bolognese. Pi\u00f9 precisamente sono diffusi nei seguenti comuni della Citt\u00e0 metropolitana di Bologna:\nE nelle localit\u00e0 di:\nI dialetti bolognesi montani medi principali sono:\nPeculiarit\u00e0 principali.\nI dialetti montani medi si caratterizzano per una maggiore conservativit\u00e0 rispetto ai dialetti della pianura, e in particolare rispetto al dialetto bolognese cittadino. D'altra parte, sono pi\u00f9 innovativi dei dialetti montani alti.\nFonetica.\nCome i dialetti bolognesi rustici settentrionali, mantengono il fonema nelle posizioni storiche, es. \"s\u0115cc, cas\u0115tt\" \"secco, cassetto\", laddove il dialetto bolognese cittadino ha \"sacc, cas\u00e0tt\" .\nMantengono inoltre i fonemi nelle posizione storiche, es. \"m\u00eala, p\u00eara, fi\u00f4r, s\u00f4l\" \"mela, pera, fiore, sole\", laddove il bolognese cittadino ha dittongato: \"maila, paira, fi\u00e5ur, s\u00e5ul\" .\nAncora, hanno \"-\u00e9nna, -\u00fbna\" come i dialetti rustici settentrionali: \"gal\u00e9nna, far\u00e9nna, l\u00fbna, fort\u00fbna\" \"gallina, farina, luna, fortuna\", laddove il bolognese cittadino ha \"gal\u00e9\u1e45na, far\u00e9\u1e45na, l\u00f3\u1e45na, furt\u00f3\u1e45na\" . Alcuni dialetti montani medi hanno anche \"l\u00f3nna, fort\u00f3nna\" , di nuovo in analogia ad alcuni dialetti bolognesi rustici settentrionali.\nUna peculiarit\u00e0 fonetica dei dialetti montani medi \u00e8 la presenza delle vocali intermedie \"\u0113, \u014d\" da \"\u0115, \u014f\" di sillaba aperta latina. Queste due vocali ricordano quelle dei dialetti romagnoli e vengono quindi trascritte fonologicamente allo stesso modo, ossia : m\u0113l, r\u014dda, sc\u014dla \"miele, ruota, scuola\"; in questi casi il bolognese cittadino ha in genere , \"m\u00eal, r\u00f4da, sc\u00f4la\" .\nInoltre, nei dialetti montani medi il fonema \u00e8 anche il risultato di \"a\" di sillaba aperta latina: \"s\u0113l, m\u0113r\" \"sale, mare\", laddove il bol. citt. ha , \"s\u00e8l, m\u00e8r\" .\nUna peculiarit\u00e0 fonetica dei dialetti montani medi in comune coi dialetti bolognesi montani alti \u00e8 la presenza delle vocali nasali: mont. medi \"ch\u0119, b\u1ebd, v\u0129, padr\u00f5, \u0169\" \"cane, bene, vino, padrone, uno\", mont. alti \"c\u00e3, b\u1ebd, v\u0129, padr\u00f5, \u0169\" , laddove in bolognese cittadino si dice \"can, b\u00e4n, v\u00e9n, padr\u00e5n, \u00f3n\" .\nMorfologia.\nL'articolo singolare maschile, che in bolognese cittadino \u00e8 \"al\", in molti dialetti montani medi \u00e8 \"e\": \"e p\u014fzz\" /e'p\u0254\u03b8/ \"il pozzo\", laddove il bol. citt. ha \"al p\u00e5zz\" /al'pa\u03b8/.\nMolti dialetti montani medi coniugano \"lui ha\" e \"lei ha\" diversamente, alcuni anche \"lui \u00e8\" e \"lei \u00e8\".\nInfine, in molti dialetti montani medi il plurale maschile \u00e8 invariato, come in modenese, mentre in bol. citt. \u00e8 metafonetico. In altri il plurale metafonetico esiste, ma con regole diverse da quelle bolognesi (e pi\u00f9 simili a quelle romagnole).\nEsempi di testo a confronto.\nDialetto di Rocca Pitigliana.\nAi av\u00ee da st\u0113 a sav\u00ea che un d\u00e9 l'\u014dra e e s\u00f4l i cmenzipi\u00e9nn a tarabesch\u0113: \u0169 e vr\u00eava \u00e8ser pi\u00f3 forz\u00fbt ed cl \u0113ter, acs\u00e9 i dezid\u00e9nn ed f\u0113 al br\u00e2za. A n b\u00e8l mom\u1ebdt i vd\u00e9nn un via\u017cad\u00f4r a p\u00ea ch'l agn\u00eeva av\u0119ti t\u00f3tt intabar\u00e0 int la capar\u00e8la. I d\u00fb i s m\u00e9ssen a d ac\u014drd che e pi\u00f9 pot\u1ebdt e sr\u00ea st\u00e0 qu\u0115ll che l av\u00e9ssa f\u00e2t in m\u014dd e man\u00eara ed cav\u0113 d'ind\u00f2s la capar\u00e8la ae plegr\u00e9\u0129.\nL'\u014dra la cmenzipi\u014f a tir\u0113 c\u00f5 t\u00f3tta la s\u014f f\u014drza, ma pi\u00f3 la tir\u0113va e pi\u00f3 e via\u017cad\u00f4r e se strich\u0113va int la s\u014f capar\u00e8la; t\u0119t che, ala f\u00e9\u0129, la s dez\u00ee\u1e61 de \u1e61m\u0115ttr ed tir\u0113. E s\u00f4l al\u00f4ra e s alv\u014f in pi\u1ebd z\u00eal, e d\u014fpp a p\u014dc e via\u017cad\u00f4r, ch'l av\u00eava un ch\u0113ld e\u1e61ager\u00e0, es cav\u00e9 d'ind\u00f2s la capar\u00e8la. L'\u014dra la f\u00f3 acs\u00e9 ublig\u00e0 a t\u014dla p\u0113rsa e arcgn\u014fsser che e s\u00f4l l \u00eara pi\u00f3 pot\u1ebdt int \u00e8ser st\u00e0 pi\u00f3 birich\u0129.\nDialetto bolognese cittadino.\nUn d\u00e9 al v\u00e4nt ed s\u00e5tta e al s\u00e5ul i tacagn\u00e8ven, parch\u00e8 ogn\u00f3n l av\u00e8va la pretai\u1e61a d \u00e8ser pi\u00f3 f\u00f4rt che cl \u00e8ter. A un z\u00eart p\u00f3nt i vd\u00e9nn un \u00f2men ch'al vgn\u00e8va in\u00e0nz arvuj\u00e8 int una capar\u00e8la. Al\u00e5ura, pr ars\u00f4lver la l\u00eet, i cunvgn\u00e9nn ch'al sr\u00eav st\u00e8 cunsidr\u00e8 pi\u00f3 f\u00f4rt quall ed l\u00e5ur ch'al f\u00f3ss ariv\u00e8 d \u00e5ura ed f\u00e8r in m\u00f4d che cl \u00f2men al s cav\u00e9ss la capar\u00e8la d ind\u00f2s.\nAl v\u00e4nt ed s\u00e5tta al cminzipi\u00e9 a supi\u00e8r pi\u00f3 f\u00f4rt ch'al ps\u00e8va, mo pi\u00f3 al supi\u00e8va e pi\u00f3 cl \u00f2men al se strich\u00e8va int la capar\u00e8la, tant che ala f\u00e9n al p\u00f4ver v\u00e4nt ai tuch\u00e9 ed t\u00f4rla p\u00earsa. Al\u00e5ura al s\u00e5ul al s mustr\u00e9 in z\u00eel; p\u00f4c d\u00e5pp l \u00f2men, ch'al stiup\u00e8va dal ch\u00e8ld, al s cav\u00e9 la capar\u00e8la. E al f\u00f3 acs\u00e9 che al v\u00e4nt ed s\u00e5tta al f\u00f3 custr\u00e0tt a arcgn\u00f3sser che al s\u00e5ul l \u00eara pi\u00f3 f\u00f4rt che l\u00f3.\nItaliano.\nSi bisticciavano un giorno il vento di tramontana e il sole, l'uno pretendendo d'esser pi\u00f9 forte dell'altro, quando videro un viaggiatore, che veniva innanzi avvolto nel mantello. I due litiganti convennero allora che si sarebbe ritenuto pi\u00f9 forte chi fosse riuscito a far s\u00ec che il viaggiatore si togliesse il mantello di dosso. Il vento di tramontana cominci\u00f2 a soffiare con violenza; ma pi\u00f9 soffiava, pi\u00f9 il viaggiatore si stringeva nel mantello; tanto che alla fine il povero vento dovette desistere dal suo proposito. Il sole allora si mostr\u00f2 nel cielo; e poco dopo il viaggiatore, che sentiva caldo, si tolse il mantello. E la tramontana fu costretta cos\u00ec a riconoscere che il sole era pi\u00f9 forte di lei."}
{"id": "1338457", "revid": "287204", "url": "https://it.wikipedia.org/wiki?curid=1338457", "title": "Tendring", "text": "Tendring \u00e8 un distretto dell'Essex, Inghilterra, Regno Unito, con sede a Clacton-on-Sea.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Harwich con i distretti urbani di Brightlingsea, Clacton e Frinton and Walton e con il distretto rurale di Tendring."}
{"id": "1338458", "revid": "155634", "url": "https://it.wikipedia.org/wiki?curid=1338458", "title": "Foro Italico (zona di Roma)", "text": "Foro Italico \u00e8 la zona urbanistica 20X del Municipio Roma XV di Roma Capitale. Si estende sul quartiere Q. XV Della Vittoria.\nPrende il nome dal complesso sportivo del Foro Italico del 1932.\nGeografia fisica.\nTerritorio.\nLa zona confina:"}
{"id": "1338464", "revid": "58291", "url": "https://it.wikipedia.org/wiki?curid=1338464", "title": "Condotto di Botallo", "text": ""}
{"id": "1338465", "revid": "47767", "url": "https://it.wikipedia.org/wiki?curid=1338465", "title": "Uttlesford", "text": "Uttlesford \u00e8 un distretto dell'Essex, Inghilterra, Regno Unito, con sede a Saffron Walden.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Saffron Walden col distretto rurale di Dunmow e il distretto rurale di Saffron Walden.\nNel distretto ha luogo l'aeroporto di London Stansted"}
{"id": "1338470", "revid": "155634", "url": "https://it.wikipedia.org/wiki?curid=1338470", "title": "Casetta Mistica", "text": "Casetta Mistica \u00e8 la zona urbanistica 7F del Municipio Roma V di Roma Capitale. Si estende sulla zona Z. XII Torre Spaccata.\nNell'area \u00e8 presente il cosiddetto Parco della Mistica, un'estesa area verde.\nPrende il nome da alcuni casali presenti nella tenuta della Mistica. \nGeografia fisica.\nTerritorio.\nLa zona confina:"}
{"id": "1338471", "revid": "155634", "url": "https://it.wikipedia.org/wiki?curid=1338471", "title": "Tuscolano Nord", "text": "Tuscolano Nord \u00e8 la zona urbanistica 9A del Municipio Roma VII di Roma Capitale. Si estende sul quartiere Q. VIII Tuscolano.\nGeografia fisica.\nTerritorio.\nLa zona confina:"}
{"id": "1338472", "revid": "123330302", "url": "https://it.wikipedia.org/wiki?curid=1338472", "title": "Tuscolano Sud", "text": "Tuscolano Sud \u00e8 la zona urbanistica 9B del Municipio Roma VII di Roma Capitale. Si estende sul quartiere Q. VIII Tuscolano.\nGeografia fisica.\nTerritorio.\nLa zona confina:"}
{"id": "1338473", "revid": "123330309", "url": "https://it.wikipedia.org/wiki?curid=1338473", "title": "Tor Fiscale", "text": "Tor Fiscale \u00e8 la zona urbanistica 9C (zona \"O\" 22) del Municipio Roma VII di Roma Capitale. Si estende sul quartiere Q. VIII Tuscolano.\nGeografia fisica.\nTerritorio.\nLa zona confina:\nStoria.\nLa zona prende nome da una torre costruita nel XIII secolo all'intersezione degli acquedotti Claudio e Marcio. La torre \u00e8 costituita di blocchetti di tufo ed \u00e8 alta circa 30 metri.\nLa denominazione di Fiscale, attribuita al fondo e alla torre, compare nel XVII secolo quando la tenuta appartenne a Filippo Foppi, tesoriere pontificio, altrimenti detto \"fiscale\". Qui, 2000 anni fa, si potevano ammirare gli acquedotti romani (Anio Novus, Claudio, Marcio, Julia, Tepula e il pi\u00f9 recente acquedotto Felice) sulle cui arcate sgorgavano le acque della Valle dell'Aniene e quelle del Vulcano Laziale. L'area era percorsa dalla Via Latina e qui i patrizi romani risiedevano per il periodo estivo."}
{"id": "1338474", "revid": "599013", "url": "https://it.wikipedia.org/wiki?curid=1338474", "title": "Chitarra jazz", "text": "Chitarra jazz \u00e8 un termine con il quale ci si riferisce all'uso della chitarra nel jazz e nel jazz fusion. Il termine pu\u00f2 riferirsi ad un tipo di chitarra o ad una variet\u00e0 di tecniche e stili esecutivi (ad esempio accordi, strutture melodiche e tecniche d'improvvisazione) usate dai chitarristi jazz.\nStoria.\nLa chitarra ha una lunga storia nella musica jazz, sia come strumento di accompagnamento sia come solista.\nNelle formazioni jazz degli anni '20 il banjo era lo strumento ritmico a corde pi\u00f9 usato; ancora nei primi anni '30 orchestre sofisticate come quella di Duke Ellington usavano il banjo. Negli anni '30 la chitarra comincia ad essere usata nelle formazioni jazzistiche come accompagnamento armonico, mentre negli anni '40 compaiono i primi solisti, tra cui Charlie Christian, pioniere tra l'altro dell'uso della chitarra elettrica."}
{"id": "1338475", "revid": "287204", "url": "https://it.wikipedia.org/wiki?curid=1338475", "title": "Harlow", "text": "Harlow (pronuncia ) \u00e8 una new town e un distretto dell'Essex, Inghilterra, Regno Unito."}
{"id": "1338480", "revid": "287204", "url": "https://it.wikipedia.org/wiki?curid=1338480", "title": "Hopetoun (Victoria)", "text": "Hopetoun \u00e8 una piccola citt\u00e0 (630 abitanti) a economia turistica dello Stato australiano di Victoria, facente parte dell'area amministrativa locale (LGA) denominata Yarriambiack Shire Council.\n\u00c8 situata nella parte nordoccidentale dello Stato, nella regione del Southern Mallee, a circa 395\u00a0km di distanza da Melbourne.\nLa citt\u00e0 prende il suo nome da John Hope, marchese di Linlithgow (1860-1908) che fu governatore dello stato di Victoria e primo governatore generale dell'Australia."}
{"id": "1338481", "revid": "729019", "url": "https://it.wikipedia.org/wiki?curid=1338481", "title": "Castle Point", "text": "Castle Point \u00e8 un borough dell'Essex, Inghilterra, Regno Unito, con sede a South Benfleet.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Benfleet e Canvey Island."}
{"id": "1338491", "revid": "729019", "url": "https://it.wikipedia.org/wiki?curid=1338491", "title": "Thurrock", "text": "Il borough di Thurrock \u00e8 un'autorit\u00e0 unitaria britannica della contea inglese di Essex.\nLo status attuale fa data al 1\u00ba aprile 1974 quando, con il Local Government Act 1972, il precedente distretto urbano divenne autorit\u00e0 unitaria.\nLa sede del \"borough\" \u00e8 Grays."}
{"id": "1338492", "revid": "125747432", "url": "https://it.wikipedia.org/wiki?curid=1338492", "title": "Dilsen-Stokkem", "text": "Dilsen-Stokkem \u00e8 una citt\u00e0 belga di circa 20.590 abitanti, situata nella provincia fiamminga del Limburgo belga."}
{"id": "1338494", "revid": "93556", "url": "https://it.wikipedia.org/wiki?curid=1338494", "title": "Tugrik mongolo", "text": "Il tugrik (in mongolo \u0442\u04e9\u0433\u0440\u04e9\u0433, trascrizione ufficiale \"t\u00f6gr\u00f6g\", pronunciato pressappoco \"tugruk\", codice ISO MNT, \"Tugrik\", \u20ae) \u00e8 la valuta ufficiale della Mongolia. Storicamente \u00e8 suddiviso in 100 \"m\u00f6ng\u00f6\" (\u043c\u04e9\u043d\u0433\u04e9, letteralmente \"argento\" o \"soldi\", pronunciato all'incirca \"mungh\").\nIl t\u00f6gr\u00f6g fu introdotto il 9 dicembre 1925 con lo stesso valore del rublo sovietico, quando il rublo o il t\u00f6gr\u00f6g valevano 18 grammi di argento. Il tugrik sostitu\u00ec il dollaro mongolo e divenne l'unica moneta a valore legale il 1\u00ba aprile 1928.\nMonete in m\u00f6ng\u00f6 non sono pi\u00f9 in circolazione dato il loro basso valore.\nMonete.\nLa struttura della monetazione del t\u00f6gr\u00f6g ha uno stretto legame con il rublo sovietico.\nLe monete del rublo erano coniate con i valori di 1, 2, 3, 5, 10, 15, 20 e 50 copechi e 1 rublo, mentre il t\u00f6gr\u00f6g aveva le monete da 1, 2, 5, 10, 15, 20 e 50 m\u00f6ng\u00f6 e un 1 t\u00f6gr\u00f6g; per una completa corrispondenza mancava quindi solo la moneta da 3 m\u00f6ng\u00f6. Queste somiglianze sono venute meno con la fine della Repubblica Popolare Mongola nel 1990 e con lo scoppio dell'inflazione.\nBanconote.\nCome le monete, le banconote del t\u00f6gr\u00f6g durante la Repubblica popolare di Mongolia erano molto simili al rublo sovietico. Le assomiglianze comprendono i colori, il disegno e i valori dei vari biglietti che erano 1, 3, 5, 10, 25, 50 e 100 t\u00f6gr\u00f6g. I colori erano:\nTutte le banconote erano stampate in Unione sovietica."}
{"id": "1338496", "revid": "123545788", "url": "https://it.wikipedia.org/wiki?curid=1338496", "title": "Southend-on-Sea", "text": "Southend-on-Sea \u00e8 una citt\u00e0 con status di borough e autorit\u00e0 unitaria dell'Essex (contea cerimoniale), Inghilterra, Regno Unito.\nL'autorit\u00e0 fu creata come autorit\u00e0 unitaria dal Local Government Act 1972, il 1\u00ba aprile 1974 dal precedente county borough di Southend-on-Sea.\n\u00c8 sede dell'importante aeroporto di Londra-Southend, oltre che del \"Southend Pier\", il pontile pi\u00f9 lungo al mondo.\nParrocchie.\nOltre alla citt\u00e0 capoluogo, nel distretto esiste la parrocchia civile di Leigh-on-Sea e le localit\u00e0 di Chalkwell, Eastwood, Prittlewell, Shoeburyness, Southchurch, Thorpe Bay e Westcliff-on-Sea."}
{"id": "1338497", "revid": "1543377", "url": "https://it.wikipedia.org/wiki?curid=1338497", "title": "Federazione calcistica della Slovacchia", "text": "La Federazione calcistica slovacca (in slovacco \"Slovensk\u00fd futbalov\u00fd zv\u00e4z\", abbreviato in SFZ) \u00e8 l'organo che governa il calcio in Slovacchia. Si occupa dell'organizzazione del campionato, della coppa nazionale e pone sotto la propria egida la Nazionale slovacca. Ha sede a Bratislava.\nLa federazione fu fondata nel 1938, un anno prima dell'invasione della Cecoslovacchia da parte dei nazisti. Dopo tale invasione essi dissolsero la Cecoslovacchia e formarono il Protettorato di Boemia e Moravia e la Repubblica Slovacca, che tuttavia risultava essere uno stato fantoccio.\nDopo la proclamazione della Repubblica Slovacca la federazione slovacca diede vita alla propria nazionale e al proprio campionato di calcio.\nL'attivit\u00e0 della federazione cess\u00f2 nel 1945 con la ricostituzione della Cecoslovacchia alla fine della seconda guerra mondiale.\nNel 1993, con la definitiva dissoluzione del paese, la federazione riprese la sua attivit\u00e0. Nello stesso anno si affili\u00f2 all'UEFA, mentre l'anno successivo si affili\u00f2 alla FIFA.\nL'attuale presidente \u00e8 Franti\u0161ek Laurinec.\nOrigini.\nLa FIFA, ma non l'UEFA, considera la federazione slovacca come erede della federazione cecoslovacca assieme alla federazione ceca, per cui secondo la FIFA la federazione slovacca \u00e8 stata fondata nel 1901 (anno di fondazione della federazione cecoslovacca), si \u00e8 iscritta alla FIFA nel 1907 (anno di iscrizione alla FIFA da parte della federazione cecoslovacca) e si \u00e8 iscritta all'UEFA nel 1954 (anno di iscrizione all'UEFA da parte della federazione cecoslovacca)."}
{"id": "1338501", "revid": "78273", "url": "https://it.wikipedia.org/wiki?curid=1338501", "title": "NP-hard", "text": ""}
{"id": "1338506", "revid": "33751", "url": "https://it.wikipedia.org/wiki?curid=1338506", "title": "Federazione calcistica slovacca", "text": ""}
{"id": "1338510", "revid": "34928", "url": "https://it.wikipedia.org/wiki?curid=1338510", "title": "Militari", "text": ""}
{"id": "1338512", "revid": "834", "url": "https://it.wikipedia.org/wiki?curid=1338512", "title": "Q3a", "text": ""}
{"id": "1338514", "revid": "33751", "url": "https://it.wikipedia.org/wiki?curid=1338514", "title": "Football Federation of Georgia", "text": ""}
{"id": "1338515", "revid": "33751", "url": "https://it.wikipedia.org/wiki?curid=1338515", "title": "The Irish Football Association", "text": ""}
{"id": "1338516", "revid": "33751", "url": "https://it.wikipedia.org/wiki?curid=1338516", "title": "Koninklijke Nederlandsche Voetbalbond", "text": ""}
{"id": "1338517", "revid": "98077", "url": "https://it.wikipedia.org/wiki?curid=1338517", "title": "Strofe", "text": ""}
{"id": "1338518", "revid": "33751", "url": "https://it.wikipedia.org/wiki?curid=1338518", "title": "Ceskomoravsky Fotbalovy Svaz", "text": ""}
{"id": "1338519", "revid": "33751", "url": "https://it.wikipedia.org/wiki?curid=1338519", "title": "Slovensky Futbalovy Zuaz", "text": ""}
{"id": "1338521", "revid": "33751", "url": "https://it.wikipedia.org/wiki?curid=1338521", "title": "Svenska Fotbollf\u00f6rbundet", "text": ""}
{"id": "1338522", "revid": "33751", "url": "https://it.wikipedia.org/wiki?curid=1338522", "title": "T\u00fcrkiye Futbol Federasyonu", "text": ""}
{"id": "1338523", "revid": "110157", "url": "https://it.wikipedia.org/wiki?curid=1338523", "title": "Millerovo", "text": "Millerovo (in alfabeto cirillico: \u041c\u0438\u0301\u043b\u043b\u0435\u0440\u043e\u0432\u043e) \u00e8 una citt\u00e0 della Russia europea meridionale, nell'oblast' di Rostov, 218 km a nord del capoluogo Rostov sul Don, sulle rive del fiume \"Glubokaja\"; \u00e8 capoluogo del Millerovskij rajon.\nFondata nel 1786, ottenne lo \"status\" di citt\u00e0 nel 1926.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1338528", "revid": "33751", "url": "https://it.wikipedia.org/wiki?curid=1338528", "title": "Federa\u0163ia Moldoveneasc\u0103 de Fotbal", "text": ""}
{"id": "1338529", "revid": "33751", "url": "https://it.wikipedia.org/wiki?curid=1338529", "title": "Football Union of Russia", "text": ""}
{"id": "1338531", "revid": "634034", "url": "https://it.wikipedia.org/wiki?curid=1338531", "title": "Asimbolia", "text": " \nCon asimbolia si intende il deficit funzionale neuropsicologico relativo all'incapacit\u00e0 parziale o totale di accedere alla funzione di referenza simbolica degli oggetti o degli atti comunicativi.\nCome altri deficit neuropsicologici, pu\u00f2 derivare da specifiche lesioni dell'encefalo (traumatiche, tumorali, infettive, vascolari, neurodegenerative, etc.)\nDescrizione e diagnosi differenziale.\nIl soggetto affetto da \"asimbolia\", in termini generali, non riesce ad associare correttamente dei significanti (atti comunicativi, testo scritto, oggetti di valore simbolico, etc.) al loro significato.\nSi deve per\u00f2 distinguere il mancato riconoscimento di un oggetto o del suo significato dovuti ad asimbolia, da quelli legati invece a forme di agnosia (legate ad un deficit di sintesi neurocognitiva centrale nella percezione degli stimoli sensoriali complessi, e del loro conseguente significato funzionale e pragmatico), o da quelle di anomia (che sono caratterizzate dal corretto riconoscimento centrale dell'oggetto e della sua valenza di significante, ma dall'incapacit\u00e0 di associarvi cognitivamente e linguisticamente il nome relativo)."}
{"id": "1338532", "revid": "33751", "url": "https://it.wikipedia.org/wiki?curid=1338532", "title": "Federa\u00e7\u00e3o Portuguesa de Futebol", "text": ""}
{"id": "1338534", "revid": "33751", "url": "https://it.wikipedia.org/wiki?curid=1338534", "title": "Nogometna Zveza Slovenije", "text": ""}
{"id": "1338541", "revid": "599013", "url": "https://it.wikipedia.org/wiki?curid=1338541", "title": "MTV Movie Awards 1995", "text": "La 4\u00aa edizione degli MTV Movie Awards si \u00e8 svolta il 10 giugno 1995 ai Warner Bros. Studios di Burbank, California, ed \u00e8 stata presentata da Jon Lovitz e Courteney Cox.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1338543", "revid": "287204", "url": "https://it.wikipedia.org/wiki?curid=1338543", "title": "\u00cdriel F\u00e1id", "text": "Irial F\u00e1id (\"il Profeta\") era il figlio pi\u00f9 giovane di \u00c9rim\u00f3n, avuto dalla moglie Tea, secondo le leggende medievali irlandesi e alla tradizione storica, divenne re supremo dell'Irlanda dopo aver ucciso \u00c9r, Orba, Fer\u00f3n e Fergna, figli \u00c9ber Finn, nella battaglia di Cul Martha, come vendetta del fatto che avevano ucciso i suoi fratelli, Luigne e Laigne. Regn\u00f2 per dieci anni, combattendo quattro battaglie contro i Fomoriani e realizzando molte opere, dopodich\u00e9 mor\u00ec a Mag Muaide. A lui successe il figlio Ethriel. Secondo \"Lebor Gab\u00e1la \u00c9renn\" mor\u00ec durante il regno di Tautane in Assiria (1191-1182 a.C. secondo il \"Chronicon\") di san Gerolamo. Geoffrey Keating, invece, data il suo regno dal 1269 al 1259 a.C., mentre gli \"Annali dei Quattro Maestri\" dal 1681 al 1671 a.C.."}
{"id": "1338544", "revid": "1833487", "url": "https://it.wikipedia.org/wiki?curid=1338544", "title": "Coppetta", "text": "La coppetta \u00e8 un dolce tipico della Valtellina.\nLa coppetta \u00e8 un dolce a base di ostie, miele e noci e viene prodotto e venduto prevalentemente in autunno. \u00c8 il dolce tipico che si preparava in occasione della festa di Sondalo in onore a sant'Agnese."}
{"id": "1338550", "revid": "110157", "url": "https://it.wikipedia.org/wiki?curid=1338550", "title": "Live from Uranus", "text": "Live from Uranus \u00e8 un raro mini-album uscito solo in Giappone nel gruppo ska punk statunitense Less Than Jake. Contiene le versioni \"live\" di alcune canzoni tratte dai dischi \"Losing Streak\", \"Pezcore\" e \"Goodbye Blue and White\". L'album \u00e8 stato registrato al Water Street Music Hall di Rochester nel 1997 e pubblicato dalla Capitol Records."}
{"id": "1338567", "revid": "1305772", "url": "https://it.wikipedia.org/wiki?curid=1338567", "title": "Villa Reale", "text": "L'espressione Villa Reale si pu\u00f2 riferire a:"}
{"id": "1338569", "revid": "1266208", "url": "https://it.wikipedia.org/wiki?curid=1338569", "title": "Angelo Franzosi", "text": "Biografia.\nEbbe diversi soprannomi: detto \"Nani\", era chiamato anche \"Camomilla\" dai compagni di squadra per via dell'emozione che lo tormentava prima delle partite e che calmava solo a base di decotti. Un altro appellativo che lo accompagn\u00f2 in carriera era quello di \"Gatto Nero\", che gli fu dato dai tifosi per le sue qualit\u00e0 acrobatiche e per la maglia nera che indossava quando militava nella compagine interista.\nCaratteristiche tecniche.\nPortiere considerato sicuro e affidabile tra i pali, per sua stessa ammissione preferiva la presa alla respinta; non era altrettanto abile nelle uscite.\nCarriera.\nCalciatore.\nClub.\nDopo l'esordio nei ragazzi dell'Ausonia entr\u00f2 a quattordici anni nell'Ambrosiana-Inter, con cui esord\u00ec in prima squadra nel 1941, ventenne, contro il Bologna; l'Ambrosiana-Inter vinse, e Franzosi divenne titolare inamovibile.\nNel 1949 fu il primo giocatore nerazzurro a indossare la fascia di capitano, da poco introdotta dalla Federazione. Difese la porta interista per un decennio, prima di passare al Genoa, squadra con cui gioc\u00f2 per cinque stagioni ottenendo una promozione in Serie A nel 1952-1953. Con i \"Grifoni\" disput\u00f2 la sua ultima partita in Serie A il 18 settembre 1955 contro il Bologna, unica presenza di quel campionato che lo vide riserva dopo quattro anni da titolare. Concluse la propria carriera al Lecco, con cui ottenne la promozione in Serie B nel campionato 1956-1957.\nNazionale.\nEsordisce nella Nazionale giovanile il 6 marzo 1942, nella vittoria per 3-0 contro l'Ungheria. Conta anche 2 presenze in Nazionale maggiore, dove esordisce il 9 novembre 1947 in -Italia 5-1, sostituendo nei 12 minuti finali il portiere titolare Lucidio Sentimenti. Anche la seconda presenza, due anni dopo, \u00e8 contro la formazione austriaca, nella vittoria per 3-1 del 22 maggio 1949.\nAllenatore.\nInizi\u00f2 la carriera di allenatore affiancando Camillo Achilli sulla panchina del Lecco e dell'Alessandria, che allen\u00f2 successivamente nel 1963-1964. Sul finire degli anni Cinquanta aveva allenato nelle serie minori lombarde Morbegnese e Mobilieri di Bovisio Masciago. In seguito, dopo poco pi\u00f9 di una stagione al Sondrio e una alla Pro Vercelli, in compagnia di Achilli approd\u00f2 al , di cui fu allenatore in seconda di Bruno Arcari nel campionato di serie C 1970-1971. In seguito alle dimissioni di Arcari, gli subentr\u00f2 alla guida della prima squadra conducendola alla salvezza. Fu riconfermato per le due stagioni successive come vice di Tino Molina e successivamente di Giancarlo Cella.\nIn seguito guid\u00f2 la Solbiatese in Serie D e le giovanili del Legnano, nel 1978-1979."}
{"id": "1338572", "revid": "92723", "url": "https://it.wikipedia.org/wiki?curid=1338572", "title": "Borba (quotidiano)", "text": "Borba \u00e8 una testata giornalistica che viene pubblicata a Belgrado. Fu il quotidiano ufficiale delle Lega dei Comunisti di Jugoslavia dal 1945 al 1991.\nLe origini e la propaganda partigiana.\nBorba (letteralmente, \u201cLa Lotta\u201d) inizi\u00f2 le sue pubblicazioni a Zagabria nel 1922, ai tempi del Regno dei Serbi Croati e Sloveni (SHS). Fino al '45 fu l'organo principale della propaganda dell'allora illegale Partito Comunista Jugoslavo (KPJ). \nIl quotidiano divenne un cardine per l'azione del KPJ e della Repubblica di U\u017eice. Nel 1941 nelle sue file entr\u00f2 Milovan \u0110ilas, che Tito aveva nominato come responsabile della propaganda del Partito. \nDopo la caduta della Repubblica di U\u017eice, il foglio di partito venne stampata nel villaggio di Drinici, al confine tra l'attuale Bosnia e la Croazia.\nIl giornale ufficiale dello SKJ.\nDopo la seconda guerra mondiale e la Guerra partigiana, la sede della testata venne spostata a Belgrado. Nel 1948 un articolo di fondo scritto da Jasha Levi dava notizia della rottura tra Tito e Stalin. Dopo il 1948 il giornale venne pubblicato simultaneamente anche a Zagabria. Per lungo tempo Borba altern\u00f2 pagine in caratteri cirillici con pagine in caratteri latini.\nUn episodio chiave della politica jugoslava nonch\u00e9 della storia del quotidiano fu il processo a Milovan \u0110ilas e Vladimir Dedijer del 1956.\nOggi.\nDopo la Guerra civile jugoslava la Serbia eredit\u00f2 gran parte delle istituzioni della Repubblica federale socialista di Jugoslavia. In questo processo rientrarono anche quotidiani come Borba e Politika. \nNell'odierno panorama della stampa serba il quotidiano occupa una posizione defilata. Ne rimane tuttavia un'immagine storica.\nCollegamenti esterni.\nSito ufficiale"}
{"id": "1338579", "revid": "1161730", "url": "https://it.wikipedia.org/wiki?curid=1338579", "title": "XXXI Olimpiade", "text": ""}
{"id": "1338583", "revid": "298229", "url": "https://it.wikipedia.org/wiki?curid=1338583", "title": "XXXII Olimpiade", "text": ""}
{"id": "1338586", "revid": "287204", "url": "https://it.wikipedia.org/wiki?curid=1338586", "title": "Gerard Larrousse", "text": ""}
{"id": "1338589", "revid": "226458", "url": "https://it.wikipedia.org/wiki?curid=1338589", "title": "Open Source Software CD", "text": "Open Source Software CD \u00e8 stata una collezione di circa 150 software open-source per Microsoft Windows. Conteneva programmi di sviluppo software, ricreativi e giochi, Internet, multimedia, produttivit\u00e0/ufficio, sicurezza, editor testo, e utilities varie. L'ultimo aggiornamento \u00e8 stato nel dicembre 2005, e non \u00e8 pi\u00f9 disponibile per il download."}
{"id": "1338591", "revid": "3082", "url": "https://it.wikipedia.org/wiki?curid=1338591", "title": "Proba Falconia", "text": ""}
{"id": "1338593", "revid": "78273", "url": "https://it.wikipedia.org/wiki?curid=1338593", "title": "Gruppo dei Democratici di Centro", "text": ""}
{"id": "1338611", "revid": "767487", "url": "https://it.wikipedia.org/wiki?curid=1338611", "title": "Vito Bratta", "text": "Conclusa l'esperienza con i White Lion, Bratta nel 1992 fece parte dell'album omonimo del progetto CPR (Coven, Pitrelli, Reilly), per poi ritirarsi a vita privata dal 1994. Da quel momento di Vito Bratta non si seppe pi\u00f9 nulla fino all'intervista di Eddie Trunk del 16 febbraio 2007, nella quale Bratta chiar\u00ec i motivi del suo ritiro dalle scene e le prospettive per il futuro. A rompere il silenzio musicale durato 15 anni, nell'aprile 2007 Bratta fece la sua prima riapparizione musicale pubblica di due serate al L'Amour Reunion Shows a New York.\nStile.\nLo stile chitarristico di Vito Bratta \u00e8 essenzialmente riconducibile all'influenza di Eddie van Halen, molto in voga negli anni ottanta, e seguita anche da altri chitarristi come Reb Beach e Nuno Bettencourt. In particolare, questa si dispiega nell'utilizzo di arrangiamenti compositi nell'accompagnamento in luogo dei power chord comunemente usati nell'heavy metal, e cio\u00e8 attraverso l'impiego di accordi completi, di arpeggi e di triadi arpeggiate suonate in stoppato intervallate da brevi frasi melodiche (come per esempio nell brano \"Hungry\" dall'album \"Pride\"). L'aspetto pi\u00f9 caratteristico delle parti soliste di Bratta, invece, \u00e8 il frequente utilizzo del tapping per creare fluide linee melodiche, intervallate da arpeggi suonati con lo sweep picking e da suoni particolari creati con l'uso della leva del vibrato (whammy bar). Nei dischi \"Big Game\" e \"Mane Attraction\", Vito Bratta utilizza anche una chitarra Steinberger GM con lo speciale ponte Trans-Trem, che permette di alzare o abbassare l'intera accordatura della chitarra con un semplice movimento della leva. Ci\u00f2 consente una maggiore variet\u00e0 nell'altezza delle note suonate. Un ottimo esempio di questo nuovo strumento sonoro \u00e8 contenuto nell'assolo del brano \"Little Fighter\" (dall'album \"Big Game\"), in cui Bratta alza l'accordatura di un semitono da Mi a Fa. Anche questa idea, tuttavia, deriva dagli esperimenti gi\u00e0 compiuti da Eddie van Halen nell'album \"5150\". Dunque, seppure iscrivibile nel solco di una corrente stilistica molto in voga nel periodo, lo stile chitarristico di Vito Bratta si presenta come particolare e creativo, improntato alla melodia e ricercato nella costruzione di arrangiamenti ed assoli. Proprio come la sua principale influenza, Eddie van Halen, anche Bratta \u00e8 un chitarrista al servizio della canzone e del gruppo, piuttosto che un virtuoso fine a s\u00e9 stesso."}
{"id": "1338620", "revid": "1632387", "url": "https://it.wikipedia.org/wiki?curid=1338620", "title": "Brother Beyond", "text": "I Brother Beyond sono stati una boy band britannica pop / rock / dance minore, che ha ottenuto qualche grande successo, su formato singolo, tra la fine degli anni ottanta e l'inizio degli anni novanta.\nBiografia.\nLa carriera musicale dei Brother Beyond pu\u00f2 essere facilmente ricostruita, leggendo le riviste per teenager del relativo periodo, soprattutto quelle inglesi, in particolare \"Smash Hits\" e \"Number One\", e consultando la biografia e discografia della band sul sito ufficiale di Nathan Moore, che resta comunque l'unica fonte ufficiale, nonch\u00e9 la pi\u00f9 attendibile; quanto alle posizioni raggiunte dai vari singoli nella relativa classifica inglese, queste possono essere verificate nel libro \"British Hit Singles\" di Paul Gambaccini, Tim Rice e Jonathan Rice. I primi quattro singoli del gruppo, \"I Should Have Lied\", \"How Many Times\", \"Chain-Gang Smile\" (prodotta da Don Was dei Was Not Was) e una prima versione di \"Can You Keep a Secret?\" (di cui un remix successivo raggiunger\u00e0 la Top 30 britannica) sono stati tutti composti da due membri della band, Eg White (in s\u00e9guito sostituito dal batterista Steve Alexander, gi\u00e0 turnista nei concerti dal vivo dei Brother Beyond) e Carl Fysh, ed eseguiti insieme dal gruppo, idealmente guidato dal cantante Nathan Moore (anche se quest'ultimo non ha mai preso parte al processo compositivo, n\u00e9 ha mai suonato alcuno strumento, in nessun brano). Nessuno di questi singoli \u00e8 riuscito ad entrare nella UK Top 50: tutti e quattro sono stati soltanto dei successi minori nella UK Top 75.\nAd un certo punto, ci fu una specie di asta di beneficenza, nella quale la casa discografica della band, la EMI (che, tra l'altro, aveva lanciato un ultimatum al quartetto, praticamente obbligandoli ad avere successo col loro quinto singolo, pena il licenziamento dall'etichetta), pag\u00f2 20.000 sterline al trio di produttori britannico Stock, Aitken &amp; Waterman (SAW), affinch\u00e9 questi realizzassero un brano per uno degli acts dell'etichetta. La EMI sugger\u00ec la band femminile The Belle Star's, ma i Brother Beyond avevano gi\u00e0 avuto modo di incontrare Pete, Mike e Matt presso il loro studio, e i tre espressero il desiderio di lavorare con loro. La prima canzone di queste sessions ad essere pubblicata fu \"The Harder I Try\", che raggiunse il numero 2, bloccata soltanto dalla hit di Phil Collins, \"A Groovy Kind of Love\", che vendette milioni di copie. \"The Harder I Try\" contiene un famoso campionamento dell'introduzione di batteria del brano \"This Old Heart of Mine\" del gruppo The Isley Brothers, e difatti il pezzo \u00e8 in perfetto stile Motown, cos\u00ec come il successivo, \"He Ain't No Competition\", che arriv\u00f2 fino al numero 6. La versione 12\" di quest'ultimo pezzo raggiunse addirittura la vetta della classifica high-energy, nell'ottobre del 1988, dove rimase finch\u00e9 non fu spodestato dalla cover di Samantha Fox di \"I Only Wanna Be with You\", anche questa prodotta da SAW. Gli ultimi successi rilevanti ottenuti dai Brother Beyond sono stati due remix di altrettanti brani tratti dal loro primo album, \"Be My Twin\", al numero 14, e \"Can You Keep a Secret?\", al numero 22. Tutti questi singoli, compresi i primi, mai entrati in classifica, furono tratti tutti dalle due edizioni dell'album \"Get Even\".\nI singoli seguenti non hanno riscosso gli stessi consensi, con \"Drive On\", dal loro secondo album, che si \u00e8 fermata al numero 39, la title-track \"Trust\" al numero 53, e una cover della ballata del gruppo The Three Degrees, \"When Will I See You Again?\", che non \u00e8 andata oltre il numero 43. Dopo una pausa di un anno, la band ha ottenuto un successo isolato negli USA con il nuovo brano, \"The Girl I Used to Know\", e un ultimo piazzamento nella classifica inglese, al numero 48, ma al singolo, di fatto ultima pubblicazione inedita del quartetto, non segu\u00ec mai alcun terzo album.\nDi fatto, i Brother Beyond hanno pubblicato due soli album, \"Get Even\" (1988) e \"Trust\" (1989), prima di sciogliersi nel 1991. \"Get Even\" \u00e8 stato per\u00f2 pubblicato due volte: nella prima edizione, figurava ancora Eg White alla batteria (uscito dal gruppo per formare il duo Eg and Alice), poi rimpiazzato da Steve Alexander nella seconda; la seconda edizione comprendeva invece i due citati brani di SAW, \"The Harder I Try\" e \"He Ain't No Competition\", in sostituzione di due tracce scritte dagli stessi membri della band, \"Somebody Somewhere\" e \"Sunset Bars\", mai pi\u00f9 riproposte in seguito, e una versione leggermente remixata (soprattutto nel middle) del pezzo di apertura, \"Be My Twin\", che, in quest'ultima versione alternativa, fu pubblicato come singolo, dopo \"He Ain't No Competition\". Le due edizioni dell'album (distinte anche da due diverse copertine: uno sfondo verde scuro per la prima, e uno bianco per la seconda) hanno complessivamente prodotto 8 singoli, nonch\u00e9 un'antologia live in VHS, della durata di 57 minuti, intitolata \"Brother Beyond - The Get Even Tour - Live 1989\", pubblicata, per\u00f2, due anni dopo, nel 1991. Nel 2005, invece, quasi 15 anni dopo lo scioglimento, \u00e8 finalmente uscita la prima raccolta di singoli, \"The Very Best of Brother Beyond\", che riunisce, in un'unica sede, tutti i pi\u00f9 grandi successi della band, compreso il singolo con cui, quasi 15 anni prima, il gruppo aveva preso congedo dal suo pubblico, \"The Girl I Used to Know\", che, fino ad allora, era apparsa solo nella versione americana dell'album \"Trust\", pubblicato con una copertina completamente diversa da quella inglese.\nAttivit\u00e0 dei componenti dopo i Brother Beyond.\nIl cantante solista, Nathan Moore, ha continuato a cantare in un'altra boy band, World Apart, riscuotendo un successo enorme, durato alcuni anni, in Francia, e un discreto successo in altri paesi europei, soprattutto Spagna, Polonia e Germania, realizzando diversi brani, con il nuovo gruppo, nelle varie lingue locali, tra cui una cover di \"She Loves You\" dei Beatles, in tedesco, intitolata \"Sie Liebt Dich\". Recentemente, ha lavorato come manager per molti altri artisti, tra cui Jessica Garlick, anche se ha da poco dichiarato di aver notevolmente ridotto la rosa dei suoi pupilli. Ha anche partecipato, in veste di concorrente, alla trasmissione musicale su ITV, \"Hit Me Baby One More Time\" (una specie di \"Music Farm\" anglosassone), e si \u00e8 fatto una brutta reputazione per aver collaborato alla creazione di un altro programma televisivo, \"Totally Scott-Lee\", condotto da Lisa Scott-Lee e trasmesso su MTV.\nIl batterista, Steve Alexander, ha suonato in tourn\u00e9e con i Duran Duran, per sei anni, prima di iniziare la carriera solista.\nIl tastierista e compositore, Carl Fysh, adesso lavora per un'agenzia di PR a Londra, ed \u00e8 diventato il manager del duo maschile dei Fierce Girl.\nAl momento, il chitarrista, David White, sta studiando belle arti al Central St Martin's College a Londra. Inoltre, ha organizzato una serie di mostre, dove ha esibito i propri dipinti, in varie parti dell'Inghilterra e in Israele.\nIl primo bassista, invece, Eg White, che aveva anche scritto gran parte dei brani di \"Get Even\", una volta lasciati i Brother Beyond, former\u00e0 il duo Eg and Alice, incidendo un solo album, prima di intraprendere anche lui la carriera solista, anch'essa subito abbandonata, in favore di una pi\u00f9 soddisfacente attivit\u00e0 di compositore per altri artisti, tra cui Natalie Imbruglia e Joss Stone, e soprattutto Will Young, per il quale scriver\u00e0 il brano \"Leave Right Now\", con cui vincer\u00e0 il prestigioso premio Ivor Novello."}
{"id": "1338622", "revid": "767487", "url": "https://it.wikipedia.org/wiki?curid=1338622", "title": "Il presidio - Scena di un crimine", "text": "Il presidio - Scena di un crimine (\"The Presidio\") \u00e8 un film del 1988, diretto da Peter Hyams e interpretato da Sean Connery.\nTrama.\nUna donna poliziotto, nel suo giro di ronda, viene attirata da rumori sospetti nel Presidio di San Francisco e qui viene uccisa. Del caso viene incaricato l'ispettore di polizia Jay Austin, mentre all'interno del presidio indaga il colonnello Caldwell della polizia militare.\nI due non vanno d'accordo per via di vecchie ruggini quando Austin, agli ordini del colonnello, arrest\u00f2 un militare di alto grado, Paul Lawrence, ancora in forza al presidio. A complicare le cose ci si mette anche l'adorata e ribelle figlia del colonnello, Donna, che si innamora di Austin.\nA poco a poco, attraverso le indagini si riesce a scoprire un commercio clandestino di diamanti in cui \u00e8 coinvolto Lawrence."}
{"id": "1338633", "revid": "1728", "url": "https://it.wikipedia.org/wiki?curid=1338633", "title": "Beppe devalle", "text": ""}
{"id": "1338634", "revid": "86343", "url": "https://it.wikipedia.org/wiki?curid=1338634", "title": "Governance dualistica", "text": ""}
{"id": "1338642", "revid": "729019", "url": "https://it.wikipedia.org/wiki?curid=1338642", "title": "North Warwickshire", "text": "Il North Warwickshire \u00e8 un distretto del Warwickshire, Inghilterra, Regno Unito, con sede ad Atherstone.\nIl distretto fu creato con il Local Government Act 1972, il 1\u00ba aprile 1974 dalla fusione del Distretto rurale di Atherstone e parte del Distretto rurale di Meriden."}
{"id": "1338649", "revid": "767487", "url": "https://it.wikipedia.org/wiki?curid=1338649", "title": "Nuneaton and Bedworth", "text": "Nuneaton and Bedworth \u00e8 un borough del Warwickshire, Inghilterra, Regno Unito, con sede a Nuneaton.\nNota come distretto di Woodspring prima del 1996, l'autorit\u00e0 fu creata con il Local Government Act 1972, il 1\u00ba aprile 1974 dalla fusione del municipal borough di Nuneaton col distretto urbano di Bedworth."}
{"id": "1338650", "revid": "212348", "url": "https://it.wikipedia.org/wiki?curid=1338650", "title": "Larry Craig", "text": ""}
{"id": "1338654", "revid": "1243", "url": "https://it.wikipedia.org/wiki?curid=1338654", "title": "Ferrovie Turistiche Italiane", "text": ""}
{"id": "1338656", "revid": "1005847", "url": "https://it.wikipedia.org/wiki?curid=1338656", "title": "Nuova Democrazia", "text": "Nuova Democrazia (in greco \u039d\u03ad\u03b1 \u0394\u03b7\u03bc\u03bf\u03ba\u03c1\u03b1\u03c4\u03af\u03b1 - N\u0394, Nea Dimokratia - ND; AFI: ) \u00e8 un partito politico greco di centro-destra e destra d'ispirazione conservatrice.\nIl partito \u00e8 stato fondato da K\u014dnstantinos Karamanl\u012bs nel 1974.\nA livello internazionale il partito aderisce all'Internazionale Democratica Centrista e all'Unione Democratica Internazionale; a livello europeo aderisce al Partito Popolare Europeo e i suoi europarlamentari risiedono nel Gruppo del Partito Popolare Europeo.\nStoria.\nND \u00e8 stato fondato nel 1974 da K\u014dnstantinos Karamanl\u012bs, gi\u00e0 primo ministro dal 1955 al 1963. ND vinse le prime elezioni del dopo dittatura, grazie ad una campagna improntata alla stabilit\u00e0 e ad evitare il rischio del ritorno della dittatura. ND venne immaginato da Karamanlis come un partito di destra liberale, ma disponibile ad un intervento dello Stato per assicurare politiche di giustizia sociale.\nAlle elezioni del 1977, con il 41% dei voti, ND si riconferm\u00f2, anche se di poco, primo partito. I governi di Karamanlis si caratterizzarono per l'avvicinamento alla NATO, il tentativo di risolvere l'occupazione turca di Cipro Nord e per l'ingresso del Paese nella CEE. Nel 1980, Karamanlis si ritir\u00f2. Il suo successore, Ge\u014drgios Rall\u012bs, fu sconfitto alle elezioni parlamentari del 1981 dal PASOK guidato da Andreas Papandreou.\nLa Grecia entr\u00f2 nella Comunit\u00e0 Europea nel 1981, ma Karamanlis fu criticato dall'opposizione, contraria all'ingresso nella CEE, per non aver indetto un referendum. Alle elezioni europee del 17 giugno 1984 ND fu nuovamente sconfitta ottenendo soltanto 9 dei 24 seggi assegnati alla Grecia nel Parlamento Europeo.\nND torn\u00f2 al potere in coalizione con un partito tradizionalmente di sinistra (Coalizione della Sinistra, dei Movimenti e dell'Ecologia), all'interno del quale c'era il Partito Comunista) nel 1989, il primo Ministro era Tzann\u012bs Tzannetak\u012bs. Quindi, partecip\u00f2 al Governo di grande coalizione di Xenophon Zolotas dal novembre del 1989 all'aprile del 1990. Infine, and\u00f2 al governo con Konstantinos Mitsotakis.\nAlle elezioni del 1993 e del 1996, ND non raggiunse neanche il 40% dei consensi. A quelle del 2000 ND ottenne il 42,7% tallonando, cos\u00ec, il PASOK, che nonostante appena l'1% dei voti in pi\u00f9, conquist\u00f2 ben 23 seggi in pi\u00f9. Dal 2003, comunque, ND \u00e8 stato avanti nei sondaggi rispetto al PASOK. Nel gennaio 2004 Costas Simitis si dimise e indisse le elezioni per il 7 marzo nelle quali Costas Karamanlis affront\u00f2 George Papandreu, nuovo leader del PASOK. Karamanlis vinse divenendo il primo capo del Governo di centro-destra dopo 11 anni.\nAlle elezioni parlamentari del 2007 ND ha ottenuto il 41,8% dei voti, conquistando 152 seggi, 2 in pi\u00f9 della maggioranza. ND ha, in tal modo, mantenuto la guida del governo, nonostante le forti polemiche suscitate dalla cattiva gestione della crisi degli incendi boschivi dell'estate precedente. Due anni dopo per\u00f2, Karamanlis, travolto da alcuni scandali e dalla crisi, si dimette e annuncia elezioni parlamentari del 2009, nelle quali il partito viene sconfitto dal PASOK. A Karamanlis succede Ant\u014dn\u012bs Samaras.\nNel 2010 viene espulsa dal partito l'ex ministro degli Esteri Dora Mpakogiannis, favorevole alle misure economiche d'austerit\u00e0 per affrontare la crisi economica della Grecia, che fonda un proprio partito, l'Alleanza Democratica, il quale si \u00e8 disciolto nel maggio 2012. Con le elezioni parlamentari del maggio 2012, Nuova Democrazia risulta essere il partito di maggioranza relativa: con il voto popolare ottiene infatti 58 seggi, a cui poi ne vengono aggiunti 50 in virt\u00f9 del premio di maggioranza previsto dalla legge elettorale greca al partito che ha ricevuto pi\u00f9 voti.\nAnt\u014dn\u012bs Samaras viene cos\u00ec incaricato dal Presidente della Repubblica Karolos Papoulias di formare il nuovo governo; l'unico partito presente in Parlamento che sosterrebbe le riforme pro-Europa \u00e8 il PASOK ma ha attualmente solo 41 seggi che, sommati ai 108 di ND, arriverebbero a 149 su 300, insufficienti per garantire stabilit\u00e0 ad un futuro governo. Gli altri partiti di sinistra (SYRIZA, KKE e DIMAR) sono da sempre contrari alle riforme imposte dall'Unione europea; lo stesso si pu\u00f2 dire per i partiti di estrema destra come ANEL e Alba Dorata.\nIn questa difficile situazione Ant\u014dn\u012bs Samaras, dopo un giorno di consultazioni, rimette il suo incarico nelle mani del Presidente della Repubblica. Dopo che anche gli altri tentativi falliscono, la Grecia torna alle urne un mese dopo. Alle elezioni parlamentari del giugno 2012, ND ottiene 129 seggi e Samaras riesce a formare un governo con il sostegno di PASOK e DIMAR.\nAlle elezioni europee del 2014 il partito viene sconfitto da SYRIZA, principale partito d'opposizione, che diventa il primo partito di Grecia con il 26,6% contro il 22,7% di ND che ottiene soltanto 5 eurodeputati contro gli 8 uscenti (rispetto alle Politiche 2012 il principale partito di Governo passa dal 29,7% al 22,7% perdendo 7 punti percentuali e da 1.825.497 voti a 1.295.967 perdendo quasi 500.000 voti mentre rispetto alle precedenti Europee 2009 il partito passa dal 32,3% al 22,7% perdendo 10 punti percentuali e da 1.655.636 voti a 1.295.967 perdendone oltre 300.000).\nAlle elezioni parlamentari del gennaio 2015 Nuova Democrazia perde la competizione elettorale contro Syriza di Alex\u012bs Tsipras, ottenendo il 27,81% dei voti e 76 seggi, e dopo la vittoria del no nel referendum consultivo di luglio sull'approvazione del piano dei creditori internazionale, Samaras si dimette da leader del partito lasciando il posto a Vangel\u012bs Meimarak\u012bs.\nAlle elezioni di settembre 2015, a seguito delle dimissioni di Alex\u012bs Tsipras da Primo Ministro il partito ottiene 75 seggi, pari al 28,1% dei voti.\nil partito ottiene il 33% dei voti alle elezioni europee 2019. Fa campagne su questioni nazionalistiche criticando l'accordo di Prespa sul nome della Macedonia e le politiche di accoglienza degli esuli. In particolare, \u00e8 riuscito a riconquistare i voti che erano andati ad Alba Dorata."}
{"id": "1338659", "revid": "767487", "url": "https://it.wikipedia.org/wiki?curid=1338659", "title": "Rugby (borough)", "text": "Rugby \u00e8 un borough del Regno Unito, nella contea inglese del Warwickshire.\nIl suo capoluogo \u00e8 l'omonima citt\u00e0, nota per avere dato i natali al gioco del rugby.\nNota come Distretto di Woodspring prima del 1996, l'autorit\u00e0 fu creata con il Local Government Act 1972 il 1\u00ba aprile 1974 dalla fusione del \"borough\" di Rugby con l'omonimo distretto rurale."}
{"id": "1338661", "revid": "22414", "url": "https://it.wikipedia.org/wiki?curid=1338661", "title": "MICQ", "text": ""}
{"id": "1338663", "revid": "287204", "url": "https://it.wikipedia.org/wiki?curid=1338663", "title": "Mike Crapo", "text": "Biografia.\nDiplomatosi alla Idaho Falls Hogh School nel 1969, ha successivamente conseguito due lauree, una in Scienze politiche presso la Brigham Young University nel 1973 ed una in Legge all'Universit\u00e0 di Harvard nel 1977.\nLa sua carriera politica ha inizio come membro dell'organizzazione locale del Partito Repubblicano, nella quale raggiunge anche la carica di vicepresidente; viene quindi eletto nel 1984 al Senato dello Stato dell'Idaho come rappresentante della Contea di Bonneville e rimane in carica fino al 1992, ricoprendo anche il ruolo di Presidente dal 1988 al 1992.\nNel 1993 viene eletto alla Camera dei Rappresentanti per il Secondo distretto dell'Idaho, dove rimane fino al 1998.\nNelle elezioni del 1998 viene eletto al Senato ed entra in carica nel 1999, per venire rieletto nel 2004 e nel 2010.\nMike Crapo \u00e8 sposato con Susan Diane Hasleton ed ha cinque figli."}
{"id": "1338668", "revid": "1610933", "url": "https://it.wikipedia.org/wiki?curid=1338668", "title": "Stambecco siberiano", "text": ""}
{"id": "1338673", "revid": "1888309", "url": "https://it.wikipedia.org/wiki?curid=1338673", "title": "Villa Erba", "text": "Villa Erba di Cernobbio \u00e8 una delle pi\u00f9 importanti ville del Lago di Como. Fu costruita fra il 1894 e il 1898, su progetto degli architetti Angelo Savoldi e Giovan Battista Borsani. Committente fu Luigi Erba, fratello ed erede di Carlo, uno dei maggiori industriali farmaceutici dell'epoca.\nStoria.\nDal monastero femminile alla costruzione di Villa Erba.\nVilla Erba si trova nell'area che un tempo ospitava un monastero femminile, dedicato a Santa Maria, edificato sul finire dell'XI secolo e soppresso nel 1784. \nNel 1816 l'area fu acquistata dal generale napoleonico Pino, il quale trasform\u00f2 la propriet\u00e0 in un parco e ristruttur\u00f2 l'ex-monastero in una sontuosa villa ove poter trascorrere gli ultimi anni della propria vita. Questa villa, rinominata Villa Nuova (oggi Villa Gastel-Visconti), pass\u00f2 successivamente nelle mani della nobildonna milanese Vittoria Cima della Scala.\nLa famiglia dei coniugi Brivio-Erba era solita trascorrere periodi di villeggiatura in locali di affitto nei pressi di Cernobbio. A questa famiglia, nel 1882 si present\u00f2 l'occasione di acquistare la vasta tenuta della Scala, nel cui parco erano presenti alcuni edifici fra i quali una costruzione di grandi dimensioni senza prospetto sul lago, una casetta di piccole dimensioni sulla riva del lago e abitazione prediletta della nobildonna, alcuni rustici e l'abitazione del portinaio. Una volta entrata in possesso dell'intera propriet\u00e0, la famiglia Erba diede incarico agli architetti Angelo Savoldi e Giovanni Battista Borsani di studiare il progetto per la costruzione, nei pressi della riva del lago, di una nuova e sontuosa villa di rappresentanza. Il nuovo edificio, le cui decorazioni interne furono affidate al professor Angelo Lorenzoli, and\u00f2 a costituire quella che oggi \u00e8 conosciuta come Villa Erba.\nVicende del complesso fino ai giorni nostri.\nLa propriet\u00e0 pass\u00f2 poi in eredit\u00e0 alla figlia dei committenti della nuova villa, Carla Erba, la quale spos\u00f2 a Cernobbio il duca Giuseppe Visconti di Modrone. Nei mesi estivi, la tenuta vide la presenza del figlio di Carla: il regista Luchino Visconti. A Villa Erba, ormai non pi\u00f9 di sua propriet\u00e0, Luchino Visconti torn\u00f2 negli ultimi anni e l\u00ec ultim\u00f2 il montaggio del film \"Ludwig\".\nNel 1986 l'area di Villa Erba venne acquistata da un consorzio pubblico, il quale vi realizz\u00f2 un complesso espositivo congressuale. Il progetto dei padiglioni espositivi \u00e8 di Mario Bellini. \nDurante la pandemia di COVID 19, fino ad agosto 2021 l'area di Villa Erba serv\u00ec come uno degli hub vaccinali della provincia di Como.\nDescrizione.\nVilla Erba, che si estende su due piani, \u00e8 una struttura in stile manierista alessiano. L'edificio si sviluppa su pianta quadrata, con ampie scalinate digradanti verso il lago, un portico di ingresso e una grande torretta panoramica, tipica di questo periodo, che unisce la parte nobile della villa all'ala destinata al personale di servizio. Le decorazioni interne ed esterne furono eseguite da Angelo Lorenzoli e gli affreschi da Ernesto Fontana."}
{"id": "1338674", "revid": "729019", "url": "https://it.wikipedia.org/wiki?curid=1338674", "title": "Stratford-on-Avon (distretto)", "text": "Stratford-on-Avon \u00e8 un distretto del Warwickshire, Inghilterra, Regno Unito, con sede a Stratford-upon-Avon.\nIl distretto fu creato con il Local Government Act 1972, il 1\u00ba aprile 1974 dalla fusione del \"borough\" di Stratford-upon-Avon col distretto rurale di Alcester, il distretto rurale di Shipston-on-Stour, il distretto rurale di Southam e parte del distretto rurale di Stratford-upon-Avon."}
{"id": "1338675", "revid": "199795", "url": "https://it.wikipedia.org/wiki?curid=1338675", "title": "Phytoplasma", "text": ""}
{"id": "1338678", "revid": "118533108", "url": "https://it.wikipedia.org/wiki?curid=1338678", "title": "Dick Durbin", "text": ""}
{"id": "1338679", "revid": "1728", "url": "https://it.wikipedia.org/wiki?curid=1338679", "title": "Bronzalluminio", "text": ""}
{"id": "1338684", "revid": "547034", "url": "https://it.wikipedia.org/wiki?curid=1338684", "title": "Warwick (distretto)", "text": "Warwick \u00e8 un distretto del Warwickshire, Inghilterra, Regno Unito, con sede a Royal Leamington Spa.\nIl distretto fu creato con il Local Government Act 1972, il 1\u00ba aprile 1974 dalla fusione dei \"municipal borough\" di Leamington Spa e Warwick col Distretto urbano di Kenilworth e il Distretto rurale di Warwick."}
{"id": "1338686", "revid": "107463001", "url": "https://it.wikipedia.org/wiki?curid=1338686", "title": "Nikos Xylouris", "text": "In particolare, lo si ricorda per essere stato forse il massimo interprete a autore del \"Rizitiko\", una particolare forma di canto popolare proprio dell'isola di Creta, e per il suo impegno contro la Dittatura dei Colonnelli. \u00c8 noto anche con il nome d'arte di Psaronikos (greco \u03a8\u03b1\u03c1\u03bf\u03bd\u03af\u03ba\u03bf\u03c2, ove il prefisso \"\u03a8\u03b1\u03c1-\" (radice di \"\u03c8\u03b1\u03c1\u03ac\u03c2\") significa \"pescatore\", quindi \"pescatore-Nico\"; tale prefisso sembra essere stato tradizionale nella sua famiglia, dato che anche il fratello Antonis, anch'egli valente musicista e cantante di \"Rizitiko\", si esibisce tuttora come \"Psarantonis\").\nLa traslitterazione nell'alfabeto latino del cognome \"Xylouris\" pone generalmente dei problemi, causando moltissime variet\u00e0. \"Xylouris\" \u00e8 l'esatta traslitterazione grafematica, ma spesso si ricorre a quella fonetica \"Xilouris\" (o \"Xiluris\"). Si trovano anche varianti come \"Ksilouris\" o \"Ksiluris\", tutte egualmente accettabili.\nBiografia.\nNasce il 7 luglio 1936 nel villaggio di Anogia (greco \"\u0391\u03bd\u03ce\u03b3\u03b5\u03b9\u03b1\", letteralmente \"terre alte\"), nella regione montuosa di Rethymnon, sull'isola di Creta. La sua \u00e8 una famiglia di tradizioni musicali, dove si trovano molti musicisti (in particolare suonatori di lira, strumento facente parte della pi\u00f9 antica tradizione cretese). Nikos Xylouris apprende a suonare tale strumento fin dalla pi\u00f9 tenera et\u00e0, diventandone un riconosciuto virtuoso. Nel 1941, quando Xylouris ha 5 anni, la Wehrmacht invade Creta e anche il villaggio di Anogia viene dato alle fiamme; i superstiti abitanti del paese vengono fatti sfollare e deportati nel distretto di Mylopotamos (\"\u039c\u03c5\u03bb\u03bf\u03c0\u03cc\u03c4\u03b1\u03bc\u03bf\u03c2\"), dove rimangono fino alla liberazione dell'isola. Tra di loro vi \u00e8 il giovanissimo Nikos Xylouris assieme alla sua famiglia; da quegli avvenimenti dolorosi e incancellabili, ne riporter\u00e0 un autentico orrore verso la guerra e il militarismo, che lo porter\u00e0, nel 1978, oramai famosissimo, a comporre un intero album di canzoni contro la guerra intitolato semplicemente \"\u0422\u03b1 \u03b1\u03bd\u03c4\u03b9\u03c0\u03bf\u03bb\u03b5\u03bc\u03b9\u03ba\u03ac \" (\"Ta Andipolemika\", \"Canzoni contro la guerra\").\nL'arte della lira e il \"Rizitiko\".\nSecondo testimonianze familiari, il primo ad essersi accorto delle capacit\u00e0 musicali di Nikos Xylouris sarebbe stato il suo maestro elementare, che avrebbe convinto suo padre ad acquistargli la prima lira. Il giovanissimo Xylouris inizia presto ad esibirsi nell'arte popolare del \"Rizitiko\", propria delle zone montagnose di Creta (il termine deriva da \"\u03c1\u03af\u03b6\u03b1\", \"radice; pendici montane\"). La tradizione del \"Rizitiko\" \u00e8 antichissima, e diffusa in altri paesi balcanici: si tratta di canti, perlopi\u00f9 interpretati e composti da bande di suonatori che si esibiscono in feste popolari, banchetti di nozze e funerali, nei quali la vera \"anima\" del popolo si esprime in una vasta serie di argomenti. In particolare, a Creta, i pi\u00f9 celebri \"Rizitika\" (plurale di \"Rizitiko\") risalgono all'epoca della Guerra d'indipendenza greca del 1821, e sono quindi canti patriottici e, spesso, violentemente contro l'Impero Ottomano. Molti di essi furono interpretati dallo stesso Xylouris durante la Dittatura dei Colonnelli, dato il loro intrinseco valore di canti di libert\u00e0; tra di essi \"\u0391\u03b3\u03c1\u03af\u03bc\u03b9\u03b1 \u03ba\u03b9 \u03b1\u03b3\u03c1\u03b9\u03bc\u03ac\u03ba\u03b9\u03b1 \u03bc\u03bf\u03c5\" e \"\u03a0\u03cc\u03c4\u03b5 \u03b8\u03b1 \u03ba\u03ac\u03bd\u03b5\u03b9 \u03be\u03b1\u03c3\u03c4\u03b5\u03c1\u03b9\u03ac\".\nAll'et\u00e0 di 17 anni Nikos Xylouris si trasferisce a Iraklion, capoluogo dell'isola, dove si esibisce come musicista in un locale notturno, il \"Kastro\"; ma la \"musica occidentale\" di moda europea non fa per lui, \u00e8 costretto a suonarla e cantarla per sopravvivere ma gli rimane totalmente estranea. Perso il lavoro, si ritrova in gravi difficolt\u00e0 economiche e decide quindi di tornare nell'interno dell'isola. Conosce una ragazza, Ourania Melambianaki, e la sposa il 21 maggio 1958 a Iraklion, poco prima di tornare a Anogia.\nI primi album e il successo.\nTornato nel suo ambiente umano e musicale, Nikos Xylouris inizia piano piano ad essere conosciuto. Oltre ad essere un musicista valente, \u00e8 dotato anche di una voce particolarissima; si cominciano ad organizzare feste e qualsiasi tipo di occasione per sentirlo cantare e suonare; nel 1958, lo stesso anno del suo matrimonio, esce il suo primo disco intitolato\n\"\u039c\u03b9\u03b1 \u03bc\u03b1\u03c5\u03c1\u03bf\u03c6\u03cc\u03c1\u03b1 \u03c0\u03bf\u03c5 \u03c0\u03b5\u03c1\u03bd\u03ac\". Il disco ottiene immediatamente successo, tanto che le sue singole canzoni vengono fatte uscire anche su 45 giri. Nel 1960 gli nasce il primo figlio, Giorgos, mentre sei anni dopo nasce la figlia Rini\u00f2.\nNello stesso 1966, nell'ambito del Festival di Sanremo, viene organizzato anche uno speciale concorso dedicato al folk europeo; Nikos Xylouris viene invitato in rappresentanza della Grecia, e vince il primo premio con una canzone che ancora adesso rimane tra le sue pi\u00f9 famose, \"'H\u03c4\u03b1\u03bd\u03b5 \u03bc\u03b9\u03b1 \u03c6\u03bf\u03c1\u03ac\" (\"C'era una volta\"), scritta dal poeta Kostas Ferris e musicata da Stavros Xarchakos. Nello stesso concorso, Xylouris si esibisce anche in un sirtaki, la danza nazionale greca. Con la vittoria a Sanremo, il nome di Xylouris comincia ad essere noto anche fuori dalla Grecia.\nAd Atene. La resistenza alla dittatura..\nNel 1969, gi\u00e0 durante il regime militare, esce il disco \"\u0391\u03bd\u03c5\u03c6\u03b1\u03bd\u03c4\u03bf\u03cd\", che riporta un grande successo. Xylouris, di cui pure \u00e8 nota l'opposizione alla dittatura, viene tollerato in quanto tra i principali esponenti di un tipo di musica che viene vista come genuinamente ellenica; in effetti non subir\u00e0 mai la persecuzione toccata, ad esempio, a Mik\u012bs Theod\u014drak\u012bs (che fu rinchiuso per mesi nel campo di prigionia di Oropos e poi fu costretto all'esilio). Si trasferisce ad Atene, dove conosce il poeta Errikos Thalassinos; da quest'ultimo viene presentato ad uno dei pi\u00f9 grandi musicisti greci contemporanei, Giannis Markopoulos. I due divengono amici e iniziano a collaborare; i risultati sono due album che divengono simboli della resistenza, \"\u03a7\u03c1\u03bf\u03bd\u03b9\u03ba\u03cc\" e \"\u03a1\u03b9\u03b6\u03af\u03c4\u03b9\u03ba\u03b1\". Xylouris, oramai un vero e proprio \"mostro sacro\", firma un contratto con la casa discografica Columbia. La sua attivit\u00e0 contro la dittatura si infittisce; nel 1970 il musicista Loukas Thanou mette in musica una famosa poesia del poeta comunista Kostas Varnalis (1883 - 1973), \"\u0397 \u03bc\u03c0\u03b1\u03bb\u03ac\u03bd\u03c4\u03b1 \u03c4\u03bf\u03c5 K\u03c5\u03c1-\u039c\u03ad\u03bd\u03c4\u03b9\u03bf\u03c5\" (\"La ballata del Sor Medios\").\nNel 1971 comincia ad esibirsi nel locale \"Aidra\" (\"A\u03ae\u03b4\u03c1\u03b1\", cio\u00e8 \"senza sedie\"; caratteristica del locale era che il pubblico doveva rimanere in piedi) di Atene; le sue prese di posizione contro la dittatura sono oramai aperte. Nell'estate del 1973 canta nel musical \"\u03a4\u03bf \u03bc\u03b5\u03b3\u03ac\u03bb\u03bf \u03bc\u03b1\u03c2 \u03c4\u03c3\u03af\u03c1\u03ba\u03bf\" (\"Il nostro grande circo\"), portato in scena al teatro Athinaion da Kostas Kazakos e Tzeni Karezi.\nNel novembre del 1973 scoppia la rivolta studentesca a Atene, culminata con la Strage del Politecnico del 17 novembre. Nei giorni che precedono la sanguinosa repressione (che sar\u00e0 da molti considerata come la \"pietra tombale\" della dittatura), Nikos Xylouris solidarizza con gli studenti e si reca pi\u00f9 volte a cantare e suonare in mezzo a loro, acclamato come voce della resistenza antifascista. Alla vigilia della strage, con il Politecnico gi\u00e0 circondato dai carri armati, prende la sua lira e canta in mezzo agli studenti \"Pote tha kani xasteria\", celebre canto dell'indipendenza greca; diviene cos\u00ec un vero e proprio eroe popolare.\nGli ultimi anni.\nCaduta la dittatura nel 1974 in seguito alla invasione turca a Cipro, viene organizzato nello Stadio di Atene un enorme concerto dove si esibiscono tutti gli artisti che erano stati perseguitati dal regime (il concerto, al quale assistettero oltre 100.000 persone, fu ripreso in un film-documentario del regista Nikos Koundouros). Accanto a Theodorakis, a Andonis Kalogiannis e a Maria Farandouri vi \u00e8 anche Nikos Xylouris, che vi interpreta le canzoni \"\u039c\u03c0\u03ae\u03ba\u03b1\u03bd \u03c3\u03c4\u03b7\u03bd \u03c0\u03cc\u03bb\u03b7 \u03bf\u03b9 \u03bf\u03c7\u03c4\u03c1\u03bf\u03af\" (\"I nemici sono entrati in citt\u00e0\", una poesia di Giorgos Skourtis musicata da Markopoulos) e \"\u03a0\u03cc\u03c3\u03b1 \u03c7\u03c1\u03cc\u03bd\u03b9\u03b1 \u03b4\u03af\u03c3\u03b5\u03ba\u03c4\u03b1\" (\"Quanti anni disgraziati\"), ancora su musica di Markopoulos e con versi del poeta K. H. Myris.\nNel 1978 esce il suo celebratissimo album di canzoni antimilitariste \"\u0422\u03b1 \u03b1\u03bd\u03c4\u03b9\u03c0\u03bf\u03bb\u03b5\u03bc\u03b9\u03ba\u03ac\"; nello stesso anno, all'acme della sua celebrit\u00e0, gli viene diagnosticato un tumore alle corde vocali. Sottoposto immediatamente a cure intensive, conduce la sua battaglia contro la malattia fino all'8 febbraio 1980, quando muore all'Ospedale del Pireo a soli 44 anni."}
{"id": "1338692", "revid": "22414", "url": "https://it.wikipedia.org/wiki?curid=1338692", "title": "ICQ Lite", "text": ""}
{"id": "1338700", "revid": "767487", "url": "https://it.wikipedia.org/wiki?curid=1338700", "title": "Patto di sangue (film 1993)", "text": "Patto di sangue (\"Blood In Blood Out\" conosciuto anche come \"Bound by Honor\" e \"Blood In Blood Out: Bound By Honor\") \u00e8 un film del 1993 diretto da Taylor Hackford.\nTrama.\nMiklo e un giovane ragazzo quasi diciottenne figlio di un acido imprenditore edile e di una donna messicana, dopo una brutta esperienza di lavoro nell'edilizia con il padre e con qualche guaio giudiziario,decide di tornare a Los Angeles est.\nTra scorribande e bravate con i Los Vatos Locos, gang del quartiere di amici e familiari, Miklo finisce di nuovo nei guai.\nPer lui si apriranno le porte del Carcere di San Quintino.\nLa storia inoltre si divider\u00e0 su vicende personali legate ai familiari di Miklo, tra tradimenti, ripensamenti e riappacificazioni"}
{"id": "1338701", "revid": "1904508", "url": "https://it.wikipedia.org/wiki?curid=1338701", "title": "Villa Reale di Monza", "text": "La Villa Reale di Monza \u00e8 un palazzo in stile neoclassico realizzato a Monza dagli Asburgo - quale residenza privata - durante la dominazione austriaca del XVIII secolo.\nDiventata residenza del vicer\u00e9 con il Regno d'Italia napoleonico, perde sempre di pi\u00f9 tale funzione durante il Regno d'Italia dei Savoia, ultimi reali a utilizzarlo.\nAttualmente ospita mostre, esposizioni e in un'ala anche il Liceo artistico di Monza.\nLocalizzazione.\nLa villa di Monza risulta situata a nord del territorio del comune di Monza, a 10 chilometri a nord-est di Milano.\nStoria.\nLa costruzione.\nLa costruzione della villa fu voluta dall'imperatrice d'Austria Maria Teresa d'Asburgo quale residenza estiva per la corte arciducale del figlio Ferdinando d'Asburgo-Este, governatore generale della Lombardia austriaca dal 1771, che inizialmente si era stabilita nella Villa Alari di Cernusco sul Naviglio, presa in affitto dai Conti Alari. La scelta di Monza fu dovuta \"alla salubrit\u00e0 dell'aria e all'amenit\u00e0 del paese\", ma esprimeva anche un forte simbolo di legame tra Vienna e Milano, trovandosi il luogo sulla strada per la capitale imperiale.\nL'incarico della costruzione, conferito nel 1777 all'architetto imperiale Giuseppe Piermarini, fu portato a termine in soli tre anni, mentre per terminare l'allestimento dei curatissimi giardini si rese necessario qualche anno in pi\u00f9.\nSuccessivamente il giovane arciduca Ferdinando fece apportare aggiunte al complesso, sempre per opera del Piermarini e us\u00f2 la Villa come propria residenza di campagna fino all'arrivo delle armate napoleoniche nel 1796.\nTra i principali modelli da cui Piermarini prese ispirazione vi sono il Castello di Sch\u00f6nbrunn e la Reggia di Caserta del suo maestro Vanvitelli. Da Sch\u00f6nbrunn \u00e8 ripresa in particolare la pianta a U rovesciata, che unisce il forte impatto scenografico che le ali laterali conferiscono alla facciata principale, alla comodit\u00e0 distributiva che prevedeva l'utilizzo del corpo centrale per le funzioni di rappresentanza, le ali laterali per gli appartamenti privati e gli avancorpi per le funzioni di servizio. A tale scopo, il corpo principale presenta solo due piani di altezza doppia rispetto ai locali delle ali laterali, oltre al belvedere centrale situato al terzo piano. Nelle ali destinate a funzioni private i piani sono invece cinque, con due di minore altezza destinati alla servit\u00f9. A differenza degli altri palazzi imperiali, \u00e8 qui preferito l'orientamento est-ovest delle facciate, rispetto al classico orientamento nord-sud che garantiva un maggior irradiamento solare. \u00c8 discusso se tale scelta fosse dovuta a garantire un clima pi\u00f9 fresco nei locali della villa, piuttosto che la volont\u00e0 di orientare la facciata sui giardini verso le capitali dell'impero austro-ungarico. L'estensione \u00e8 notevolmente vasta: 700 locali per un totale di 22\u00a0000 m\u00b2.\nIl periodo napoleonico.\nEugenio di Beauharnais, nel 1805 nominato Vicer\u00e9 dell'appena costituito Regno d'Italia napoleonico, fiss\u00f2 la sua residenza principale nella Villa che quindi in questa occasione assunse il nome di \"Villa Reale\".\nIl nuovo Vicer\u00e9 commission\u00f2 al suo architetto di fiducia Luigi Canonica delle migliorie per la villa, tra cui la costruzione del teatrino di corte - raccolta struttura per musica, canto, danza e teatro - realizzato nell'ala nord.\nFu sempre per volere di Beauharnais che, tra il 1806 e il 1808, il complesso della Villa e dei suoi Giardini venne esteso in dimensioni, tramite la realizzazione del vasto parco recintato oggi noto come Parco di Monza; infatti fu proprio fra il 1807 e 1808 che fu costruito il muro di cinta attuale lungo , utilizzando il materiale di demolizione dell'antico castello visconteo.\nIl ritorno austriaco.\nDopo la caduta di Napoleone nel 1815, vi fu il ritorno degli austriaci, con la nomina a \"Vicer\u00e9\" di Ranieri Giuseppe d'Asburgo-Lorena per il nuovo Regno Lombardo-Veneto. L'arciduca Ranieri era un appassionato di botanica e fu grazie a lui che il Parco e i Giardini si arricchirono di nuove e preziose essenze. \nFu sempre grazie a lui che nel 1819 fu aperta nel parco una scuola per formare dei giardinieri professionisti atti a curare i giardini delle residenze imperiali. L'Arciduca commission\u00f2 all'architetto Giacomo Tazzini un riammodernamento della villa. Oper\u00f2 in particolare sugli appartamenti riservati ai figli e alle figlie dell'arciduca, oltre che sui pavimenti, che furono arricchiti di decori preziosi, e sui bagni. Ranieri lasci\u00f2 Monza nel 1848 e per un brevissimo lasso di tempo vi si stabil\u00ec il Maresciallo Radetzky. \nNel 1857 giunse il nuovo governatore del Lombardo-Veneto l'arciduca Massimiliano d'Asburgo che la occup\u00f2 in modo sporadico per soli due anni, chiudendo definitivamente il periodo austroungarico della Villa Reale.\nIl Regno d'Italia.\nCon la fine della seconda guerra di indipendenza (1859) dunque la Villa Reale divenne patrimonio di Casa Savoia. \nNel 1868 la villa fu donata da Vittorio Emanuele II di Savoia al figlio, il futuro Umberto I in occasione del suo matrimonio con Margherita di Savoia. La villa fu un regalo molto gradito e fu subito utilizzata dalla coppia reale; dopo la morte del re Vittorio Emanuele furono intrapresi lavori di ammodernamento di cui furono incaricati gli architetti Achille Majnoni d'Intignano e Luigi Tarantola.\nA disposizione della Villa, per la casa reale e i suoi ospiti, nel 1882 viene realizzata la vicina Stazione Reale sulla nuova linea ferroviaria Monza-Chiasso (prolungamento della linea Milano-Monza del 1840).\nIl 29 luglio 1900 Umberto I di Savoia fu assassinato proprio a Monza da Gaetano Bresci mentre assisteva a una manifestazione sportiva organizzata dalla societ\u00e0 sportiva \"Forti e Liberi\". A seguito del luttuoso evento il nuovo re, Vittorio Emanuele III, non volle pi\u00f9 utilizzare la Villa Reale, facendola chiudere e trasferire al Quirinale gran parte degli arredi.\nXX secolo.\nNel 1934 con Regio decreto Vittorio Emanuele III di Savoia fece dono di gran parte della Villa ai Comuni di Monza e di Milano, associati. Ma mantenne ancora la porzione sud con le sale dell'appartamento del padre, re Umberto I, sempre costantemente chiuse in sua memoria.\nDurante la Repubblica Sociale Italiana fu sede del comando della Guardia Nazionale Repubblicana. \nLe vicende dell'immediato dopoguerra della seconda guerra mondiale provocarono occupazioni, ulteriori spoliazione e decadenza del monumento.\nCon l'avvento della Repubblica, l'ala sud \u00e8 diventata patrimonio e amministrata dallo Stato. Il resto della Villa Reale \u00e8 amministrata congiuntamente dal Comune di Monza e dalla Regione Lombardia.\nXXI secolo.\nSedi decentrate dei Ministeri.\nDal 23 luglio 2011 ha ospitato le sedi distaccate del Ministero dell'economia e delle finanze e di alcuni dipartimenti del governo (Riforme, Semplificazione e Turismo) inaugurate in presenza dei ministri Giulio Tremonti, Umberto Bossi, Roberto Calderoli e Michela Vittoria Brambilla).\nIl 19 ottobre dello stesso anno il tribunale di Roma ha annullato i decreti che istituiscono le sedi periferiche dei ministeri a Villa Reale per condotta antisindacale, dato che tali sedi erano state istituite senza coinvolgere le organizzazioni sindacali e/o senza attivare preliminarmente, come previsto dalla legge, l'informazione preventiva o la concertazione con le organizzazioni sindacali.\nCon la caduta del Governo Berlusconi IV le sedi distaccate in questione sono state definitivamente soppresse dal presidente Mario Monti.\nEpoca recente.\nDopo un lungo periodo di degrado dovuto anche al frazionamento delle amministrazioni, nel 2012 sono iniziati i lavori di restauro all'interno della villa, che prevedono il recupero e la valorizzazione del corpo centrale, il recupero parziale delle ali nord e sud, la realizzazione dell'area tecnica esterna alla Villa nel lato nord e il recupero del Cortile d'onore dell'avancorte.\nPer quanto riguarda la struttura edilizia, \u00e8 stato previsto il consolidamento delle murature del piano terra, il restauro e consolidamento delle volte e dei solai lignei, l'esecuzione di opere di manutenzione straordinaria per la messa in sicurezza della corte e il ripristino della pavimentazione, della cancellata e della facciata sud dell'area nord. Inoltre, il progetto ha previsto la riqualificazione del Belvedere curata dall'architetto Michele De Lucchi e il restauro delle sale del piano terra. \nAl termine dei lavori, il 26 giugno 2014 la villa \u00e8 stata inaugurata l'8 settembre 2014.\nAl momento si possono visitare gli appartamenti reali di Umberto I e di Margherita di Savoia che conservano ancora parte degli arredi, oltre alle sale di rappresentanza e gli altri appartamenti privati allestiti per la visita dell'Imperatore di Germania Guglielmo II nel 1889, per il Principe di Napoli, futuro re Vittorio Emanuele III, e per la Duchessa di Genova, Elisabetta di Sassonia, madre della Regina Margherita.\nLa Villa, i Giardini Reali e il Parco sono gestiti da un Consorzio unico (Consorzio Villa Reale e Parco di Monza), di cui fanno parte gli enti proprietari della villa.\nDescrizione.\nStruttura.\nPiermarini realizza un edificio esemplare della razionalit\u00e0 neoclassica adattata alle esigenze di una realt\u00e0 suburbana.\nI tre corpi principali, disposti a U, delimitano un'ampia \"corte d'onore\" chiusa all'estremit\u00e0 dai due volumi cubici della Cappella e della Cavallerizza, da cui partono le ali pi\u00f9 basse dei fabbricati di servizio: si definisce in tal modo uno spazio razionale, costituito dall'ordinata disposizione dei volumi che si intersecano ortogonalmente e che, progressivamente, si sviluppano in altezza. Come nella reggia di Caserta di Vanvitelli e prima ancora a Versailles, nella Villa Reale di Monza si sottolinea un percorso che, attraverso un viale principale, collega la villa al centro del potere.\nLa decorazione delle facciate, rinunciando a timpani, colonnati e riquadri a rilievo, si presenta estremamente rigorosa, segnando le superfici di sottili gradazioni. L'essenzialit\u00e0 stilistica dell'edificio \u00e8 dovuta, oltre che a precise scelte di gusto, anche a ragioni politiche: la corte illuminata di Vienna preferiva evitare un'eccessiva ostentazione di ricchezza e potere in un paese occupato.\nAnche gli interni si accordano al principio di razionalit\u00e0 e semplicit\u00e0 che caratterizza l'intero progetto. In particolare appare curata la loro funzionalit\u00e0: i corridoi ad esempio sono tagliati in modo da servire indipendentemente varie sale adibite a usi diversi.\nLa decorazione interna viene affidata ai principali maestri della neonata Accademia di Brera, fondata per volont\u00e0 arciducale nel 1776. In particolare gli stucchi e le decorazioni delle sale di rappresentanza sono dovuti al ticinese Giocondo Albertolli, gli affreschi e i dipinti a Giuseppe Levati e Giuliano Traballesi, pavimenti e mobili alla bottega di Giuseppe Maggiolini.\nIl complesso della Villa comprende la Cappella Reale, la Cavallerizza, la Rotonda dell'Appiani, il Teatrino di Corte, l'Orangerie.\nNel primo piano nobile sono le sale di rappresentanza, gli appartamenti di Umberto I e della Regina Margherita.\nLa fronte della Villa rivolta a est si apre sui Giardini \"all'inglese\" progettati dal Piermarini.\nL'Orangerie.\nL'edificio destinato alle serre per il servizio dei giardini della Villa fu costruito nel 1790. Voluto dall'arciduca Ferdinando d'Asburgo-Este in occasione del ventesimo anniversario di matrimonio con Maria Beatrice Ricciarda d'Este era denominato \"Orangerie\" nel progetto originale di Giuseppe Piermarini e oggi \u00e8 comunemente noto come \"il Serrone\".\nPosto sul lato nord della villa era collegato a questa tramite un corridoio chiamato \"Passaggio delle dame\" attraverso un piccolo ambiente circolare, oggi chiamato la Rotonda dell'Appiani dall'autore degli affreschi dedicati al mito di Amore e Psiche, che lo decorano..\nL'ambiente, imponente per le dimensioni, \u00e8 esposto a sud e riceve la luce attraverso una lunga serie di ampie finestre. In questo luogo, oltre al ricovero invernale delle piante pi\u00f9 delicate e in generale delle piante esotiche, in et\u00e0 asburgica si solevano anche tenere spettacoli di vario genere per la Corte.\nDopo i restauri del XX secolo l'edificio \u00e8 oggi adibito a sede di mostre d'arte temporanee.\nNella seconda met\u00e0 del XX secolo davanti al Serrone \u00e8 stato impiantato un vasto roseto nel quale, nel mese di maggio di ogni anno, viene indetto un concorso floreale, organizzato dall'Associazione Italiana della Rosa.\nFuochi di San Giovanni e concerti.\nAnnualmente, il 24 giugno in concomitanza con il Santo Patrono della citt\u00e0, San Giovanni Battista, viene organizzato uno spettacolo pirotecnico a ritmo di musica nel prato della Villa Reale o all'interno del Parco di Monza, che attira migliaia di persone. Numerosi sono stati anche i concerti e le manifestazioni sportive a cui hanno partecipato famose star della musica, dello sport e dello spettacolo."}
{"id": "1338703", "revid": "1604512", "url": "https://it.wikipedia.org/wiki?curid=1338703", "title": "Levabolli", "text": "Il levabolli (detto anche tirabolli) \u00e8 un particolare artigiano che ripara la carrozzeria delle automobili, eliminando piccole ammaccature (dette appunto \"bolli\", o \"bollature\") causate da per lo pi\u00f9 da grandine, ma anche da sportellate o piccoli colpi, nei casi in cui non sia stata intaccata la vernice.\nDescrizione.\nParola coniata da \"leva\" (innalzare, risollevare, togliere) + \"bolli\" (con radice del francese antico \"gibollein=grandine\" e poi inteso come ammaccatura o in anatomia ematoma), quindi levabolli. Negli ultimi 3 decenni sviluppatasi come attivit\u00e0 artigianale da persone che, con apposite leve, risollevano le ammaccature sulle carrozzerie lasciando la vernice intatta. Attivit\u00e0 artigianale diffusa in tutto il globo e specializzata nella riparazione di ammaccature senza l'ausilio di stucco o verniciatura. Attivit\u00e0 di riparazione limitata soltanto dalla qualit\u00e0 o integrit\u00e0 della vernice, posizione e grandezza dell'impatto. Non sostituisce l'attivit\u00e0 del carrozziere tradizionale che pu\u00f2 in realt\u00e0 fare la riparazione completa sulla carrozzeria, la dove i danni sono tali da impedire al \"levabolli\" di poter riparare adeguatamente i danni da \"impatto\" sulla carrozzeria di un automezzo, con il sistema del leveraggio. Nati per necessit\u00e0 qualitative sulle catene di montaggio delle fabbriche automobilistiche, oggi l'attivit\u00e0 artigianale \u00e8 diffusa in tutti i paesi che hanno un parco auto circolante adeguato e all'avanguardia. In francese: \"debosselage\" \"debosselour\". In inglese: \"dent puller\"."}
{"id": "1338704", "revid": "76963", "url": "https://it.wikipedia.org/wiki?curid=1338704", "title": "Carlo Imperato", "text": "Originario del quartiere del Bronx, Carlo Imperato \u00e8 conosciuto in Italia soprattutto per il telefilm Saranno Famosi, nel quale interpretava la parte di uno studente italo-americano, proveniente dal quartiere del South Bronx, di nome \"Danny Amatullo\", studente d'arte drammatica, desideroso di divenire un comico di alto livello.&lt;br&gt;\nNel 1996 si sposa con Kimberly Green, dalla quale divorzia nel 1998; vive in California."}
{"id": "1338707", "revid": "21880", "url": "https://it.wikipedia.org/wiki?curid=1338707", "title": "Gatto marsupiale", "text": ""}
{"id": "1338712", "revid": "1318658", "url": "https://it.wikipedia.org/wiki?curid=1338712", "title": "Barth\u00e9lemy-Prosper Enfantin", "text": "Biografia.\nGli studi.\nBarth\u00e9lemy cominci\u00f2 a studiare nella pensione Lepitre ed in seguito fu ammesso nel 1813 all'\u00c9cole polytechnique. La caduta dell'Impero napoleonico si stava per\u00f2 avvicinando: il 30 marzo 1814, tre armate assediarono la capitale. Gli studenti del Politecnico parteciparono alla difesa di Parigi, impegnati a una batteria di 28 cannoni e perci\u00f2 nel 1816 la scuola fu chiusa per essere riformata, interrompendo gli studi di Enfantin.\nLa comunit\u00e0 sansimoniana.\nA 18 anni, Enfantin s'impieg\u00f2 a Romans dal cugino Louis Saint-Cyr-Nugues, un importante commerciante di vini. Gli affari erano prosperi, molte le partite di vino da trattare e Enfantin pot\u00e9 viaggiare: fu in Germania, nei Paesi Bassi, in Svizzera e, dal 1821 al 1823, in Russia. Qui ritrov\u00f2 vecchi compagni di scuola, impegnati nella progettazione di una ferrovia: Raucourt, Lam\u00e9, Bazaine, Clapeyron. Con loro s'impegn\u00f2 in discussioni filosofiche, di sociologia e di economia, specie con Jean-Baptiste Say.\nTornato in Francia, si stabil\u00ec a Curson, nella Dr\u00f4me, dove i genitori possedevano una casa, e vi conobbe la vedova Morlane, che divenne la sua amante. Cominci\u00f2 a scrivere di economia: la sua prima opera \u00e8 la risposta a un quesito formulato dall\"Acad\u00e9mie\" di Lione, la seconda, una memoria sulle opere di Jeremy Bentham.\nStabilitosi con l'amante a Parigi, propose al governo delle soluzioni a importanti problemi finanziari, attirando l'attenzione del banchiere Laffitte. Ritrov\u00f2 anche Olinde Rodrigues, che era una delle allieve preferite di Saint-Simon, al quale venne presentato. Poco convinto all'inizio dell'autore de \"Le nouveau Christianisme\", presto abbracci\u00f2 con entusiasmo le sue idee.\nSaint-Simon mor\u00ec poco dopo, il 19 maggio 1825: dopo i suoi funerali, i discepoli si riunirono da Olinde Rodrigues, negli uffici della \"Caisse Hypoth\u00e9caire\", dove ella lavorava, e decisero, per cominciare, di dare soluzione al progetto del maestro di creare un proprio giornale. Con un capitale di 50.000 franchi e due direttori, Olinde Rodrigues e Enfantin, il 1\u00ba luglio 1825, usc\u00ec \u00abLe Producteur\u00bb, con la collaborazione di figure autorevoli, come il liberale Saint-Amand Bazard. Lo scopo del giornale era quello di dare diffusione alle dottrine di Saint-Simon, criticando la struttura della societ\u00e0 e cercando di dimostrare la necessit\u00e0 di una sua ristrutturazione, con una diversa forma di organizzazione del lavoro. La presa sui lettori fu tuttavia molto modesta e dopo poco pi\u00f9 di un anno il giornale dovette cessare le pubblicazioni.\nNel 1827, Enfantin diviene padre di un bambino e s'impiega come cassiere di banca. L'anno dopo, il gruppo cominci\u00f2 a darsi una sorta di organizzazione religiosa: la filosofia di Saint-Simon venne presentata ufficialmente nella forma di \"Religione sansimoniana\" e Bazard ed Enfantin si diedero il titolo di \u00abP\u00e8res supr\u00eames\u00bb (Padri supremi) e pubblicarono l\"Exposition de la doctrine de Saint-Simon\".\nCon la Rivoluzione di luglio, che nel 1830 segn\u00f2 la caduta di Carlo X, Enfantin sper\u00f2 di ottenere che il generale Lafayette assumesse il potere e appoggiasse le riforme economiche dei sansimoniani. Non ottenne nulla, ma con la propaganda svolta in quei mesi - anche a mezzo del nuovo giornale \u00abLe Globe\u00bb, il movimento ottenne l'adesione di nuovi adepti. Enfantin lanci\u00f2 l'idea di sopprimere il diritto di ereditare, in modo da contrastare il sorgere di categorie di oziosi redditieri.\nLa casa di Enfantin, in rue Monsigny, fu il centro della setta, frequentata da una trentina di persone. Venne stabilito che nella comunit\u00e0 fosse bandita la propriet\u00e0 privata e che i membri dell'ordine si unissero alle loro donne per formare \u00abcouple-pr\u00eatres\u00bb, coppie di sacerdoti liberamente uniti al di fuori del matrimonio, in modo da favorire una profonda riforma morale all'interno della comunit\u00e0, cominciando ad abrogare le convenzioni sessuali dominanti nella societ\u00e0 e favorendo cos\u00ec, in particolare, una prima emancipazione della donna. I contrasti sorti a questo proposito tra i fondatori del movimento - Bazard, Rodrigues ed Enfantin - provoc\u00f2 la scissione del movimento e Enfantin e 40 suoi seguaci si ritirarono il 6 giugno 1832 a M\u00e9nilmontant, nella propriet\u00e0 lasciatagli dalla madre, organizzandovi la comunit\u00e0 secondo le regole dettate dallo stesso Enfantin. Qui egli vi scrisse \"Le Livre nouveau\" (Il Libro nuovo) e, due volte la settimana, apr\u00ec la comunit\u00e0 al pubblico per fare opera di proselitismo.\nLe autorit\u00e0 sciolsero la comunit\u00e0 e aprirono un'inchiesta per attivit\u00e0 sovversiva e immoralit\u00e0: il processo, celebrato dal 27 agosto, si concluse con la condanna di Enfantin a un anno di carcere e a 100 franchi di ammenda. Dal carcere, Enfantin mantenne contatti epistolari con i suoi seguaci e si fece amico lo stesso direttore della prigione: egli godette cos\u00ec, insieme al seguace Michel Chevalier di un trattamento di favore: \u00abstiamo qui - scrisse - da principi\u00bb. Enfantin romper\u00e0 poi i rapporti con Chevalier, giudicandolo indegno del compito, e del resto lo Chevalier far\u00e0 una brillante carriera borghese, divenendo consigliere di Stato con Luigi Filippo e senatore sotto Napoleone III.\nIn Egitto.\nEnfantin fu graziato nell'agosto del 1833: intenzionato a ricostituire la sua comunit\u00e0, gli occorreva trovare la \u00abdonna Messia\u00bb, ossia \u00abla Madre\u00bb che, insieme con lui, \u00abil Padre\u00bb, formasse la coppia sacerdotale in grado di guidare la comunit\u00e0. Il 22 marzo 1834 Enfantin part\u00ec per l'Egitto: se vi avesse trovato la donna che cercava, avrebbe unito l'Oriente con l'Occidente.\nIn Egitto vi era anche la possibilit\u00e0 di realizzare il progetto di un canale che unisse il mare Mediterraneo con il mar Rosso, altra pratica forma di unione tra due mondi da sempre divisi. Inizialmente i suoi progetti ottennero benevola accoglienza presso il pasci\u00e0 d'Egitto, poi, le obbiettive difficolt\u00e0 dell'impresa e una peste che miet\u00e9 numerose vittime, fecero rallentare i lavori che poi verranno abbandonati nel 1838. L'intervenuta diffidenza delle autorit\u00e0 egiziane nei suoi confronti determinarono Enfantin a lasciare l'Egitto nel 1836.\nSi diresse in Austria, sperando di poter convincere Metternich della sua dottrina mistica: il suo successo sarebbe stato garantito se coloro che guidano i popoli si fossero convertiti all'\u00abapostolato reale\u00bb, come egli chiam\u00f2 la nuova forma di propaganda della sua dottrina. Ma Enfantin non fu nemmeno ricevuto dal reazionaio ministro austriaco, al quale avrebbe voluto anche sottoporre l'idea di creare uno Stato ebraico in Palestina insieme con l'apertura del canale di Suez.\nTornato in Francia, nel 1839 Enfantin fu designato dal governo membro di una commissione incaricata di effettuare ricerche ed esplorazioni, nell'ambito della storia e dell'etnografia, nell'Algeria recentemente colonizzata: la sera del 25 dicembre 1839 Enfantin s'imbarc\u00f2 per Algeri. In Algeria si occup\u00f2 soprattutto dei problemi che la brutale colonizzazione stava provocando nel paese: la resistenza opposta ai francesi provocher\u00e0 almeno un milione di morti tra la popolazione nel giro di qualche decina di anni. Ammalatosi di dissenteria, torn\u00f2 presto in Francia, scrivendo per il governo una memoria sulla colonizzazione che gli venne rifiutata.\nProgetti imprenditoriali.\nA partire da questo momento, Enfantin si dedic\u00f2 soprattutto a progetti imprenditoriali. Con l'amico industriale Arl\u00e8s Dufour, Enfantin cre\u00f2 nel 1845 la societ\u00e0 ferroviaria \"Union pour les chemins de fer de Paris \u00e0 Lyon\", fond\u00f2 un giornale conservatore, \u00abLe Cr\u00e9dit\u00bb, e progett\u00f2 nuovamente il taglio del canale di Suez, confidando sull'aiuto del governo francese e sperando di ottenere l'autorizzazione dell'iniziativa dalle autorit\u00e0 egiziane. Partito il 4 settembre 1847 per l'Egitto, trov\u00f2 in Lesseps un ostacolo insuperabile, grazie al favore che l'ingegnere si era procurato presso il vice-re.\nTornato nel 1849 in Francia, ora repubblicana, si disinteress\u00f2 sia delle questioni politiche che della sua comunit\u00e0. Scrisse \"La science de l'homme\", pubblicata nell'agosto del 1858, e \"La vie \u00e9ternelle\", uscita nel 1852, le sue ultime opere filosofiche. Vi sostiene, rifiutando la tradizionale concezione cristiana della vita dopo la morte, che l'anima umana si disperda nell'universo, priva di coscienza individuale.\nNel 1860 riprese i contatti con i vecchi amici sansimoniani. Riconciliato con Chevalier, ebbe dei problemi con un'amante e part\u00ec per la Normandia: quando torn\u00f2 a Parigi il 23 agosto 1864 fu colpito da ictus, morendo il 31 agosto. La sua tomba \u00e8 tuttora visibile nel cimitero parigino di P\u00e8re-Lachaise."}
{"id": "1338713", "revid": "1632387", "url": "https://it.wikipedia.org/wiki?curid=1338713", "title": "Capra nana nigeriana", "text": "La nana nigeriana \u00e8 una razza di capra di piccole dimensioni di origini africane.\nI primi esemplari venivano portati via nave come cibo per grossi animali carnivori, e venivano allevati negli zoo.\nIn seguito, si \u00e8 sempre pi\u00f9 diffusa la moda di tenere queste capre come animali da compagnia, grazie alla loro natura curiosa e docile ed alla loro taglia ridotta.\nGli esemplari adulti di questa razza misurano fra i 40 ed i 56 cm d'altezza al garrese per le femmine, un po' di pi\u00f9 per i becchi, e pesano fra i 26 ed i 35 kg.\nIl colore del manto \u00e8 assai variabile; caratteristica peculiare di alcuni esemplari sono gli occhi blu, un carattere dominante nelle capre.\nLa maggior parte delle capre nane sono dotate di corte corna, ma gli allevatori solitamente le rimuovono attorno alle 2 settimane d'et\u00e0.\nConsiderando la loro taglia ridotta, le capre nane sono ottime produttrici di latte, con una produzione giornaliera che pu\u00f2 raggiungere i 3 kg, il che le rende ottime fornitrici di latte per la famiglia che le ospita.\nIl latte di queste capre \u00e8 pi\u00f9 ricco di grassi rispetto a quello delle altre razze, il che lo rende ottimo per produrre sapone e formaggio."}
{"id": "1338715", "revid": "112082590", "url": "https://it.wikipedia.org/wiki?curid=1338715", "title": "The Air That I Breathe", "text": "The Air That I Breathe \u00e8 una canzone scritta da Albert Hammond e Mike Hazelwood, inizialmente incisa da Phil Everly, dei celebri Everly Brothers.\nIl singolo.\nLa canzone \u00e8 famosa come hit dei The Hollies, con cui raggiunse nel 1974 il secondo posto nelle classifiche inglesi e il sesto in quelle statunitensi. Produttore esecutivo per il brano fu Alan Parsons.\nCitazioni e omaggi.\nLa canzone \"Creep\", dei Radiohead, ha un'identica struttura metrica e un giro di basso e una melodia simili a \"The Air That I Breathe\"; viene per questo accreditata a Hammond e Hazelwood, oltre che ai cinque componenti della band inglese."}
{"id": "1338725", "revid": "88740", "url": "https://it.wikipedia.org/wiki?curid=1338725", "title": "Angel", "text": ""}
{"id": "1338726", "revid": "124778805", "url": "https://it.wikipedia.org/wiki?curid=1338726", "title": "Ted Demme", "text": "Biografia.\nNella sua carriera ha diretto sei film; il pi\u00f9 importante \u00e8 stato \"Blow,\" girato nel 2001 un anno prima della sua morte improvvisa, sopraggiunta per infarto durante una partita amatoriale di pallacanestro giocata dopo aver assunto cocaina.\nHa diretto inoltre una serie di spettacoli televisivi e alcuni videoclip, tra i quali \"Streets of Philadelphia\" di Bruce Springsteen.\nEra nipote del regista Jonathan Demme."}
{"id": "1338737", "revid": "11004249", "url": "https://it.wikipedia.org/wiki?curid=1338737", "title": "Tirabolli", "text": ""}
{"id": "1338740", "revid": "71433", "url": "https://it.wikipedia.org/wiki?curid=1338740", "title": "Peter Farrelly", "text": ""}
{"id": "1338741", "revid": "287204", "url": "https://it.wikipedia.org/wiki?curid=1338741", "title": "Federazione cestistica dell'Afghanistan", "text": "La Federazione cestistica dell'Afghanistan (in inglese: \"National Basketball Association of Afghanistan\", ex \"Afghanistan Amateur Basketball Association\") \u00e8 l'ente che controlla e organizza la pallacanestro in Afghanistan.\nLa prima federazione si \u00e8 affiliata alla Federazione Internazionale Pallacanestro nel 1968. La nuova federazione \u00e8 stata fondata nel 2007 da Naser Shahalemi ed \u00e8 indipendente sia dal comitato olimpico afgano che dal governo locale. Ha sede a Kabul.\nLa NBAA controlla la nazionale afgana e i campionati di \"Division I\" (maschile) e \"Premier League\" (femminile)."}
{"id": "1338749", "revid": "339392", "url": "https://it.wikipedia.org/wiki?curid=1338749", "title": "Villa Belgiojoso Bonaparte", "text": ""}
{"id": "1338751", "revid": "1851848", "url": "https://it.wikipedia.org/wiki?curid=1338751", "title": "Michele Bacis", "text": "Carriera.\nGiocatore.\nCresce calcisticamente nella squadra della sua citt\u00e0, l'Atalanta, ma comincia la sua carriera professionistica nella stagione 1999/2000 nella , in Serie C2. In 4 anni colleziona 101 presenze e 5 gol. Il salto di qualit\u00e0 avviene durante la stagione 2002/2003 quando la approda in Serie B: Bacis non passa inosservato. L'anno successivo viene acquistato dalla , sempre in Serie B. Nella stagione 2003/2004 Bacis colleziona 26 presenze con la maglia viola (contribuendo alla promozione in Serie A) per poi passare all'Arezzo nella Serie B 2004-2005.\nNel 2005 c'\u00e8 il ritorno di Bacis in serie C, prima con il (2005/2006, 16 presenze) poi con l'Avellino (2006/2007, 15 presenze). Nel campionato 2007/2008 gioca con la maglia della in serie C1.\nIl 14 ottobre 2008, dopo essere stato svincolato dalla , firma un contratto che lo lega all'A.C. Monza Brianza 1912, con la cui maglia colleziona 21 presenze, segnando 2 goal. Il 25 agosto 2009, la annuncia il suo ingaggio per un anno., salvo poi rescindere consensualmente il contratto nel febbraio 2010..\nIl 6 dicembre 2010 viene ingaggiato dall'Atletico Arezzo, formazione che milita nel campionato di Serie D.\nAllenatore.\nViene ingaggiato come nuovo allenatore dell'Atletico Arezzo per la stagione 2011-2012 arrivando secondo al termine del campionato di Serie D.\nTorna sulla panchina aretina subentrando ad Abel Balbo venendo esonerato dopo poche giornate.\nVita privata.\nIl 17 maggio 2020, il figlio Jacopo, di 8 anni, muore precipitando dal terzo piano della casa in cui abitava ad Arezzo."}
{"id": "1338753", "revid": "921573", "url": "https://it.wikipedia.org/wiki?curid=1338753", "title": "Randy Edelman", "text": "Biografia.\nEdelman frequent\u00f2 il conservatorio di Cincinnati prima di trasferirsi a New York, dove suon\u00f2 il piano nell'orchestra del teatro di Broadway. Produsse diversi album di canzoni - alcune delle quali furono successivamente registrate dai The Carpenters (\"I Can't Make Music\", \"Piano Picker\" e \"You\"), Barry Manilow (\"Weekend in New England\"), Olivia Newton-John (\"Making a Good Thing Better\") ed altri - prima di trasferirsi a Los Angeles, dove inizi\u00f2 a lavorare per la televisione ed a comporre colonne sonore di film.\nLe colonne sonore.\nA met\u00e0 degli anni ottanta, Edelman scrisse il tema principale e la musica di sottofondo di parecchi episodi di \"MacGyver\", una serie TV molto popolare, il cui protagonista era Richard Dean Anderson.\nIn quegli anni, e successivamente nei primi anni novanta, collabor\u00f2 anche con Ivan Reitman, producendo le colonne sonore per diverse sue commedie, tra cui \"Ghostbusters II\", \"I gemelli\", \"Angels\", e \"Un poliziotto alle elementari\". Scrisse il tema musicale del film \"Executive Action\" del 1973, che trasportava sullo schermo alcune delle teorie del complotto riguardanti l'assassinio di John Fitzgerald Kennedy nel 1963.\nLe colonne sonore riutilizzate.\nBench\u00e9 molti dei film di cui Edelman aveva composto la colonna sonora non siano stati grandi successi commerciali, le musiche vennero spesso riutilizzate in altri ambiti. I temi che scrisse per \"Dragonheart\", \"Dragon - La storia di Bruce Lee\", \"Gettysburg\", \"L'ultimo dei Mohicani\" ed altri sono state ampiamente riutilizzate in pubblicit\u00e0 ed in trailer di altri film. In particolare, lo stimolante tema di \"Dragon\" \u00e8 diventato sinonimo di film strappalacrime che, dopo alterne vicende, porta ad un finale trionfale; alcuni dei trailer che utilizzano questo tema sono \"Forrest Gump\", \"The Truman Show\" e \"Harry Potter e la pietra filosofale\". Il tema del film \"Benvenuti in paradiso\", da lui scritto, \u00e8 stato usato come sottofondo nei trailer pi\u00f9 di qualunque altro spezzone di colonna sonora.\nMusiche per lo sport sulla NBC.\nIl tema da lui composto per il serial TV \"Le avventure di Brisco County Jr.\" viene utilizzato nell'annuncio degli eventi a seguire nelle cronache dei Giochi olimpici sulla rete TV statunitense NBC. Fu usato anche durante le cronache delle World Series della MLB di baseball del 1997. Negli anni novanta, Edelman compose anche il tema musicale per le telecronache della NFL, sempre sulla NBC.\nFilmografia.\nCompositore di musica.\nRandy Edelman ha composto musiche per moltissimi film, telefilm, pubblicit\u00e0 e cartoni animati, tra queste figurano:"}
{"id": "1338754", "revid": "38120", "url": "https://it.wikipedia.org/wiki?curid=1338754", "title": "Capra nubiana (razza)", "text": "La capra nubiana \u00e8 una razza di Capra che, a dispetto del nome, ha origini asiatiche.\n\u00c8 facilmente riconoscibile per il naso simile a quello della pecora: per distinguerle da razze di pecora simili (come la Barbado) bisogna controllare la coda, che nelle capre \u00e8 sempre rivolta verso l'alto, mentre nelle pecore \u00e8 sempre pendula.\nIl nome \"nubiana\" viene spesso utilizzato anche per designare la capra anglo-nubiana, che per\u00f2 \u00e8 una razza differente.\nLa nubiana propriamente detta \u00e8 di grosse dimensioni e pi\u00f9 massiccia rispetto ad altre razze da latte; il colore \u00e8 assai variabile, ma le orecchie devono essere grandi e pendule e il naso \"romano\".\nQueste capre hanno carattere socievole e tendono ad usare maggiormente le vocalizzazioni rispetto alle altre razze.\nLa taglia di queste capre le rende atte a due scopi; da una parte la produzione di latte, che in questa razza \u00e8 pi\u00f9 grasso rispetto alle altre (producono latte pi\u00f9 grasso della nubiana solo la capra nana, la capra pigmea e la capra boera, che tuttavia sono poco utilizzabili per la produzione su larga scala).\nSempre pi\u00f9 spesso, poi, questi animali vengono tenuti come animali da compagnia, che in pi\u00f9 producono abbastanza latte da soddisfare i bisogni giornalieri di una famiglia media."}
{"id": "1338755", "revid": "122315", "url": "https://it.wikipedia.org/wiki?curid=1338755", "title": "Capra nana", "text": ""}
{"id": "1338762", "revid": "1226", "url": "https://it.wikipedia.org/wiki?curid=1338762", "title": "Denuncia di Inizio Attivit\u00e0", "text": ""}
{"id": "1338764", "revid": "1305772", "url": "https://it.wikipedia.org/wiki?curid=1338764", "title": "Partito Socialista Indipendente Sammarinese", "text": "Il Partito Socialista Indipendente Sammarinese \u00e8 stato un partito di San Marino, fondato nel marzo 1957 da Alvaro Casali, consigliere e ex segretario del Partito Socialista Sammarinese, insieme a 4 colleghi consiglieri, che erano stati espulsi dal PSS per certe dichiarazioni e prese di posizione pubbliche a favore della rivolta d'Ungheria.\nQuesti fondarono il partito e, alleandosi subito dopo con l'opposizione, portarono a una situazione di stallo istituzionale, con 30 consiglieri della maggioranza e 30 dell'opposizione. Lo stallo sfoci\u00f2 il 30 settembre 1957 nei cosiddetti fatti di Rovereta, in cui una coalizione guidata dal PSIS e comprendente il Partito Democratico Cristiano Sammarinese e Partito Socialdemocratico Sammarinese insedi\u00f2 a Rovereta, presso il confine con l'Italia, un governo provvisorio.\nTale governo, riconosciuto dall'Italia e dagli Stati Uniti, torn\u00f2 al Palazzo Pubblico dove nomin\u00f2 i Capitani Reggenti.\nNegli anni successivi il partito giunse a superare il 10% dei voti (11.1% nel 1978 e 15.4% in 1974), superando il PSS. Dopo un lungo periodo di coalizioni con i democristiani sammarinesi, nei primi anni '90 il partito riconflu\u00ec nel PSS."}
{"id": "1338768", "revid": "88740", "url": "https://it.wikipedia.org/wiki?curid=1338768", "title": "Capra Oberhasli", "text": "L'Oberhasli \u00e8 una razza di capra da latte proveniente dall'omonimo distretto nel cantone di Berna, in Svizzera. Il nome pu\u00f2 essere grossolanamente tradotto come \"abitante dell'altopiano\".\nQueste capre, rispetto alle altre razze da latte (escluse quelle in miniatura), sono leggermente pi\u00f9 basse.\nIl colore del manto \u00e8 caratteristico e marrone rossiccio (descritto come \"il colore del retro di un violino di legno\")con una striscia dorsale nera; nere sono inoltre la faccia, il ventre e le zampe. Occasionalmente, a causa dei geni recessivi, possono nascere Oberhasli nere; solo le femmine possono essere registrate, mentre i maschi neri non possono essere registrati.\nIl carattere \u00e8 tranquillo, ma costantemente attento.\nUltimamente, dall'ibridazione con la capra nana nigeriana si tenta di ottenere una versione in miniatura di questa capra, detta mini Oberhasli."}
{"id": "1338769", "revid": "121236559", "url": "https://it.wikipedia.org/wiki?curid=1338769", "title": "Giovanni Mosco", "text": "Biografia.\nGiovanni divenne monaco nella lavra di San Teodosio il Cenobiarca e, compagno di viaggi di studio e di predicazione di San Sofronio, fu autore di testi agiografici, scritti durante i viaggi in Medio Oriente. Incerti sono la data e il luogo della sua morte, la quale pu\u00f2 essere avvenuta o a Roma, nel 619, o a Costantinopoli nel 634.\nOpere.\nScrisse una \"Vita di Giovanni l'Elemosiniere\" e il \"Prato Spirituale\", raccolta di circa 350 aneddoti e massime dei monaci del deserto che ebbe grande diffusione durante il tardo Medioevo , come dimostra il fatto che fu tradotta in latino da Ambrogio Traversari e in italiano da Feo Belcari.\nIl \"Prato Spirituale\" fornisce anche notizie sul viaggio dell'autore presso i monasteri della Cilicia, del Libano, della Siria, della Palestina e dell'Egitto. Lo scrittore inglese William Dalrymple ha ripercorso il viaggio di Giovanni Mosco, il cui resoconto presenta anche la situazione dei cristiani e dei loro luoghi di culto nel Vicino e nel Medio Oriente."}
{"id": "1338770", "revid": "1782831", "url": "https://it.wikipedia.org/wiki?curid=1338770", "title": "Episodi di Hunter \u00d7 Hunter (serie animata 1999)", "text": "Questa \u00e8 la lista degli episodi della prima serie anime di \"Hunter \u00d7 Hunter\" trasmessi in Italia su Italia 1 dal 23 gennaio 2007 al 24 gennaio 2008. A questi 62 episodi ne fanno seguito altri 30 che, nell'edizione originale giapponese, costituiscono tre serie OAV.\nI titoli italiani riportano i nomi Curarpikt, Hyskoa e Zaoldyeck, ma vengono pronunciati Kurapika, Hisoka e Zoldick secondo la traslitterazione adottata nel manga."}
{"id": "1338771", "revid": "110157", "url": "https://it.wikipedia.org/wiki?curid=1338771", "title": "Slavjansk-na-Kubani", "text": "Slavjansk-na-Kubani (anche traslitterata come \"Slavyansk\"; in italiano, \"Slavjansk sul Kuban'\") \u00e8 una citt\u00e0 della Russia europea meridionale, situata sulle rive del \"Protoka\", un braccio deltizio secondario del fiume Kuban' nella pianura ciscaucasica, un'ottantina di chilometri ad ovest di Krasnodar; \u00e8 capoluogo del distretto di Slavjansk all'interno del Kraj di Krasnodar.\nFondata nel 1865 come semplice stazione ferroviaria, si svilupp\u00f2 successivamente come centro industriale; divenne ufficialmente citt\u00e0 nel 1958.\nVi nacque, nel 1919, il poeta Boris Abramovi\u010d Sluckij.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1338772", "revid": "80339", "url": "https://it.wikipedia.org/wiki?curid=1338772", "title": "Slavyansk-na-Kubani", "text": ""}
{"id": "1338773", "revid": "80339", "url": "https://it.wikipedia.org/wiki?curid=1338773", "title": "Slavjansk na Kubani", "text": ""}
{"id": "1338774", "revid": "124123", "url": "https://it.wikipedia.org/wiki?curid=1338774", "title": "Carola Silvestrelli", "text": "Professionalmente ha il suo battesimo artistico nel 1989, su Rai 3, con il programma \"La TV delle ragazze\".\nLa sua vita professionale segue subito varie strade, dall'attrice alla autrice, dalla regista alla docente di Tecniche Narrative, ma arriva al grande pubblico come conduttrice radiofonica e televisiva.\nAttrice.\nTelevisione.\nPartecipa ad alcune serie televisive, sia Rai che Mediaset: \"Un medico in famiglia\", \"Giornalisti\", \"Un prete tra noi\" e \"Rosafuria\", film tv diretto da Gianfranco Albano, con un ruolo da co-protagonista.\nTeatro.\nDebutta con il Teatro dell'Opera di Roma nel 1989 con \"La serva padrona\" di Giovanni Battista Pergolesi e \"Il maestro di cappella\", di Domenico Cimarosa, entrambi con la regia di Vera Bertinetti. Passa poi al Teatro dell'Opera di Fiesole con \"La donna verde\", di Daniele Zanettovich, ancora con la regia di Vera Bertinetti. Seguono anni di tourn\u00e9e, anche con commedie scritte, dirette ed interpretate dalla stessa Carola Silvestrelli: \nCinema.\nAl cinema debutta, in piccolo ruolo, in \"Francesco\" di Liliana Cavani. Segue \"Ricky &amp; Barabba\", regia di Christian De Sica, \"Camerieri\", regia di Leone Pompucci, e nei due horror \"Tafanos\" e \"\" regia di Carlo Giudice &amp; Paolo Marcellini, in arte Dipteros.\n\"A.N.I.M.A.\", di Pino Ammendola regia di Pino Ammendola 2018\nConduttrice.\nRadio.\n, anche se gli inizi sono su Radio Rai Uno con \"500 ma non li dimostra\", nel 1992. Seguono poi tutti programmi di cui \u00e8 quasi sempre autrice oltre che conduttrice:\nTelevisione.\nPer la televisione ha esordito con La TV delle ragazze. . Dal 2006 \u00e8 uno dei volti ufficiali di Discovery Real Time. Nel mezzo, tanti programmi, molti dei quali anche scritti da lei:\nAutrice.\nOltre ai programmi che l'hanno vista partecipare anche in veste di conduttrice, per alcune edizioni, \u00e8 fra gli autori di \"Mai dire Gol\". Firma i personaggi di molti dei comici che si sono avvicendati nella fortunata trasmissione. Ed \u00e8 anche la creatrice, insieme ad Ugo Dighero che lo interpretava, delle poesie a sfondo tragico del Pupazzo Gnappo, protagonista dell'altra trasmissione firmata dalla Gialappa's Band: \"Mai dire Maik\". Con lui stringer\u00e0 anche un legame artistico che durer\u00e0 parecchi anni, e che far\u00e0 nascere tre spettacoli diretti dalla Silvestrelli ed interpretati da Dighero, pi\u00f9 una versione televisiva di uno di questi, C'era una volta un re... ma mor\u00ec, diretto sempre da Carola Silvestrelli per Canal Jimmy.\nSempre con lui scrive anche una serie di cortometraggi comici su \"La vita domestica dei supereroi\", interpretati da entrambi nei panni (in chiave di parodia) dei pi\u00f9 grandi eroi dei fumetti, visti in versione casalinga.\nPer la radio, all'elenco dei programmi scritti e condotti si aggiungono quelli realizzati nei due anni di consulenza ai programmi passati a Radio DeeJay, scritti per il Trio Medusa:\nPer la televisione ha anche lavorato come creatrice di nuovi format, come Sweet India, per RAI 2, con il quale ha vinto il Primo premio \"Miglior commedia europea\" al \"IX Media Events Festival International\" \u2013 Albena, Bulgaria.\nCome story editor, script editor e sceneggiatrice, ha lavorato, oltre che per Sweet India, in:\nPossiede anche una casa di produzione, AlambA."}
{"id": "1338776", "revid": "80339", "url": "https://it.wikipedia.org/wiki?curid=1338776", "title": "Slavyansk na Kubani", "text": ""}
{"id": "1338777", "revid": "1494169", "url": "https://it.wikipedia.org/wiki?curid=1338777", "title": "Slavjansk", "text": ""}
{"id": "1338778", "revid": "80339", "url": "https://it.wikipedia.org/wiki?curid=1338778", "title": "Slavyansk", "text": ""}
{"id": "1338785", "revid": "367445", "url": "https://it.wikipedia.org/wiki?curid=1338785", "title": "Kasli", "text": "Kasli (in lingua russa \u041a\u0430\u0441\u043b\u0438) \u00e8 una citt\u00e0 di 19.091 abitanti situata nell'Oblast' di \u010celjabinsk, in Russia.\nFondata nel 1747, Kasli ricevette lo \"status\" di citt\u00e0 il 29 luglio del 1949."}
{"id": "1338787", "revid": "767487", "url": "https://it.wikipedia.org/wiki?curid=1338787", "title": "Claudio Fabi", "text": "Biografia.\n\u00c8 stato direttore artistico della \"Numero Uno\", la casa discografica fondata da Mogol, Mariano Rapetti, Franco Daldello, Sandro Colombini e Lucio Battisti, subentrando allo stesso Colombini, e della \"PolyGram Italiana\".\nHa prodotto dischi di Bruno Lauzi, Georges Moustaki, PFM, Gianfranco Manfredi, David Riondino, Alberto Fortis, Ivan Graziani, Adriano Pappalardo, Gianna Nannini, Paolo Conte, David Bowie.\nNel 1995 si \u00e8 trasferito in Spagna, dove continua la sua attivit\u00e0 di musicista e produttore.\nFabi ha pubblicato due dischi come solista: \"Aleph\" nel 1982 e \"Anima Mundi\" nel 1999, nell'ambito del Progetto \"Catedrales para el Milenio\".\n\u00c8 il padre del cantautore Niccol\u00f2 Fabi e lo zio della giornalista Maria Elena Fabi, a sua volta anche cugina del noto cantautore romano."}
{"id": "1338788", "revid": "107981067", "url": "https://it.wikipedia.org/wiki?curid=1338788", "title": "Mini Oberhasli", "text": "La mini Oberhasli, a volte detta anche oberiana, \u00e8 una razza di capra in fase di creazione che si ottiene a partire dall'accoppiamento di un becco di capra nana nigeriana con una femmina di capra Oberhasli.\nIl colore dev'essere identico a quello della progenitrice femmina, mentre la stazza dev'essere simile a quella del progenitore maschile: come accade anche per le Oberhasli di taglia normale, possono presentarsi esemplari neri.\nCome molte nuove razze caprine ottenute a partire dall'accoppiamento di variet\u00e0 gi\u00e0 esistenti, la mini Oberhasli viene considerata \"sperimentale\" a partire dalla terza generazione ed ottengono lo status di razza a parte a partire dalla sesta; per ora, vi sono solamente mini Oberhasli sperimentali."}
{"id": "1338791", "revid": "110157", "url": "https://it.wikipedia.org/wiki?curid=1338791", "title": "Njazepetrovsk", "text": "Njazepetrovsk (in lingua russa \u041d\u044f\u0437\u0435\u043f\u0435\u0442\u0440\u043e\u0301\u0432\u0441\u043a) \u00e8 una citt\u00e0 di 13.405 abitanti situata nell'Oblast' di \u010celjabinsk, in Russia. Fondata nel 1747, Njazepetrovsk ricevette lo \"status\" di citt\u00e0 nel 1944."}
{"id": "1338794", "revid": "869733", "url": "https://it.wikipedia.org/wiki?curid=1338794", "title": "Un giorno in pretura", "text": "La frase Un giorno in pretura pu\u00f2 riferirsi a:"}
{"id": "1338795", "revid": "76963", "url": "https://it.wikipedia.org/wiki?curid=1338795", "title": "Kyle Switzer", "text": "Kyle \u00e8 meglio conosciuto per aver interpretato il ruolo di \"Rick Geddes\" nella serie televisiva \"15/Love\". Verso la fine del 2007 interpreter\u00e0 un ruolo di secondaria importanza nella serie televisiva \"Reaper\".\nBiogragfia.\nNato a Ottawa, comincia a recitare durante gli anni della scuola superiore. Inizialmente vuole diventare un regista di video musicale ma in seguito si appassiona alla recitazione. Durante l'anno scolastico studia recitazione nei weekend e impara a suonare la chitarra. Ha studiato alla \"The Ottawa School of Speech and Drama\"."}
{"id": "1338798", "revid": "110157", "url": "https://it.wikipedia.org/wiki?curid=1338798", "title": "Verchneural'sk", "text": "Verchneural'sk () \u00e8 una citt\u00e0 di 10.054 abitanti situata nell'Oblast' di \u010celjabinsk, in Russia. Fondata nel 1734, Verchneural'sk ha ricevuto lo \"status\" di citt\u00e0 nel 1981 ed \u00e8 capoluogo del Verchneural'skij rajon."}
{"id": "1338799", "revid": "985522", "url": "https://it.wikipedia.org/wiki?curid=1338799", "title": "Decano", "text": ""}
{"id": "1338801", "revid": "30232", "url": "https://it.wikipedia.org/wiki?curid=1338801", "title": "Francesco Di Cataldo", "text": ""}
{"id": "1338806", "revid": "201948", "url": "https://it.wikipedia.org/wiki?curid=1338806", "title": "La mascherata della morte rossa", "text": ""}
{"id": "1338809", "revid": "3535", "url": "https://it.wikipedia.org/wiki?curid=1338809", "title": "BLAST", "text": ""}
{"id": "1338811", "revid": "834", "url": "https://it.wikipedia.org/wiki?curid=1338811", "title": "Sim (Russia)", "text": "Sim () \u00e8 una citt\u00e0 di 15.900 abitanti situata nell'Oblast' di \u010celjabinsk, in Russia."}
{"id": "1338812", "revid": "3535", "url": "https://it.wikipedia.org/wiki?curid=1338812", "title": "Basic Local Alignment Search Tool", "text": ""}
{"id": "1338814", "revid": "712828", "url": "https://it.wikipedia.org/wiki?curid=1338814", "title": "La voce delle stelle", "text": " \u00e8 un OAV di fantascienza del 2002 il cui tema principale \u00e8 la distanza fra le persone e la conseguente incomunicabilit\u00e0 fra di loro. Distribuito in Italia da D/Visual e poi da Kaz\u00e9 col titolo The Voices of a Distant Star.\nTrama.\nQuando la nave spaziale Lysithea inizia il suo viaggio a caccia dei Tarsians, temibili alieni incontrati per la prima volta su Marte, la studentessa Mikako Nagamine viene arruolata tra le forze terrestri. L'unico mezzo che ha per parlare con il suo ragazzo rimasto sulla Terra, Noboru Terao, \u00e8 via e-mail. Ma pi\u00f9 la nave spaziale si allontana dalla Terra, pi\u00f9 tempo impiegano i messaggi spediti ad arrivare a destinazione. Finch\u00e9 l'ultimo salto di otto anni luce fa precipitare nello sconforto Noboru che riceve una risposta dalla sua ragazza soltanto otto anni dopo il suo messaggio. Il finale relativamente aperto non consente di stabilire se il dramma dei due protagonisti lontani si concluda con un nuovo incontro tra i due.\nAdattamenti.\nManga.\nLa mangaka Mizu Sahara ha prodotto un adattamento di dieci capitoli dell'OAV, pubblicato poi in un volume tankobon il 23 febbraio 2005 da K\u014ddansha, in Italia tale volume \u00e8 stato tradotto e pubblicato da d/visual, insieme alla versione animata.\nEssendo un lavoro successivo, il manga reinterpreta ed amplia la trama dell'anime aggiungendo episodi narrativi extra e personaggi secondari aggiuntivi."}
{"id": "1338817", "revid": "767487", "url": "https://it.wikipedia.org/wiki?curid=1338817", "title": "Jurjuzan'", "text": "Jurjuzan' (in lingua russa \u042e\u0440\u044e\u0437\u0430\u043d\u044c) \u00e8 una citt\u00e0 di 13.700 abitanti situata nell'Oblast' di \u010celjabinsk, in Russia."}
{"id": "1338819", "revid": "287204", "url": "https://it.wikipedia.org/wiki?curid=1338819", "title": "Troick (Oblast' di \u010celjabinsk)", "text": "Troick (in lingua russa \u0422\u0440\u043e\u0301\u0438\u0446\u043a, anche Troitsk) \u00e8 una citt\u00e0 della Russia di 83.862 abitanti situata nell'Oblast' di \u010celjabinsk, capoluogo dell'omonimo rajon."}
{"id": "1338822", "revid": "107981078", "url": "https://it.wikipedia.org/wiki?curid=1338822", "title": "Capra Sable Saanen", "text": "La Sable Saanen \u00e8 una vera e propria razza di capra; con questo nome vengono infatti designate tutte le gradazioni di colore diverse dal bianco che possono presentarsi nella capra Saanen.\nQuesta capra, infatti, presenta geni recessivi che, accoppiando due animali che ne sono portatori, possono dare vita a cuccioli di qualsiasi colore, dal beige al nero; tali esemplari colorati vengono considerati come razza a parte (la Sable Saanen, per l'appunto) da alcune associazioni, mentre per altri club sono da considerare semplicemente come esemplari imperfetti di capra Saanen.\nUltimamente, questa razza ha conosciuto un vistoso aumento di popolarit\u00e0, grazie al fatto che gli esemplari colorati sono meno predisposti di quelli bianchi alle scottature ed al cancro alla pelle, il che li rende adatti anche all'allevamento in climi subtropicali e tropicali."}
{"id": "1338823", "revid": "1872303", "url": "https://it.wikipedia.org/wiki?curid=1338823", "title": "Accordo di programma", "text": "Un accordo di programma, nel diritto amministrativo italiano, \u00e8 una convenzione tra enti territoriali (regioni, province o comuni) ed altre amministrazioni pubbliche mediante la quale le parti coordinano le loro attivit\u00e0 per la realizzazione di opere, interventi o programmi di intervento.\nDisciplina normativa.\nPresente in alcune legislazioni nazionali in alcune normative settoriali degli anni 1980, venne introdotto in Italia dall'art. 27 della legge 8 giugno 1990 n. 142 ed \u00e8 ora disciplinato dall'art. 34 del d.lgs. 18 agosto 2000, n. 267. \nSecondo il predetto art. 34 si pu\u00f2 ricorrere all'accordo di programma per la definizione e l'attuazione di opere, di interventi o di programmi di intervento che richiedono, per la loro completa realizzazione, l'azione integrata e coordinata di comuni, di province, di regioni, di amministrazioni statali e di altri soggetti pubblici (ad esempio, comunit\u00e0 montane) o comunque di due o pi\u00f9 tra i soggetti predetti.\nCaratteristiche.\nAttraverso l'accordo di programma si procede all'approvazione di progetti di opere pubbliche comprese nei programmi dell'amministrazione e per le quali siano immediatamente utilizzabili i relativi finanziamenti. In tal caso l'approvazione dell'accordo di programma comporta la dichiarazione di pubblica utilit\u00e0, indifferibilit\u00e0 ed urgenza delle opere (che, peraltro, cessa di avere efficacia se le opere non hanno avuto inizio entro tre anni).\nL'accordo di programma pu\u00f2 prevedere procedimenti di arbitrato, nonch\u00e9 interventi surrogatori di eventuali inadempienze dei soggetti partecipanti. La vigilanza sull'esecuzione dell'accordo di programma e gli eventuali interventi sostitutivi competono ad un collegio (\"collegio di vigilanza\") presieduto dal presidente della regione o dal presidente della provincia o dal sindaco e composto da rappresentanti degli enti locali interessati, nonch\u00e9 dal prefetto del capoluogo della regione o dal prefetto della provincia interessata se all'accordo partecipano amministrazioni statali o enti pubblici nazionali.\nAllorch\u00e9 l'intervento o il programma di intervento comporti il concorso di due o pi\u00f9 regioni finitime, la conclusione dell'accordo di programma \u00e8 promossa dalla Presidenza del Consiglio dei ministri, cui spetta la convocazione della conferenza. Il collegio di vigilanza \u00e8 in questo caso presieduto da un rappresentante della Presidenza del Consiglio dei ministri ed \u00e8 composto dai rappresentanti di tutte le regioni che hanno partecipato all'accordo. La Presidenza del Consiglio dei ministri rappresenta nel collegio di vigilanza tutte le amministrazioni statali o enti pubblici nazionali partecipanti.\nProcedimento.\nIl procedimento per la conclusione dell'accordo \u00e8 promosso dal presidente della regione, dal presidente della provincia o dal sindaco, in relazione alla competenza primaria o prevalente sull'opera o sugli interventi o sui programmi di intervento, anche su richiesta di uno o pi\u00f9 dei soggetti interessati, per assicurare il coordinamento delle azioni e per determinarne i tempi, le modalit\u00e0, il finanziamento ed ogni altro connesso adempimento. Ne segue che in un accordo di programma una delle parti deve essere necessariamente una regione, una provincia o un comune (cd. \"soggetti necessari\").\nPer verificare la possibilit\u00e0 di concordare l'accordo di programma, il presidente della regione o il presidente della provincia o il sindaco convoca una conferenza tra i rappresentanti di tutte le amministrazioni interessate.\nL'accordo, consistente nel consenso unanime del presidente della regione, del presidente della provincia, dei sindaci e delle altre amministrazioni interessate, \u00e8 \"approvato\" con atto formale del presidente della regione o del presidente della provincia o del sindaco ed \u00e8 pubblicato nel bollettino ufficiale della regione. Nonostante il termine utilizzato dal legislatore, non si tratta di approvazione in senso proprio, giacch\u00e9 all'organo che emana il relativo atto non \u00e8 concessa alcuna discrezionalit\u00e0 in ordine all'emanazione: \u00e8 un atto dovuto di esternazione, che conferisce efficacia esterna all'accordo.\nL'accordo, qualora adottato con decreto del presidente della regione, determina le eventuali e conseguenti variazioni degli strumenti urbanistici e sostituisce il permesso a costruire, sempre che vi sia l'assenso del comune interessato. Infatti, ove l'accordo comporti variazione degli strumenti urbanistici, l'adesione del sindaco deve essere ratificata dal consiglio comunale entro trenta giorni a pena di decadenza.\nEnte capofila.\nUn accordo di programma comporta l'individuazione, tra tutti gli enti partecipanti all'accordo, di un unico ente capofila. Solitamente la scelta del capofila ricade sull'ente pi\u00f9 rilevante da un punto di vista storico, demografico o amministrativo. Il ruolo dell'ente capofila, spesso coincidente con l'ente promotore dell'accordo, consiste nel coordinamento tra tutti gli enti consociati, nella mediazione tra le varie posizioni espresse nonch\u00e9 nell'espletamento dell'intera documentazione, ossia degli atti amministrativi e della relativa contabilit\u00e0."}
{"id": "1338826", "revid": "767487", "url": "https://it.wikipedia.org/wiki?curid=1338826", "title": "Capra Saanen", "text": "La Saanen \u00e8 una razza di capra, in particolare \u00e8 la pi\u00f9 grande delle capre da latte, originaria della Svizzera.\nLe femmine, infatti, pesano attorno ai 70\u00a0kg, mentre i maschi sfiorano in media i 92\u00a0kg.\nQuesta razza, grazie anche alle grosse dimensioni, \u00e8 quella che produce pi\u00f9 latte, che \u00e8 inoltre pi\u00f9 povero di grassi rispetto a quello delle altre capre da latte.\nLe ossa sono grandi, ma l'aspetto \u00e8 piuttosto slanciato, le orecchie vengono portate erette, il muso \u00e8 dritto. Ambo i sessi presentano la barbetta e le corna; tuttavia, ambedue vengono solitamente tagliate dagli allevatori.\nIl pelo \u00e8 bianco candido e la pelle di colore rosa; esemplari di colori differenti, anche nella stessa cucciolata, vanno ascritti alla razza Sable Saanen.\nIl carattere di questi animali \u00e8 calmo e riflessivo.\nMorfologia.\nI capretti alla nascita hanno un peso medio di 4,3\u00a0kg, a 60 giorni \u00e8 di 14,6\u00a0kg.\nLa Saanen \u00e8 una capra di taglia grande.\nLa testa \u00e8 abbastanza piccola e leggera; ha un profilo fronto-nasale rettilineo; di solito i maschi portano un ciuffo di peli arruffati sul profilo frontale.il collo \u00e8 abbastanza lungo con la presenza di tettole, Il tronco \u00e8 determinato da un torace molto ampio e da una groppa ben sviluppata. L'apparato mammario \u00e8 ben sviluppato, gli arti sono lunghi e forti.\nDiffusione.\nLa capra Saanen \u00e8 originaria della regione di Saanen e dei valli del fiume Simme, nel Canton Berna. In Svizzera, questa razza caprina ha il secondo maggior numero di capi iscritti al Libro genealogico.\nLe zone di maggiore allevamento della capra Saanen in Italia sono le seguenti regioni: Puglia, Piemonte, Lombardia, Emilia-Romagna, Toscana e Lazio. Il Libro Genealogico di razza \u00e8 stato istituito in Italia nel 1973.\nCaratteri riproduttivi.\nLa capra Saanen ha una fertilit\u00e0 pari al 90%, una prolificit\u00e0 pari al 160%. La sua fecondit\u00e0 su base annua \u00e8 pari al 144%, l'et\u00e0 media al primo parto \u00e8 di 12 mesi. La percentuale di parti trigemellari si aggira intorno al 10-15%.\nAllevamento.\nLa capra Saanen viene allevata in medi e grandi allevamenti sia allo stato semi-stabulato che in strutture a stabulazione permanente.\nProduzione di latte.\nLa Saanen \u00e8 famosa per la sua alta potenzialit\u00e0 produttiva che la rende particolarmente adeguata alla produzione di latte, grazie a ci\u00f2, la Saanen diventa una razza economicamente redditizia, \u00e8 apprezzata dagli allevatori all\u2019Estero, dove \u00e8 tenuta in allevamenti di razza pura oppure come razza caprina destinata ad un affinamento genetico. La capra Saanen ha produzioni variabili di latte e sono strettamente collegate al numero della lattazione, al numero di nati, alla fase di lattazione e alla stagione dei parti. Le sue produzioni medie di latte senza poppata sono le seguenti: primipare (150gg): 380 litri; pluripare (210gg): 602 litri. Per quanto riguarda il numero della lattazione nella capra Saanen possiamo riscontrare picchi massimi di produzione di latte verso la 4\u00b0 /5\u00b0 lattazione. Infatti la produzione media di latte, nelle primipare, \u00e8 di 290 litri in 150 giorni; nelle secondipare la produzione media \u00e8 di 500 litri in 210 giorni e nelle pluripare la produzione media si aggira intorno ai 600 litri in 210 giorni. \nSono presenti record in cui sono stati raggiunti produzioni superiori ai 1000 litri di latte.\nUlteriori elementi che influenza la produzione di latte sono il numero di capretti nati, riscontrando progressivi accrescimenti dell\u2019apparato mammario in base al numero dei capretti; il momento all\u2019interno di una lattazione (i picchi massimi di produzione sono raggiungibili circa alla 4\u00aa settimana), la stagionalit\u00e0 del parto, poich\u00e9 \u00e8 possibile notare produzioni di latte maggiori nelle capre che partoriscono tra gennaio e marzo.\nAlimentazione.\nPer sapere la capra Saanen quanto latte produce l\u2019alimentazione \u00e8 molto importante e pu\u00f2 influenzare la produzione di latte. Le capre come la razza Saanen hanno bisogno di apporti alimentari adeguati, soprattutto in fase di produzione del latte.\nDurante la fase di riproduzione devono essere garantiti apporti sia quantitativi che qualitativi, ma soprattutto energetici (30-40% in pi\u00f9), perch\u00e9 da ci\u00f2 dipender\u00e0 la prolificit\u00e0 della capra. Nel caso la capra Saanen sia allevata in stalla basterebbero 200/400 grammi di cerali al giorno; se invece \u00e8 allevata al pascolo basta impostare i giusti accorgimenti sul carico di bestiame.\nDurante la lattazione l\u2019alimentazione deve poter garantire le massime produzioni di latte, che si possono ottenere attraverso la somministrazione di alimenti concentrati e dei buoni rapporti tra alimento concentrato e foraggio. Il concentrato \u00e8 indispensabile per buone produzioni di latte ma se somministrato in quantit\u00e0 eccessive pu\u00f2 provocare squilibri a livello ruminale, \u00e8 necessario che il foraggio somministrato sia di buona qualit\u00e0, perch\u00e9 in caso non lo fosse potrebbe ripercuotersi sia sulla qualit\u00e0 che sulle quantit\u00e0 di latte prodotto."}
{"id": "1338828", "revid": "15756", "url": "https://it.wikipedia.org/wiki?curid=1338828", "title": "Basilica Ulpia", "text": "La basilica Ulpia era, all'epoca della sua costruzione, la pi\u00f9 grande basilica di Roma, inserita nel complesso del Foro di Traiano e intitolata alla sua famiglia (il suo nome completo era infatti \"Marcus Ulpius Traianus\").\nOggi \u00e8 visibile solo il troncone centrale, con l'abside occidentale nascosta sotto via dei Fori Imperiali (arriverebbe alle pendici del monumento a Vittorio Emanuele II) e quella orientale sotto la scalinata di Magnanapoli e gli edifici adiacenti.\nStoria.\nLa basilica fu costruita tra il 106 e il 113, data dell'inaugurazione del Foro di Traiano, da Apollodoro di Damasco su ordine di Traiano.\nOltre alle funzioni forense e commerciale, nella basilica aveva anche luogo, secondo la \"Forma Urbis\", l'attivit\u00e0 di manomissione degli schiavi dell'Atrium Libertatis, che fu distrutto per fare spazio alla basilica stessa.\nGli scavi effettuati sotto i crolli delle volte delle navate laterali hanno messo in evidenza che alcune parti della Basilica erano rimaste in piedi fino al XII secolo. L'area della Basilica venne scavata agli inizi del XIX secolo, durante l'occupazione napoleonica di Roma nel settore centrale. L'estremit\u00e0 occidentale delle navate fino all'attacco dell'abside venne scavata negli anni trenta e un settore dell'abside orientale \u00e8 stato rimesso in luce da scavi condotti dalla Soprintendenza ai beni archeologici di Roma in anni recenti sotto il palazzo Roccagiovine.\nArchitettura.\nSi trattava della pi\u00f9 grande basilica di Roma: le sue misure erano 170 metri di lunghezza (120 metri senza absidi) e 60 metri di larghezza.\nEsterno.\nSi affacciava, sopraelevata su tre gradini in marmo giallo antico su uno dei lati della piazza, di fronte alla monumentale facciata che faceva da sfondo alla colossale statua equestre di Traiano.\nLa facciata era almeno in parte aperta con un colonnato di ordine corinzio, con fusti scanalati in marmo giallo antico come i gradini, ed era articolata in tre avancorpi sporgenti, quello centrale tetrastilo, a quattro colonne, e i due laterali con due colonne, con fusti in marmo pavonazzetto, come quelli del colonnato, pi\u00f9 piccolo, dei portici laterali. Al di sopra dei colonnati correva un attico decorato con statue di Daci in marmo bianco che si alternavano a pannelli con rilievi di cataste di armi, simili a quelli presenti sul basamento della Colonna Traiana. I Daci sorreggevano un coronamento, che sporgeva sopra le sculture e correva anche sugli spazi intermedi, dove erano iscritti i nomi delle legioni che avevano partecipato alle campagne daciche (ne restano frammenti di architravi con iscrizioni). Il motivo riprendeva quello analogo dell'attico delle facciate dei portici laterali, con Daci in pavonazzetto alternati a clipei (scudi) con forse ritratti di personaggi di rango imperiale della storia di Roma.\nLe immagini sulle monete ci mostrano che al di sopra dell'attico gli avancorpi ospitavano sculture, probabilmente in bronzo dorato, raffiguranti quadrighe con Vittorie. Si era ipotizzato che qui si trovasse originariamente anche il grande fregio traianeo riciclato in quattro tronconi nell'arco di Costantino: un articolo di Sandro Stucchi sostiene ad esempio che fosse invece sul retro del muro della Basilica verso il cortile della Colonna, dove mancano delle lesene e ci sono tracce sulle fondazioni di un rivestimento a lastre di misure adeguate. In realt\u00e0 sulla collocazione del fregio non esiste ancora un'ipotesi unanimemente accettata. Dalle fonti sappiamo che il tetto era in origine rivestito da tegole in bronzo dorato, secondo un programma decorativo particolarmente sfarzoso.\nInterno.\nL'interno era articolato in uno vasto spazio centrale (25 m di larghezza), circondato sui quattro lati da 96 colonne con fusti in granito grigio di ordine corinzio e un fregio con Vittorie \"tauroctone\" (nell'atto di sacrificare tori). Questa navata centrale era circondata da due navate laterali per lato, divise da colonnati sempre in granito grigio. Sui lati corti una terza fila di colonne separava le navate da due absidi semicircolari, con un fregio con sfingi rivolto verso le absidi stesse. La navata centrale era dotata di un secondo piano, con colonne dai fusti lisci in marmo cipollino, e forse anche un terzo ordine, in parte chiuso da muri e in parte aperto su colonnati sui lati corti. Dal secondo piano si poteva assistere ai processi che dovevano avere sede probabilmente nelle absidi.\nLe coperture delle navate laterali erano costituite da volte a botte ribassate in laterizio, probabilmente invisibili dall'interno per la presenza di un controsoffitto piano, mentre la navata centrale doveva essere coperta da un grande tetto a capriate lignee, sempre nascosto da un controsoffitto.\nIl muro di fondo opposto all'ingresso e il muro di fondo dell'abside erano rivestiti in marmo e decorati da ordini di lesene e semicolonne e la pavimentazione era in marmi colorati, con giallo antico, pavonazzetto e marmo africano. Il pavimento della navata centrale presentava un disegno di cerchi e quadrati, mentre nelle navate laterali si alternavano lastre rettangolari.\nRicostruzione.\nNegli anni 2020 \u00e8 stato avviato un progetto di ricostruzione della basilica con finanziamento privato."}
{"id": "1338830", "revid": "110157", "url": "https://it.wikipedia.org/wiki?curid=1338830", "title": "Verchnij Ufalej", "text": "Verchnij Ufalej (in lingua russa \u0412\u0435\u0440\u0445\u043d\u0438\u0439 \u0423\u0444\u0430\u043b\u0435\u0439) \u00e8 una citt\u00e0 di 33.700 abitanti situata nell'Oblast' di \u010celjabinsk, in Russia."}
{"id": "1338832", "revid": "22416", "url": "https://it.wikipedia.org/wiki?curid=1338832", "title": "Stazione di Cagliari", "text": "La stazione di Cagliari \u00e8 la principale stazione ferroviaria del gruppo FS al servizio del comune di Cagliari, nonch\u00e9 la pi\u00f9 importante della Sardegna. Si trova nella centrale piazza Matteotti, nel quartiere di Stampace.\nStoria.\nCostruita dalla Compagnia Reale delle Ferrovie Sarde come stazione di testa a poca distanza dal porto del capoluogo regionale, la struttura fu inaugurata il 23 luglio 1879, 8 anni dopo che venne avviata l'attivit\u00e0 ferroviaria nell'isola con la prima porzione della ferrovia Cagliari-Golfo Aranci, e venne edificata in una zona originariamente di aperta campagna ed in seguito inglobata nel quartiere di Stampace. La vicinanza col porto cagliaritano port\u00f2 inoltre alla costruzione nei lustri successivi di un collegamento tra la stazione e lo scalo marittimo (denominato Cagliari Marittima), passante per lo scalo merci e l'area in cui in seguito fu ricavato il parcheggio della stazione. La bretella fu inaugurata nel 1893.\nNel 1920 la stazione, cos\u00ec come l'intera rete a scartamento ordinario sarda, venne nazionalizzata passando dalle \"Ferrovie Reali\" alle Ferrovie dello Stato, le quali nel decennio successivo effettuarono importanti lavori nell'impianto. In particolare l'edificio principale della stazione, realizzato su progetto dell'ingegnere algherese Luigi Polese, fu profondamente ristrutturato su progetto dell'architetto Roberto Narducci: le due terrazze laterali che caratterizzavano il fabbricato furono rimosse, inoltre venne sopraelevata la costruzione e costruiti due ulteriori fabbricati disposti perpendicolarmente rispetto al fabbricato viaggiatori.\nDurante il secondo conflitto mondiale la stazione fu privata della struttura metallica della copertura che si trovava sui 4 binari passeggeri, per essere fusa e riutilizzata per fini bellici. Nel 1943 Cagliari fu pesantemente bombardata dagli aerei alleati, che non risparmiarono la stazione ferroviaria, mietendo vittime e danneggiando pesantemente l'edificio: in particolare un ordigno cadde nelle officine causando una strage di ferrovieri, a memoria dei quali \u00e8 presente un cippo commemorativo nei nuovi locali realizzati per le manutenzioni. In quel periodo il capolinea fu arretrato provvisoriamente nei pressi di via San Paolo.\nRitornata la pace e risistemati i danni, la stazione ferroviaria riprese ad essere il principale scalo ferroviario sardo, sebbene negli anni sessanta si ipotizz\u00f2 uno spostamento (mai attuato) dell'impianto a poche centinaia di metri dalla sua posizione originale. Negli anni ottanta nell'ambito del raddoppio della linea tra Cagliari e Decimomannu e del fallito progetto di elettrificazione della rete sarda, il terminal passeggeri della stazione fu sottoposto a importanti lavori di ammodernamento, ed i binari del servizio passeggeri vennero portati da 4 a 8.\nAltri lavori alle infrastrutture ferroviarie della stazione furono realizzati in quello stesso decennio, e furono montate le infrastrutture per la trazione elettrica, che per\u00f2 furono utilizzate solamente in occasione di alcuni test tra il 1989 e il 1990 prima di essere rimosse oltre un decennio dopo. Nel 1985 in un edificio situato nei pressi del cancello di uscita del raccordo verso il porto fu inoltre inaugurato il locale museo delle Ferrovie dello Stato.\nAlla fine del XX secolo, nell'ambito dei lavori che hanno portato al rifacimento urbanistico e stradale del porto cagliaritano e della via Roma, \u00e8 stato smantellato il raccordo per Cagliari Marittima, e l'area riqualificata come parcheggio dell'impianto. Tra la seconda met\u00e0 degli anni novanta e i primi anni del nuovo millennio lo storico edificio vide il restauro della facciata; poco tempo dopo la gestione della stazione venne affidata alla societ\u00e0 CentoStazioni, che avvi\u00f2 un progetto di riqualificazione.\nStrutture e impianti.\nL'impianto si compone di vari fasci binari, di cui quello impiegato per il servizio passeggeri, originariamente composto da 4 binari tronchi, \u00e8 dagli anni ottanta dotato di 8 binari. A nord di questo fascio in passato ne era presente un ulteriore da 7 binari tronchi, poi dismesso e isolato dalla rete.\nNella parte ovest dell'area ferroviaria della stazione hanno sede lo scalo merci di Cagliari San Paolo, dotato di un suo fascio binari, e l'area di ricovero e manutenzione dei rotabili per il sud Sardegna, con officine, depositi e relativi fasci binari di accesso e sosta. Presenti in quest'area anche una piattaforma girevole e una torre dell'acqua.\nNell'area nord-ovest della stazione si trova una zona attrezzata per la pulizia dei rotabili, il cui fascio binari, situato ad ovest dei binari di corsa, si estende sino al parcheggio della fermata di Cagliari Santa Gilla.\nA sud del fabbricato viaggiatori \u00e8 situato un parcheggio a pagamento con capienza da 684 posti gestito da Metropark (gruppo FS), nel cui piazzale \u00e8 situato inoltre il museo delle Ferrovie dello Stato di Cagliari, con reperti sull'attivit\u00e0 ferroviaria delle Ferrovie Reali ed in seguito delle FS nell'isola. L'area occupata dal parcheggio era in passato dotata di un ulteriore fascio merci, in cui un binario si immetteva, varcando un cancello, nella antistante piazza Matteotti per raggiungere lo scalo merci di Cagliari Marittima; tali infrastrutture furono demolite con la dismissione del collegamento ferroviario verso il porto.\nLa gestione del movimento nell'impianto avviene in loco: dall'impianto, presenziato, viene diretto il traffico ferroviario della gran parte della rete sarda RFI.\nArchitettura.\nIl principale edificio di stazione \u00e8 il fabbricato viaggiatori, dalla forma a U, ospitante oltre ai servizi all'utenza anche la sede regionale del gruppo Ferrovie dello Stato Italiane e vari uffici delle sue societ\u00e0 controllate.\nLa facciata dell'edificio, prospiciente la piazza Matteotti (anch'essa di propriet\u00e0 del gruppo FS), \u00e8 il frutto dei lavori di ristrutturazione portati avanti su progetto di Roberto Narducci negli anni trenta del Novecento sulla conformazione originale dell'edificio, pi\u00f9 volte restaurati in maniera conservativa nel corso dei decenni successivi. Presenta delle decorazioni in stile umbertino, colonne di canoni ionici ed un timpano in cui sono compresi un orologio, la dicitura \"Ferrovie dello Stato\", e lo stemma sabaudo.\nL'edificio si sviluppa su 3 piani (il piano terra, accessibile alla clientela, pi\u00f9 due piani ospitanti uffici), ed \u00e8 accessibile dalla facciata principale (lato piazza Matteotti) e dai due corpi laterali, rispettivamente da via Roma e dall'area del parcheggio e del museo ferroviario. La \"u\" della costruzione nell'area passeggeri \u00e8 chiusa da una copertura arcuata in materiale plastico su telaio metallico; sotto ad essa \u00e8 presente anche la locomotiva Gruppo 744 003, esposta come monumento all'interno della stazione.\nMovimento.\nPrincipale scalo isolano per traffico passeggeri, la stazione di Cagliari \u00e8 servita dalle relazioni espletate da Trenitalia nell'ambito del contratto di servizio stipulato per la Regione Sardegna. Questo comprende principalmente i treni regionali diretti verso le varie destinazioni dell'isola raggiunte dalla rete RFI, oltre che treni metropolitani nell'ambito del servizio ferroviario metropolitano di Cagliari, espletato tra la stazione e quella di Decimomannu.\nServizi.\nL'impianto dal punto di vista commerciale \u00e8 l'unica stazione sarda classificata in categoria \"gold\" da parte di RFI. \nIl fabbricato viaggiatori ospita diversi servizi per i passeggeri come biglietteria (sia a sportello che automatizzata), un punto di primo soccorso, una sala d'attesa, una cappella cattolica, oltre un bar-tabacchi.\nL'accesso agli 8 binari tronchi \u00e8 garantito da 4 banchine, collegate tra loro, tutte dotate di pensilina in cemento armato con panchine, fontanelle per l'acqua e distributori automatici di snack e bevande.\nDal punto di vista dell'accessibilit\u00e0 l'impianto \u00e8 strutturato per accogliere i disabili di tipo motorio, visivo e uditivo, inoltre \u00e8 dotato di un impianto di videosorveglianza interno.\nLa stazione dispone di:\nInterscambi.\nNelle adiacenze della stazione sono presenti alcune fermate (tra cui vari capolinea) degli autoservizi urbani CTM e interurbani ARST (quest'ultima avente la propria autostazione nei pressi dello scalo ferroviario), nonch\u00e9 della rete filoviaria di Cagliari, anch'essa sotto la gestione CTM. Ad alcune centinaia di metri dalla stazione \u00e8 inoltre situato il porto commerciale di Cagliari, collegato da varie relazioni passeggeri con l'Italia continentale.\nDal 1893 al 1973 nell'area antistante il fabbricato viaggiatori erano presenti i binari a scartamento ridotto della rete tranviaria di Cagliari per il servizio viaggiatori urbano ed extraurbano."}
{"id": "1338834", "revid": "682087", "url": "https://it.wikipedia.org/wiki?curid=1338834", "title": "Hoshi no Koe", "text": ""}
{"id": "1338835", "revid": "287204", "url": "https://it.wikipedia.org/wiki?curid=1338835", "title": "Emile-Antoine Bourdelle", "text": ""}
{"id": "1338837", "revid": "682087", "url": "https://it.wikipedia.org/wiki?curid=1338837", "title": "Hoshi no koe", "text": ""}
{"id": "1338847", "revid": "125230562", "url": "https://it.wikipedia.org/wiki?curid=1338847", "title": "Sar\u00e0 migliore", "text": "Sar\u00e0 migliore - La musica di Vasco \u00e8 una raccolta dei maggiori successi della parte iniziale della carriera del cantautore italiano Vasco Rossi. La raccolta \u00e8 stata pubblicata nel 2003 dalla Carosello, la precedente casa discografica di Vasco Rossi, prima che questo firmasse per la EMI. Usc\u00ec anche allegata alla nota rivista TV Sorrisi e Canzoni nel 2003.\nLa raccolta, non ufficiale, contiene l'omonimo inedito, una demo registrata nel 1983 di una canzone scritta per un altro cantante, Valentino. A realizzarne un'ulteriore versione sar\u00e0 Fiordaliso nel 1985.\nTracce.\nCD 1\nCD 2"}
{"id": "1338849", "revid": "1086846", "url": "https://it.wikipedia.org/wiki?curid=1338849", "title": "ACF Fiorentina 2007-2008", "text": "Questa voce raccoglie le informazioni riguardanti l'ACF Fiorentina nelle competizioni ufficiali della stagione 2007-2008.\nStagione.\nIn campionato la Fiorentina, forte dell'innesto di Christian Vieri, esprime un buon gioco rimanendo imbattuta nelle prime 11 partite (6 vittorie e 5 pareggi, tra cui contro la , il e la ) e issandosi a sorpresa al secondo posto, a \u20132 dalla capolista . Tuttavia nelle successive cinque gare i viola realizzano solo 2 punti ed escono dalla \"zona Champions\". La vittoria per 5-1 contro un in crisi, seguita da due affermazioni entrambe per 2-1 contro e , fa tornare la squadra al quarto posto con 34 punti.\nIl girone di ritorno inizia con una vittoria per 2-0 sull', cui segue la sconfitta 0-1 nello scontro diretto contro il Milan, da qui in avanti diretta rivale per la \"zona Champions\". Dopo un'altra sconfitta per 0-1 contro la Roma, che fa perdere la quarta piazza a favore dei meneghini, la Fiorentina si rialza battendo prima il (1-0), e poi espugnando dopo venti anni il campo della Juventus (3-2). Tra la ventisettesima e la trentaquattresima giornata i viola vincono tutte le gare casalinghe, ma perdono tutte in trasferta.\nDopo il pareggio per 2-2 contro la e la sconfitta per 1-2 contro il Cagliari, i toscani perdono temporaneamente il quarto posto, a seguito della vittoria rossonera nel derby di Milano (2-1). Nella penultima gara di campionato, la squadra gigliata riagguanta la quarta piazza superando un Parma in crisi per 3-1, e approfittando della sconfitta del Milan sul campo del con il medesimo risultato. Con la vittoria contro il Torino per 1-0 all'ultima giornata, la Fiorentina centra il quarto posto a 66 punti, riportando i viola alla qualificazione in Champions League dopo otto anni.\nIn campo europeo la squadra di Prandelli partecipa alla Coppa UEFA, raggiungendo le semifinali dov'\u00e8 estromessa dagli scozzesi dei solamente ai tiri di rigore: con sei reti, l'attaccante viola Adrian Mutu eguaglia i record di Kurt Hamrin e Gabriel Omar Batistuta quale miglior marcatore del club in Europa in una stagione.\nMaglie e sponsor.\nLo sponsor tecnico per la stagione 2007-2008 \u00e8 Lotto, mentre lo sponsor ufficiale \u00e8 Toyota (differenziato nel girone di ritorno come Toyota IQ). Lo sponsor \u00e8 al centro della maglia, mentre lo sponsor tecnico e il logo della squadra si trovano al di sopra, rispettivamente sulla destra e sulla sinistra.\nLa divisa casalinga presenta una maglia di colore viola con girocollo con tratti dorati e maniche dello stesso colore. I calzoncini sono viola e presentano due bande dorate con il logo della squadra sulla gamba destra. I calzettoni sono viola con stemma della societ\u00e0 e sponsor tecnico sulla parte centrale. Il numero e il nome sulla maglia sono dorati cos\u00ec come il numero sui calzoncini posto sulla gamba sinistra.\nLa divisa da trasferta presenta maglia, pantaloncini e calzettoni di colore bianco con ampi inserti dai fianchi alle ascelle di colore viola. Il numero e il nome sulla maglia sono di colore viola cos\u00ec come il numero sui calzoncini sempre posto sulla gamba sinistra.\nLa terza divisa presenta maglia, pantaloncini e calzettoni di colore rosso. Il numero e il nome sulla maglia sono di colore bianco cos\u00ec come il numero sui calzoncini sempre posto sulla gamba sinistra."}
{"id": "1338851", "revid": "931304", "url": "https://it.wikipedia.org/wiki?curid=1338851", "title": "\u00c9r, Orba, Fer\u00f3n e Fergna", "text": "\u00c9r, Orba, Fer\u00f3n e Fergna, figli di \u00c9ber Finn, secondo la leggenda medievale irlandese e la tradizione storica, regnarono insieme come sovrani supremi d'Irlanda per mezzo anno dopo aver ucciso i loro cugini Luigne e Laigne, figli di \u00c9rim\u00f3n, nella battaglia di \u00c1rd Ladrann. Furono presto uccisi dal figlio di \u00c9rim\u00f3n, \u00cdriel F\u00e1id, nella battaglia di Cul Martha per vendicarsi della morte dei fratelli Geoffrey Keating data il loro regno al 1269 a.C. gli \"Annali dei Quattro Maestri\" al 1681 a.C.."}
{"id": "1338858", "revid": "124816012", "url": "https://it.wikipedia.org/wiki?curid=1338858", "title": "Erik Norlander", "text": "Nonostante sia un polistrumentista, nella quasi totalit\u00e0 delle sue produzioni esegue solamente le parti di tastiera. Si descrive come un tastierista, compositore, produttore ed ingegnere. Norlander collabora anche alla produzione degli album della moglie Lana Lane ed \u00e8 il tastierista dei Rocket Scientists. Ha anche un omonimo progetto solista di genere progressive rock, dove spesso abbiamo collaborazioni con artisti esterni come Tony Franklin al basso (Whitesnake, Blue Murder), il chitarrista e compositore Arjen Anthony Lucassen (Ayreon, Stream of Passion, Star One, Ambeon, Vengeance), Greg Ellis e Vinny Appice (Black Sabbath, Dio) alle percussioni e Cameron Stone al cello. Fra i cantanti che hanno figurato nel suo progetto solista abbiamo Glenn Hughes (Deep Purple), Lana Lane, Edward Reekers (Kayak) e Robert Soeterboek (spesso una delle voci negli album degli Ayreon).\nBiografia e produzione artistica solista.\n\u00c8 cresciuto a Los Angeles, ed ha studiato sia musica classica che jazz su diversi strumenti sin da giovane, durante il periodo di frequenza universitaria. Ha conseguito una laurea in Letteratura inglese.\nLa sua produzione artistica spazia in diversi generi. Nel 1997 ha pubblicato \"Threshold\", un album progressive strumentale con una inclinazione all'elettronico. Alle spalle di Norlander troviamo Greg Ellis alle percussioni (Vas, Steven Steven) e Don Schiff al basso (Lana Lane, Rocket Scientists), un trio che come possibili sonorit\u00e0 pu\u00f2 ricordare gli ELP, i Rush o i Cream. Tale album \u00e8 stato riedito nel 2004 in una versione a due cd, Threshold Special Edition, contenente 10 bonus track ed un video in formato Quicktime dell'esecuzione di Trantor Station nel live al California ProgWest progressive music festival.\nSegue poi nel 2000 la pubblicazione di \"Into the Sunset\", un album progressive metal, con sonorit\u00e0 pi\u00f9 da rock band tradizionale. In questo album si denota un marcato cambio di stile, con la presenza di una chitarra, suonata da Arjen Anthony Lucassen, e di parti vocali, interpretate da Lana Lane. Tale cambio di stile \u00e8, a detta di Norlander, dovuto alle influenze symphonic rock di gruppi come i Symphony X.\nNel 2003 Norlander registra un'opera rock, \"Music Machine\", un concept album composto da 2 CD, che narra dell'ascesa e della caduta di una rock star geneticamente modificata. Numerose all'interno di questo album sono le collaborazioni di artisti esterni, quali Virgil Donati (Steve Vai, Planet X, Ring of Fire), Gregg Bissonette (ELO, David Lee Roth, Joe Satriani ed altri), Kelly Keeling (MSG, Blue Murder, Heaven and Earth) e molti altri ancora.\nNel 2004 pubblica \"Stars Rain Down\", un live album del suo tour in Europa, registrato fra il 2001 ed il 2003, supportato da un gruppo rock fra i cui componenti spiccano nuovamente Kelly Keeling e Lana Lane.\nSempre nel 2004 ha pubblicato un album di genere elettronico, \"Seas of Orion\", commissionatogli dal Ducth Alfa Centauri Electronic Music Festival, festival dove ha anche eseguito per la prima volta detto album. In \"Seas of Orion\" troviamo la presenza di soli sintetizzatori e percussioni, mentre vi \u00e8 la totale assenza di chitarra, voce, pianoforte e organo.\nNel 2006 pubblica il suo primo DVD, \"Erik Norlander and Friends - Live in St. Petersburg\", contenente 90 minuti di concerto pi\u00f9 45 minuti di un documentario \u201cThe Road to Russia\u201d, dove Norlander viene seguito nel suo tour negli Stati Uniti ed in Europa nei tre mesi antecedenti il concerto finale a San Pietroburgo."}
{"id": "1338863", "revid": "1888309", "url": "https://it.wikipedia.org/wiki?curid=1338863", "title": "Villa d'Este (Cernobbio)", "text": "Villa d'Este, in origine Villa del Garovo (o Villa del Garrovo\"\") \u00e8 una residenza patrizia rinascimentale situata sulle rive del Lago di Como nel comune di Cernobbio. Sia la villa che il parco di 25 acri che la circonda sono stati modificati sostanzialmente rispetto alla costruzione originariamente destinata come residenza estiva per il cardinale Tolomeo Gallio. Sin dal 1873, il complesso \u00e8 stato destinato ad albergo di lusso. Fa parte dei locali storici d'Italia.\nStoria.\nDa convento a hotel di lusso.\nGerardo Landriani Capitani, Vescovo di Como, costru\u00ec qui un convento femminile nel 1442, presso il torrente detto Garovo (o Garrovo). Un secolo dopo, il Cardinale Tolomeo Gallio lo demol\u00ec e commission\u00f2 all'architetto Pellegrino Tibaldi la costruzione di una residenza per uso personale. La Villa del Garovo, dall'omonimo torrente, unitamente ai lussuosi giardini, fu costruita negli anni dal 1565 al 1570 e, mentre il cardinale era in vita, divenne il luogo di vacanze di politici, intellettuali ed ecclesiasti.\nAlla morte di Gallio la villa fu ereditata dai familiari, i quali, durante gli anni, la lasciarono cadere in uno stato di fatiscenza. Presa in affitto da Lamberto Turri, dal 1749 al 1769 divenne un centro per esercizi spirituali dei Gesuiti; dopodich\u00e9 fu prima acquistata dal conte Mario Odescalchi, indi, nel 1778 da un certo conte Ruggero Marliani, generale in forza alle truppe austriache.\"\"\nNel 1784 pass\u00f2 alla famiglia milanese dei Calderari, la quale la sottopose ad importanti restauri e cre\u00f2 un nuovo giardino all'italiana, con un imponente ninfeo ed un tempio con una statua del diciassettesimo secolo raffigurante Ercole che scaraventa Licas nel mare. Alla famiglia Calderara si deve la realizzazione di un'unica facciata, ottenuta sia dall'allargamento dei Seicenteschi corpi laterali sia dall'innalzamento del portico di collegamento degli stessi. Dopo la morte del marchese Bartolomeo Calderara, la villa pass\u00f2 alla consorte, Vittoria Peluso, gi\u00e0 ballerina del Teatro alla Scala, conosciuta come \"la Pelusina\", la quale convol\u00f2 in seguito a nozze con un generale napoleonico, il conte Domenico Pino. Alla Pelusina si deve la costruzione, nei giardini, di una piccola fortezza in stile neomedievale,\"\" eretta in onore del nuovo consorte; la costruzione rimanda alle fortezze di Hostalric e Gerona, conquistate dal generale durante la campagna napoleonica in Spagna.\nNel 1815 divenne la residenza di Carolina Amalia di Brunswick, Principessa del Galles, moglie separata del futuro re Giorgio IV, che l'acquist\u00f2 da Vittoria Peluso con un rogito in cui procuratore fu Alessandro Volta; la villa venne denominata \"Nuova villa d'Este, \"in omaggio alle presunte origini estensi di Carolina, ove l'aggettivo \"nuova\" aveva lo scopo di differenziare l'edificio dall'omonima villa a Tivoli. In cinque anni di permanenza presso la villa, Carolina fece ridisegnare il parco in stile inglese, oltre a far costruire la strada che ancor'oggi conduce a Como. \nNel 1821, a seguito della morte di Carolina, la villa pass\u00f2 al principe Giovanni di Torlonia\"\", il quale and\u00f2 avanti nella costruzione del terzo piano. \nSuccessivamente, la villa pass\u00f2 nelle mani degli Orsini.\"\" A loro subentr\u00f2 Ippolito Gaetano Ciani\"\" (pi\u00f9 noto come Gaetano Ciani), fervente antiaustriaco di simpatie napoleoniche che rese la villa un centro di irraggiamento di iniziative patriottiche. Entrato in possesso della villa nel 1833, Ciani ripristin\u00f2 la sala dedicata al Bonaparte - originariamente allestita dalla Peluso ma rimossa dalla successiva proprietaria. Divenuto barone grazie a un periodo da scudiero di Eugenio di Beauharnais, e reso celebre per il suo turbolento passato da membro della \"compagnia della teppa\", Ciani organizz\u00f2 presso la villa una grande festa in costume a cui presero parte patrioti rientrati in Italia da ogni parte del mondo. A Ciani, committente della realizzazione di una medaglia di Sant'Elena su una delle costruzioni del parco, si devono anche la costruzione di villa Malakoff (commemorativa dell'omonima battaglia) ma, soprattutto, del complesso del \"Reine d'Angleterre\", dedicato a Carolina Amalia di Brunswick. Questo complesso, realizzato in sostituzione di un finto villaggio fatto costruire dalla stessa principessa, dal 1856 fu operativo come stabilimento idroterapico per il pubblico (dal 1870 gestito da una societ\u00e0 anonima) e con la successiva trasformazione dell'intera villa in un albergo di lusso divenne una \"dependance\" dello stesso. \nDal 1868 al 1870 la villa divenne la residenza della Zarina di Russia Maria Feodorowna, che prese in affitto la villa e la riport\u00f2 a nuovo splendore dopo i periodi precedenti di abbandono. Il biennio della Zarina \u00e8 noto per le feste notturne accompagnate da fiaccolate e fuochi d'artificio. \nDopo tre anni di abbandono, grazie ad una iniziativa del sindaco di Milano Giulio Bellinzaghi e di alcuni Senatori del Regno d'Italia (tra i quali Alessandro Besana), venne costituita la Societ\u00e0 Villa d'Este e l'edificio fu trasformato in un albergo di lusso, attraverso una campagna di ristrutturazioni che comport\u00f2 un innalzamento sia del corpo centrale (di un piano) sia di quelli laterali (di due). Prese in quel momento definitivamente il nome di \"Villa d'Este\". \nDal Secondo dopoguerra a oggi.\nNel Secondo dopoguerra, la villa torn\u00f2 ad essere un rinomato luogo di appuntamenti mondani, e fu teatro del celebre delitto Bellentani o \"delitto dell'ermellino\" (15 settembre 1948), un fatto che ebbe grande risonanza nella stampa dell'epoca: la contessa Pia Bellentani uccise, nel corso di una festa nei lussuosi locali, il suo amante Carlo Sacchi, coprendo la pistola con la sua stola di ermellino. Tent\u00f2 subito dopo di uccidersi ma la pistola si incepp\u00f2: per l'omicidio venne condannata a soli dieci anni di reclusione, ridotti poi a sette, grazie all'attenuante dell'infermit\u00e0 mentale.\nL'omonima societ\u00e0 che gestisce l'albergo ha superato ampiamente i cento anni di vita per anni quotata al borsino o al terzo mercato, e poi sul mercato telematici \"Temex\".\nVilla d'Este \u00e8 oggi un albergo destinato alla clientela pi\u00f9 facoltosa, ed \u00e8 inoltre meta di turismo congressuale di alto livello. Presso l'albergo si tiene annualmente dal 1975 il \"Forum Ambrosetti\", vertice di rilievo internazionale sui temi della politica, della finanza e dell'industria. Sin dal 1928 tutti gli anni nel mese di maggio nei giardini della villa si svolge il rinomato concorso per veicoli d'epoca: il Concorso d'eleganza Villa d'Este. Fra il 1949 ed il 1952 l'Alfa Romeo produsse, su disegno di Carlo Felice Bianchi Anderloni, trentasei esemplari di Alfa Romeo 6C 2500 SS Villa d\u2019Este per rendere omaggio al concorso d'eleganza.\nTra il 2 e il 4 aprile 1965 ebbe luogo la riunione del Gruppo Bilderberg poi ripetutasi fra il 24 e il 26 aprile 1987.\nDi fronte alla villa, nel 1966 venne costruita una piscina galleggiante, adagiata sulle acque del lago.\nNel 2008 la rivista statunitense \"Travel + Leisure\" l'ha nominata il 15\u00ba miglior hotel in Europa e il 69\u00ba miglior hotel nel mondo; mentre nel giugno 2009, la rivista Forbes l'ha nominata il miglior hotel del mondo.\nIl giardino.\nIl giardino presentava originariamente una impostazione cinquecentesca di cui oggi rimane bene poco. Le uniche testimonianze sono il celebre ninfeo risalente alla prima met\u00e0 del seicento, decorato a mosaico con ciottoli policromi, in stile barocco romano. Il ninfeo costituisce l'ingresso e la base del viale di Ercole, che comprende una scalinata con una doppia catena d'acqua che percorre i giardini fino alla statua di Ercole e Lica, da cui il nome. In origine, in parallelo al viale crescevano dei cipressi oggi in parte sostituiti da allori, magnolie.\nUn intervento importante venne realizzato da Vittoria Peluso che fece realizzare, nella zona alta dei giardini, ad est del viale di cipressi nei giardini, le scenografie oggi ancora visibili in forma di fortificazioni contornate in un parco all'inglese con sentieri, ponti e boscaglie.\nNel 1913 il giardino venne dichiarato monumento nazionale.\nLa parte inferiore dei giardini comprende ampi parti e bossi scolpiti, mentre il resto dei giardini \u00e8 caratterizzato da abeti rossi, magnolie, cipressi e un grande platano.\nNel 2004 fu inaugurato il \"Giardino dello Chef\", un orto botanico ideato sulla base del \"Jardin Potager\"."}
{"id": "1338866", "revid": "88740", "url": "https://it.wikipedia.org/wiki?curid=1338866", "title": "Capra Toggenburg", "text": "La Toggenburg \u00e8 una razza di capra che prende il nome dall'omonima valle svizzera dove ha avuto origine.\n\u00c8 la razza di capra da latte pi\u00f9 antica al mondo.\nLa stazza \u00e8 media, la quantit\u00e0 di latte prodotto \u00e8 modesta e dallo scarso contenuto di grassi; in climi pi\u00f9 freddi, la quantit\u00e0 di latte prodotta \u00e8 maggiore.\nIl colore \u00e8 assai vario, ma si concentra perlopi\u00f9 sulle varie tonalit\u00e0 del marrone: sono tuttavia presenti dei caratteri distintivi, come le orecchie bianche con una macchia nera nel centro, due bande bianche che dall'occhio vanno alle narici; bianchi sono anche le zampe a partire dal ginocchio e due triangoli ai due lati della coda.\nSono spesso presenti sui due lati del collo due barbigli carnosi.\nIn seguito alla sua introduzione in Gran Bretagna, questa capra ha subito un processo di miglioramento che ha dato vita alla variet\u00e0 British Toggenburg, pi\u00f9 pesante e dal latte pi\u00f9 grasso.\nNel 2002 sono state registrate 4146 Toggenburg, ossia l'8,1% del totale di capre da latte."}
{"id": "1338869", "revid": "287204", "url": "https://it.wikipedia.org/wiki?curid=1338869", "title": "Ricorda con rabbia", "text": "Ricorda con rabbia (\"Look Back in Anger\") \u00e8 una commedia di John Osborne del 1956.\nLa storia riguarda un triangolo amoroso tra un giovane uomo intelligente ma mal disposto, Jimmy Porter, la sua impassibile moglie borghese, Alison, e la sua altezzosa migliore amica Helena Charles. Cliff, un amichevole pensionante gallese, tenta di mantenere la pace. La commedia ha avuto un grande successo sui palcoscenici di Londra, ed ha prodotto l'espressione \"giovani arrabbiati\" per descrivere Osborne e gli altri scrittori della sua generazione che impiegarono durezza e realismo, in contrasto con ci\u00f2 che era visto in precedenza.\nRecensioni della critica.\n Jimmy Porter di autocompiacimento e la commedia di essere verbosa e immatura. Durante il programma della CNN \"The Critics\" (\"I Critici\") Ivor Brown ha avviato la sua filippica descrivendo l'ambientazione della commedia \u2013 un monolocale nello Yorkshire\u2013 come \"estremamente sporco e squallido. \u00c8 difficile credere che la figlia di un generale, allevata secondo certi principi, sarebbe vissuta anche un solo giorno in un simile porcile\". Ha poi proseguito con \"Mi sono arrabbiato perch\u00e9 ho perso del tempo\". Cecil Wilson del Daily Mail ha scritto che \"la bellezza di Mary Ure \u00e8 andata sprecata nel ruolo di una donna che, a giudicare dal tempo che passa stirando, sembra essersi assunta l'onere del bucato della nazione\" (Alison, il cui ruolo \u00e8 interpretato da Ure, stira durante il primo atto; nel secondo atto prepara il pranzo).\nD'altro canto, per\u00f2, Kenneth Tynan ha scritto, \"Non posso amare nessuno che non abbia desiderato di vedere Look Back in Anger.\"\n\"Ho un'idea\" dice Jimmy ad un certo punto. \"Perch\u00e9 non facciamo un giochino? Facciamo finta che siamo esseri umani e che siamo vivi. Solo per un po'. Cosa ne dite?\". Battute come questa, dice Kenneth Tynan nella sua recensione, fanno di questa commedia \"un piccolo miracolo\": \"ci sono tutte le qualit\u00e0 che uno non avrebbe pi\u00f9 sperato di trovare sul palcoscenico - la tendenza anarchica, l'istinto sinistroide, il rifiuto automatico delle abitudini \"ufficiali\", lo humour surrealistico (Jimmy descrive un amico omosessuale come \"una Emily Bront\u00eb al femminile\"), la promiscuit\u00e0 disinvolta, il senso di vuoto per la mancanza di una crociata per la quale combattere e, come sfondo a tutto ci\u00f2, la certezza che al momento del trapasso saremo ricordati\". Alan Sillitoe, autore di \"Saturday Night\" e \"Sunday Morning\" e \"The Loneliness of The Long Distance Runner\" ha scritto che Osborne \"non ha contribuito al teatro inglese, ha innescato una mina e ne ha fatto saltare in aria una buona parte\".\nTrama.\nAtto primo.\nUna calda domenica pomeriggio nella piccola soffitta di Jimmy e di Alison, in Gran Bretagna. Jimmy e Cliff stanno tentando di leggere i giornali della domenica, oltre al settimanale radicale, \"dal prezzo di 9 pence, trovabile in qualsiasi edicola\" come afferma Jimmy, sottraendoli dalle mani di Cliff. Questo \u00e8 un riferimento al New Statesman, e nel contesto del periodo sono immediatamente esplicitate al pubblico le preferenze politiche dei due. Alison sta tentando di stirare e sta ascoltando solo a met\u00e0 mentre Jimmy e Cliff stanno parlando.\nApprendiamo che c'\u00e8 un enorme abisso sociale tra Jimmy e Alison. La famiglia di lei appartiene alla borghesia militare medio-alta, forse al limite della classe pi\u00f9 alta, mentre Jimmy appartiene decisamente alla classe dei lavoratori. Egli ha dovuto lottare duramente contro la disapprovazione della sua famiglia per conquistarla. \"La mamma di Alison e io ci guardiamo a vicenda\" Apprendiamo inoltre che l'unica entrata della famiglia proviene da un banco di dolci nel mercato locale .\nAll'avanzare del primo atto, Jimmy diventa sempre pi\u00f9 vituperoso, trasferendo il suo disdegno per la famiglia di Alison nella sua personalit\u00e0, chiamandola \"pusillanime\" e sminuendola sempre davanti a Cliff. La tirata finisce con alcuni giochi fisici violenti e rozzi, con il risultato del rovesciamento dell'asse da stiro e l'ustione di un braccio di Alison. Jimmy cammina con passo pesante per continuare il suo scherzo fuori dalla scena.\nAlison e Cliff interpretano una scena tenera, durante la quale ella gli confida che \u00e8 rimasta accidentalmente incinta e non pu\u00f2 e non riesce a dirlo a Jimmy. Cliff insiste che glielo dica. Quando Jimmy ritorna, Alison annuncia che la loro amica attrice, Helena Charles, sta per venire da loro e rimarr\u00e0 ospite in casa, ed \u00e8 del tutto ovvio che Jimmy disprezza Helena anche pi\u00f9 di Alison. Egli si infuria del tutto, e il conflitto \u00e8 inevitabile.\nAtto secondo.\nUn'altra domenica pomeriggio, con Helena e Alison che stanno preparando il pranzo. In una scena a due mani, Alison dice perch\u00e9 ha deciso di accettare Jimmy . Ella descrive Jimmy a Helena come un \"cavaliere in un'armatura scintillante\". . Helena afferma, saldamente, \"Devi combatterlo\".\nJimmy entra, e la tirata in mezzo continua. Quando la donna indossa un cappello e dice che sta andando in chiesa, Jimmy sente di essere tradito. Quando lui parte per prendere una chiamata urgente, Helena annuncia che nel frattempo ha mandato un telegramma ai genitori di Alison in cui chiedeva a loro di venire e di \"salvarla\". Alison rimane stupefatta ma \u00e8 d'accordo e partir\u00e0.\nDopo una interruzione della scena, vediamo il padre di Alison, il Colonnello Redfern che \u00e8 venuto per riportare Alison di nuovo a casa della sua famiglia. Il colonnello ha un carattere simpatico anche se talmente fuori di luogo con il mondo odierno (come lui stesso ammette). \"Tu sei ferito perch\u00e9 tutto \u00e8 cambiato,\" gli dice Alison \"e Jimmy \u00e8 ferito perch\u00e9 tutto rimane lo stesso.\"\nHelena arriva per dire addio, poich\u00e9 intende partire molto presto. Alison si stupisce poich\u00e9 nota che Helena rimarr\u00e0 per un altro giorno, ma parte, dando a Cliff un messaggio per Jimmy. Cliff a sua volta lascia un messaggio per Helena e parte, dicendo \"Spero che lui riempia le tue narici\". Quasi subito, Jimmy rientra. Mostra il suo disprezzo nel trovare un messaggio di addio e si rivolge ancora a Helena, avvertendola di starne fuori finch\u00e9 non parte. Helena gli dice che Alison sta aspettando un bambino, e Jimmy ammette riluttante di essere stupito. Tuttavia, la sua tirata continua. Cominciano prima ad accarezzarsi, e poi mentre il sipario della fine del secondo atto scende, Jimmy e Helena baciandosi appassionatamente cadono sul letto.\nAtto terzo.\nHelena stira indossando la camicia rossa di Jimmy del primo atto. Sono passati alcuni mesi. Jimmy \u00e8 chiaramente pi\u00f9 gentile nei confronti di Helena rispetto a come era con Alison nel primo atto. Ella ride persino alle sue barzellette. Cliff annuncia di andarsene per conto suo. Appena Jimmy lascia la stanza per prepararsi all'ultima notte in cui loro tre saranno insieme, apre la porta per trovare Alison, che sembra come morta. Invece di aiutarla si rivolge a lei con tono brusco \"Ci sono tuoi amici\" e se ne va bruscamente.\nDopo una scena di pausa, Alison spiega a Helena di aver perso il bambino \u2014 una delle frasi pi\u00f9 crudeli di Jimmy nel secondo atto \u00e8 quella in cui si augura che Alison possa rimanere incinta, ma che poi perda il bambino \u2014 le due donne si riconciliano ma Helena si rende conto che ci\u00f2 che ha fatto \u00e8 immorale e a sua volta decide anche di partire. Chiama Jimmy per ascoltare la sua decisione e lui la lascia andare con un sarcastico addio.\nLa commedia termina con una riconciliazione molto sentimentale fra Alison e Jimmy, che si mettono a rifare un vecchio gioco a cui erano soliti giocare, fingersi orso e scoiattolo.\nIspirazione.\n\"Look Back in Anger\" \u00e8 fortemente autobiografico, si basa sull'infelice matrimonio di Osborne con Pamela Lane. Mentre Osborne aspirava ad una carriera di successo in teatro, Lane aveva aspirazioni pi\u00f9 pratiche e materialiste, non prendendo sul serio le ambizioni di Osborne.\nContiene anche molta della vita precedente di Osborne. Le tirate di Jimmy contro la mediocrit\u00e0 della vita della classe media inglese, personificavano il suo odio per la madre Nellie Beatrice. Madeline, l'amore perduto di Jimmy, \u00e8 basato su Stella Linden, un'attrice che per prima incoraggi\u00f2 Osborne a scrivere.\nAltri progetti.\n osborne john"}
{"id": "1338870", "revid": "122353971", "url": "https://it.wikipedia.org/wiki?curid=1338870", "title": "Il gioco della musica (album)", "text": "Il gioco della musica \u00e8 un album del cantante ed attore Gianni Meccia. La canzone che prende il titolo dell'omonimo album (e anche la prima traccia dove hanno preso parte i Piccoli Cantori di Milano) era la sigla del programma televisivo \"Un milione al secondo\", andato in onda su Rete 4 e condotto da Pippo Baudo.\nTutti i brani sono riconducibili al filone \"per bambini\" e sono quasi tutti reinterpretazioni di composizioni scritte qualche anno prima per Maria Giovanna Elmi.\nTracce.\nLato A\nLato B"}
{"id": "1338871", "revid": "1272592", "url": "https://it.wikipedia.org/wiki?curid=1338871", "title": "Ryan Evans", "text": "Ryan Evans \u00e8 il fratello gemello di Sharpay e il suo partner nelle esibizioni nella saga dei film di High School Musical. \u00c8 interpretato da Lucas Grabeel.\nIl personaggio.\nInsieme alla sorella ha partecipato a 17 produzioni e si ritiene un esperto in questa materia. Ryan \u00e8 molto elegante, ossessionato dai propri vestiti, ma non riesce nemmeno a leggere la parola 'Drama'. Nel secondo film, \u00e8 ben notabile che il personaggio di Ryan viene notevolmente rivoluzionato: infatti, stanco di dipendere dalla sua perfida sorella, che lo ha anche abbandonato nel numero del talent show per cantare con Troy, decide di unirsi ai Wildcats e di stringerci amicizia, preparando un numero per lo spettacolo finale. Nel terzo film, la sua amicizia con i Wildcats cresce, tanto da essere entusiasta di fare un musical con tutti loro, di cui creer\u00e0 le coreografie. Insieme a Kelsi, Sharpay e Troy viene selezionato per la borsa di studio della Julliard. Nel frattempo, cresce la sua autonomia dalla sorella e si sviluppa un certo feeling con Kelsi, che andr\u00e0 con lui alla Julliard, dopo che entrambi vengono scelti per il loro talento a conclusione del musical."}
{"id": "1338887", "revid": "768068", "url": "https://it.wikipedia.org/wiki?curid=1338887", "title": "Oboe da caccia", "text": "L'oboe da caccia \u00e8 uno strumento a fiato ad ancia doppia della famiglia degli oboi. \u00c8 stato utilizzato principalmente nel periodo barocco, cadendo successivamente in disuso; fu poi sostituito dal corno inglese, simile per suono e tessitura.\nRispetto all'oboe ordinario \u00e8 accordato una quinta pi\u00f9 basso.\nInvenzione.\nL'oboe da caccia fu probabilmente inventato da J. H. Eichentopf agli inizi del Settecento. La prima testimonianza dell'uso dell'oboe da caccia in un'orchestra \u00e8 il giugno 1723 quando fu suonata l'aria BWV 167/3 di Johann Sebastian Bach. Bench\u00e9 Bach non sia stato il creatore di questo strumento ne ha fatto largo uso nelle sue composizioni; solo nel 1723 ne ha realizzate cinque (BWV 1, BWV 46, BWV 48, BWV 179, oltre alla gi\u00e0 citata BWV 167).\nAltri compositori che hanno scritto parti per oboe da caccia sono stati Johann Friedrich Fasch, Johann Christoph Graupner e Giovanni Battista Ferrandini.\nCostruzione.\nL'oboe da caccia \u00e8 costituito da un corpo di legno ricoperto di cuoio, che termina con un'apertura in ottone. La costruzione dello strumento \u00e8 diversa dagli altri della stessa famiglia: l'alesaggio e il profilo esterno sono realizzati inizialmente al tornio; successivamente vengono effettuati dei tagli dal lato in cui l'oggetto verr\u00e0 curvato. Lo strumento viene poi curvato con l'aiuto del vapore, dopodich\u00e9 viene applicata e incollata una stecca di legno per riparare i tagli. L'intero corpo dello strumento viene infine ricoperto con la pelle."}
{"id": "1338894", "revid": "767487", "url": "https://it.wikipedia.org/wiki?curid=1338894", "title": "Giovani arrabbiati", "text": "Giovani arrabbiati (\"Angry Young Men\") \u00e8 un motto giornalistico usato per alcuni commediografi e novellisti inglesi dalla met\u00e0 degli anni cinquanta. L'espressione originariamente era usata dai giornali inglesi dopo il successo della commedia \"Ricorda con rabbia\" (\"Look Back in Anger\") per descrivere gli scrittori inglesi, sebbene essa derivi dall'autobiografia di Leslie Paul, fondatore del Woodcraft Folk, che era stata pubblicata nel 1951 col titolo 'Giovane arrabbiato' ('Angry young man').\nCon il tempo ha mutato il suo significato ed \u00e8 diventato un \"clich\u00e9\", usato pi\u00f9 in generale per riferirsi alle persone giovani che criticano fortemente le istituzioni politiche e sociali.\nJohn Osborne.\nIl commediografo John Osborne era l'esempio archetipo, e la sua commedia pi\u00f9 significativa \"Ricorda con rabbia\" (1956) attir\u00f2 l'attenzione per uno stile di dramma che contrastava fortemente con i lavori raffinati e interpretati di Terence Rattigan che sono stati alla moda. \"The Entertainer\" (1957) di Osborne gli diede la fama, diventando un film con Laurence Olivier.\nDefinizione dell'atteggiamento.\nIl loro punto di vista politico era radicale, alle volte anche anarchico, ed essi descrivono l'alienazione sociale di diversi tipi. Spesso esprimevano anche i loro punti di vista critici sulla societ\u00e0 come totalit\u00e0, criticando certi comportamenti o gruppi in diversi modi. In televisione, i loro scritti erano spesso espressi in commedie in serie antologiche di drammi come \"Armchair Theatre\" (ITV, 1956-68) e \"The Wednesday Play\" (BBC, 1964-70); questo porta a una confusione con la categoria di kitchen sink drama dei primi anni '60 del 1900.\nDefinizioni per raggruppamenti.\nCome motto, il termine fu applicato a un gruppo grande ed incoerentemente definito tale, e fu respinto da molti degli scrittori ai quali era applicato; vedi per esempio \"Answer to a Letter from Joe\" di John Wain (\"Essays on Literature and Ideas\", 1963). Alcuni commentatori, seguendo l'editore Tom Maschler, che pubblic\u00f2 una collezione di saggi letterari politici dagli \"Arrabbiati\" (\"Declaration\", 1957), li divideva in due gruppi:\nCorrenti trasversali dei tardi anni '50.\nLe amicizie, le rivalit\u00e0, e riconoscimenti di comuni scopi letterari all'interno di ognuno dei tre gruppi potrebbero essere intense (la relazione tra Amis e Larkin \u00e8 considerata una delle pi\u00f9 grandi amicizie letterarie del XX secolo). Ma gli scrittori in ogni gruppo tendevano a vedere gli altri gruppi con smarrimento e incomprensione. Gli osservatori e i critici non potevano trovare nessun filo comune tra tutti loro. Erano contemporanei per et\u00e0. Non appartenevano ne alla classe sociale pi\u00f9 alta, ne erano i protetti di un circolo letterario esistente. Fu essenzialmente un \"movimento\" maschile. Shelagh Delaney, l'autore di \"A Taste of Honey\" (1958), era descritta come una \"giovane donna arrabbiata\" (vedi Arthur Marwick (1998) \"The Sixties\").\nLa percezione di loro come estranei \"arrabbiati\" era uno dei punti di coerenza. Sentimenti di frustrazione e di esclusione dal centro e Establishment nacquero, come surrogati del senso comune per Freud e Sartre degli intellettuali. In una descrizione negativa, tendevano a evitare lo sperimentalismo radicale nel loro stile letterario; non erano moderni per la tecnica. \nUsi successivi.\nIl termine \u00e8 stato usato anche per riferirsi ai tre musicisti britannici della fine degli anni '70 e l'inizio degli anni '80 la cui musica port\u00f2 il vetriolo del punk rock, ma non un proprio stile musicale: Elvis Costello, Graham Parker, e Joe Jackson."}
{"id": "1338903", "revid": "287204", "url": "https://it.wikipedia.org/wiki?curid=1338903", "title": "Capra d'Angora", "text": "La capra d'Angora (in turco \"Ankara ke\u00e7isi\") \u00e8 una razza caprina originaria della provincia di Ankara, in Turchia.\nViene menzionata per la prima volta ai tempi di Mos\u00e8; il primo esemplare di questo animale giunse in Europa nel 1554 al seguito di Carlo V.\nProduttivit\u00e0.\nLa caratteristica pi\u00f9 importante di queste capre \u00e8 la bellissima lana, detta mohair: ogni esemplare produce fra i 5 e gli 8\u00a0kg di mohair l'anno.\nLe capre d'Angora vengono tosate due volte l'anno, a differenza di molte razze che consentono un'unica tosatura.\nIn realt\u00e0, i follicoli piliferi di questa capra producono un vello eterogeneo: dalla tosatura infatti si ottiene anche una fibra grossolana detta jarre, e altri tipi di fibre eterotipiche che nella lunghezza presentano le caratteristiche del jarre o del mohair.\nCaratteristiche.\nA causa della densit\u00e0 dei peli sul loro corpo, queste capre sono assai soggette a dermatiti ed a parassiti esterni rispetto alle altre razze.\nSono poco prolifiche, e la mortalit\u00e0 dei cuccioli nei primi giorni di vita \u00e8 altissima. A causa della velocissima ricrescita della lana, inoltre, richiedono un'alimentazione specifica; queste tre caratteristiche ne frenano fortemente l'espansione fra gli allevatori. L'allevamento di capre d'Angora, e conseguentemente la produzione di mohair, si concentrano in Sudafrica, Turchia e Stati Uniti.\nPer molto tempo, le capre d'Angora a manto bianco sono state privilegiate dagli allevatori: negli ultimi anni, per\u00f2, si \u00e8 fatta strada un'associazione che promuove lo sviluppo delle capre d'Angora dal manto colorato (il colore del manto pu\u00f2 infatti variare dal nero scuro al marrone-rossiccio ed alle varie tonalit\u00e0 di grigio).\nPresenza nei media.\nLa capra d'Angora \u00e8 presente nella copertina dell'album dei Pearl Jam, Vs."}
{"id": "1338904", "revid": "486946", "url": "https://it.wikipedia.org/wiki?curid=1338904", "title": "Coppa di Moldova", "text": ""}
{"id": "1338907", "revid": "20090", "url": "https://it.wikipedia.org/wiki?curid=1338907", "title": "Giovanni Battista Bugatti", "text": ""}
{"id": "1338910", "revid": "767487", "url": "https://it.wikipedia.org/wiki?curid=1338910", "title": "Mu\u1e63all\u0101", "text": "La mu\u1e63all\u0101 () \u00e8 il luogo dove i fedeli musulmani possono pregare.\nIl termine deriva dal verbo \"pregare\" , ossia il luogo dove si compie la \"\u1e63al\u0101t\": \u00e8 infatti l'oratorio islamico, la parte cio\u00e8 della moschea in cui i fedeli musulmani, al momento di elezione della preghiera canonica, si radunano per assolvere al loro obbligo cultuale giornaliero.\nIl fatto di essere disposti in righe e file e di consentire al maggior numero possibile di persone di essere correttamente orientati verso la \"qibla\" meccana della Ka\u02bfba, ha fatto s\u00ec che, fin dalle epoche pi\u00f9 remote, si prediligesse la forma rettangolare dell'oratorio, anche se tale forma non \u00e8 obbligatoria sempre e comunque, visto che l'unica cosa fondamentale \u00e8 il corretto orientamento, lo stato di purit\u00e0 rituale del fedele, la retta intenzione ( \"niyya\" ) e la capacit\u00e0 di eseguire perfettamente tutti i movimenti prescritti, grazie anche all'ausilio di un \"imam\", un fedele cio\u00e8 ben edotto della ritualit\u00e0 della \"\u1e62al\u0101t\".\nIl mantenimento di tale forma rettangolare, anche in caso di ampliamenti della moschea, consente ai demografi di valutare con sufficiente approssimazione l'ampliamento della popolazione di un dato centro urbano o extra-urbano, come \u00e8 ad esempio stato il caso della Grande Moschea (oggi detta Mezquita) di Cordova, la citt\u00e0 di al-Andalus che fu capitale del governatorato omayyade dapprima, dell'emirato autonomo poi e infine del califfato di quella dinastia."}
{"id": "1338913", "revid": "1243", "url": "https://it.wikipedia.org/wiki?curid=1338913", "title": "Servizio suburbano", "text": ""}
{"id": "1338916", "revid": "124761191", "url": "https://it.wikipedia.org/wiki?curid=1338916", "title": "Cupa Moldovei", "text": "La Coppa di Moldavia (in rumeno \"Cupa Moldovei\") \u00e8 la seconda competizione calcistica per importanza del campionato moldavo di calcio dopo la Divizia Na\u021bional\u0103.\nOrganizzata dalla Federa\u0163ia Moldoveneasc\u0103 de Fotbal, ha carattere ufficiale dal 1992, anno dell'indipendenza della Repubblica di Moldavia dall'URSS, mentre dal 1945 al 1992 aveva carattere regionale. Dal 1945 si \u00e8 sempre svolta, tranne che nel 1981.\nLa squadra pi\u00f9 titolata dal 1992 \u00e8 lo Sheriff Tiraspol.\nAlbo d'oro.\nSi riporta unicamente il risultato della finale."}
{"id": "1338919", "revid": "729019", "url": "https://it.wikipedia.org/wiki?curid=1338919", "title": "Ferrovia Botteghelle-San Giorgio a Cremano", "text": "La ferrovia Botteghelle-San Giorgio a Cremano \u00e8 una linea ferroviaria facente parte della rete della Circumvesuviana.\nDalle stazioni di Botteghelle e Volla, entrambe poste sulla Napoli-Nola-Baiano, la linea si dirama verso il quartiere Ponticelli per poi terminare il suo percorso a San Giorgio a Cremano.\nStoria.\nLa linea fu aperta al traffico il 12 febbraio 2001 come linea Volla'San Giorgio a Cremano.\nIl 29 maggio del 2004 fu inaugurato il raccordo (in gergo tecnico \"baffo\") fra le stazioni di Botteghelle e Madonnelle.\nTraffico.\nLa linea \u00e8 percorsa dai treni da Napoli a San Giorgio a Cremano, cadenzati a frequenza semioraria.\nInoltre \u00e8 previsto un nuovo servizio ferroviario tra Acerra e San Giorgio a Cremano che transita nelle stazioni di Pomigliano d'Arco, Casalnuovo e Volla.\nCaratteristiche.\nLa stazione di Vesuvio de Meis \u00e8 nodo di interscambio con la linea Napoli - Sarno gestita anch'essa dall'EAV."}
{"id": "1338926", "revid": "287204", "url": "https://it.wikipedia.org/wiki?curid=1338926", "title": "Hyphessobrycon", "text": "Il genere Hyphessobrycon comprende oltre un centinaio di specie di piccoli pesci d'acqua dolce, appartenenti alla famiglia Characidae, con sottofamiglia incerta.\nDistribuzione e habitat.\nQueste specie sono diffuse in Sudamerica, nei bacini idrografici dei fiumi compresi nella fascia tropicale. Abitano acque diverse.\nDescrizione.\nTendenzialmente la forma del corpo degli \"Hyphessobrycon\" ricorda un rombo: testa a punta, profili dorsale e ventrale arcuati (ad angolo ottuso) e peduncolo caudale stretto e corto. I fianchi sono molto compressi. Alcune specie sono pi\u00f9 magre e allungate. La colorazione varia da grigio argenteo a rosso, con diverse soluzioni.\nEtologia.\nSono tutti piccoli pesci pacifici che in natura vivono in branchi di almeno 5 esemplari, ma solitamente molti di pi\u00f9 e coprono tutti i livelli di nuoto.\nTassonomia.\nIl genere comprende 139 specie:\nAcquariofilia.\nMolte specie sono allevate, pescate e commercializzate poi in tutto il mondo per l'acquariofilia. Alcune delle quali vengono anche riprodotte con successo in cattivit\u00e0. Tuttavia \u00e8 sempre buona norma allevarle in gruppi composti da almeno cinque esemplari, meglio una decina."}
{"id": "1338927", "revid": "1564499", "url": "https://it.wikipedia.org/wiki?curid=1338927", "title": "Sesto Claudio Petronio Probo", "text": "Biografia.\nPersonaggio di rilievo dell'aristocrazia romana del IV secolo, Probo era noto per le sue ricchezze, per il suo potere e per le sue connessioni sociali. Nato attorno al 328 circa, era cristiano e appartenente alla potente \"gens Petronia\" di Verona; si imparent\u00f2 con la \"gens Anicia\" sposando Anicia Faltonia Proba, figlia di suo cugino Quinto Clodio Ermogeniano Olibrio, da cui ebbe due figli, Anicio Probino e Anicio Ermogeniano Olibrio. Fu il nonno paterno dell'imperatore Petronio Massimo. La sua data di morte non \u00e8 nota, ma era ancora vivo nel 390, quando, secondo la \"Vita Ambrosii\" di Paolino di Nola, due nobili sasanidi si presentarono al cospetto di Teodosio I a Mediolanum ma partirono il giorno dopo per Roma per vedere dal vivo Petronio Probo, orgoglio dell'aristocrazia romana, leggenda gi\u00e0 in vita.\nEbbe una carriera di assoluto rilievo, che non ha rivali tra i suoi contemporanei. Fu \"quaestor\" e \"praetor urbanus\", proconsole d'Africa nel 358, poi prefetto del pretorio per quattro volte: per l'Illirico nel 364, per la Gallia nel 366, per l'Italia nel 368-375 e di nuovo nel 383; nel frattempo rivest\u00ec il consolato nel 371, assieme all'imperatore Graziano.\nNel 371 si trovava a Sirmio quando seppe di un attacco di Sarmati e Quadi: dopo aver considerato la possibilit\u00e0 di fuggire, rimase a predisporre le difese della citt\u00e0. L'anno successivo nomin\u00f2 Ambrogio governatore dell\"'Aemilia et Liguria\". Nel 375 il filosofo Ificle, esponente di spicco di un'ambasciata degli Epirioti a corte, rivel\u00f2 all'imperatore Valentiniano I che Probo opprimeva fiscalmente la regione; le accuse furono alimentate anche dal \"magister officiorum\" Leone, che sperava di succedere a Probo nella carica di prefetto del pretorio.\nRisale al regno di Valentiniano stesso la Tavola di Trinitapoli nella quale Probo viene menzionato. Dopo la morte di Valentiniano I, ne serv\u00ec il figlio Valentiniano II che poi segu\u00ec in Oriente, alla corte di Teodosio I, in occasione dell'usurpazione di Magno Massimo (387). Mor\u00ec poco dopo, a Tessalonica.\nRicevette diverse lettere da Quinto Aurelio Simmaco e la dedica della \"Ora Maritima\" di Postumio Rufio Festo Avienio; scrisse dei poemi e dedic\u00f2 all'imperatore Teodosio una raccolta di versi propria, di suo padre e di suo nonno (\"Anthologia Latina\" I 783). Fu patrono di Capua.\nGiudizi su Petronio.\nLo storico Ammiano Marcellino, suo contemporaneo, lo descrive come un uomo vano e rapace che \u00abpossedeva propriet\u00e0 in tutte le parti dell'impero, ma se fossero state ottenute onestamente o meno non \u00e8 cosa da dirsi per un uomo come me\u00bb. Sempre Ammiano afferma che era benevolente con i propri amici e che tramava perniciosamente contro i suoi nemici, servile con coloro che erano pi\u00f9 potenti e senza piet\u00e0 con i pi\u00f9 deboli, che ambiva ad ottenere gli incarichi ufficiali e che esercitava l'influenza che gli derivava dalla propria ricchezza, sempre insicuro anche all'apice del suo potere.\nIn varie iscrizioni Probo si descrive come \u00abl'apice della casa degli Anici\u00bb, \u00aberuditissimo in tutte le materie\u00bb e \u00abapice della nobilt\u00e0, luce della letteratura e dell'eloquenza\u00bb: queste parole suggeriscono che fosse patrono della letteratura, incluso il poeta Decimo Magno Ausonio, ruolo continuato dai suoi figli, che furono patroni del poeta Claudio Claudiano il quale dedic\u00f2 loro il \"Panegyricus dictus Probino et Olybrio consulibus\" in occasione del loro consolato e nel quale il poeta dipinge un ritratto lusinghiero di Probo. Era amico di Quinto Aurelio Simmaco, che gli indirizz\u00f2 sei tra le lettere che sono state tramandate."}
{"id": "1338928", "revid": "775372", "url": "https://it.wikipedia.org/wiki?curid=1338928", "title": "Governo Drnov\u0161ek II", "text": "Janez Drnov\u0161ek \u00e8 stato per la seconda volta Primo Ministro della Slovenia dal 25 gennaio 1993 al 27 febbraio 1997. Il Governo Drnov\u0161ek II comprende il Primo ministro, 15 ministri e 2 ministri senza portafoglio."}
{"id": "1338933", "revid": "461603", "url": "https://it.wikipedia.org/wiki?curid=1338933", "title": "Maurizio Musolino", "text": "Carriera.\nCarriera giornalistica.\nLaureatosi in lettere alla Sapienza di Roma, inizia la carriera giornalistica collaborando prima a \"il manifesto\" poi per due anni a \"La Gazzetta dello Sport\".\nSuccessivamente, dopo aver scritto numerosi articoli per il settimanale \"Avvenimenti\", entr\u00f2 nella redazione del quotidiano \"Liberazione\" dove dal 1997 \u00e8 stato caposervizio economico.sada\nNel gennaio 1999 lasci\u00f2 il giornale di Rifondazione Comunista, per passare al settimanale dei Comunisti Italiani \"La Rinascita\", che sotto la direzione di Adalberto Minucci e Diego Novelli ha ripreso le pubblicazioni. Al settimanale La Rinascita si occupava come caposervizio degli Esteri, in particolar modo dei temi mediorientali.\nNel 2006 con la direzione di Manuela Palermi divent\u00f2 vice-direttore e successivamente condirettore.\nDal giugno 2007 divenne direttore dello stesso settimanale.\nCarriera politica.\nSi iscrisse per la prima volta alla FGCI nel 1978 e, in seguito, al Pci, nel quale milit\u00f2 fino allo scioglimento. In quel partito ricopriva responsabilit\u00e0 a livello locale e nazionale nel dipartimento Esteri.\nNel 1992 aderiva al Movimento di Rifondazione Comunista.\nNel 1998 in seguito alla decisione di far cadere il Governo Prodi, usc\u00ec dal Prc per aderire al Partito dei Comunisti Italiani. \u00c8 stato membro del Comitato centrale e della Direzione nazionale del Pdci e responsabile Immigrazione dello stesso partito. Ha collaborato come esperto per il Medio Oriente con l'attivit\u00e0 del dipartimento Esteri del Pdci."}
{"id": "1338934", "revid": "533647", "url": "https://it.wikipedia.org/wiki?curid=1338934", "title": "Z\u00e9 Castro", "text": "Carriera.\nClub.\nCastro ha giocato per la squadra principale della sua citt\u00e0 natale, l'Acad\u00e9mica de Coimbra, disputando la SuperLiga portoghese dal 2003 al 2006. Precedentemente ha militato nelle divisioni giovanili del medesimo club; con l'Acad\u00e9mica in tre stagioni segn\u00f2 un'unica rete.\nNell'estate del 2006 passa in Spagna, nell'Atletico Madrid: con i Colchoneros fa il suo esordio il 4 novembre 2006 contro il Maiorca, entrando nella ripresa al posto di Pablo Ib\u00e1\u00f1ez; una settimana pi\u00f9 tardi segna la sua prima rete in maglia biancorossa nella gara contro il Villarreal.\nNell'estate del 2008 passa al Deportivo, prima in prestito, poi, l'anno seguente, a titolo definitivo; in cinque stagioni con il Deportivo, con cui ha segnato un'unica rete (il 23 novembre 2008 contro l'Athletic Bilbao) conosce la retrocessione al termine del campionato 2010-2011, ma anche l'immediata promozione grazie alla vittoria della Segunda Divisi\u00f3n.\nNell'estate del 2013 torna a Madrid, stavolta con la maglia del Rayo Vallecano.\nNazionale.\nHa giocato 15 partite con la nazionale Under-21, segnando una rete e partecipando al Campionato europeo 2006 di categoria.\nNella nazionale maggiore portoghese ha giocata una partita in amichevole contro l'Estonia."}
{"id": "1338940", "revid": "37401", "url": "https://it.wikipedia.org/wiki?curid=1338940", "title": "Ashur-dan", "text": "Ashur-dan (o Assur-dan) \u00e8 il nome di tre re assiri."}
{"id": "1338942", "revid": "6923", "url": "https://it.wikipedia.org/wiki?curid=1338942", "title": "Protesto", "text": "Il protesto, in diritto italiano, \u00e8 un atto pubblico con il quale si attesta l'avvenuta presentazione di una cambiale o di un assegno al debitore (\"protestato\") e il rifiuto da parte dello stesso di pagare o accettare il titolo.\nDisciplina normativa.\nLa disciplina fondamentale del protesto \u00e8 contenuta negli artt. da 51 a 73 del R.D. 14 dicembre 1933 n. 1669 per la cambiale e negli artt. da 45 a 65 del R.D. 21 dicembre 1933, n. 1736 per l'assegno, successivamente \u00e8 intervenuta la legge 12 giugno 1973, n. 349 a dettare alcune modificazioni per entrambi i titoli di credito.\nLa pubblicit\u00e0 del protesto, a cura della camera di commercio, industria, artigianato e agricoltura, \u00e8 invece disciplinata dalla legge 18 agosto 2000, n. 235.\nCaratteristiche.\nSoggetti competenti.\nCompetenti a redigere l'atto - detto \"levata di protesto\" - sono i pubblici ufficiali abilitati (detti \"ufficiali levatori\"). Ai sensi della legge 12 giugno 1973, n. 349 sono ufficiali levatori:\nIl creditore consegna il titolo all'ufficiale levatore, che si reca presso il domicilio del debitore per chiederne il pagamento o l'accettazione; a fronte del rifiuto, l'ufficiale procede alla redazione del protesto, rendendo in questo modo esecutivo il titolo. Nella pratica, per svolgere dette operazioni - esclusa, comunque, la redazione dell'atto - l'ufficiale giudiziario e il notaio sono autorizzati a servirsi di ausiliari (i cosiddetti \"presentatori\"), in possesso di determinati requisiti, nominati su loro designazione dal presidente della corte di appello, cos\u00ec come il segretario comunale pu\u00f2 servirsi del messo comunale.\nEffetti.\nIl protesto fa decorrere gli effetti civili tipici dell'inadempimento (interessi di mora, possibilit\u00e0 di procedere al pignoramento previo precetto ecc.), ed \u00e8 titolo esecutivo che il creditore pu\u00f2 usare per procedere nei confronti del debitore.\nIl protesto \u00e8 inoltre presupposto essenziale per poter esercitare l'azione di regresso che spetta al portatore del titolo nei confronti degli obbligati di regresso (traente, giranti e loro avallanti); non \u00e8 per\u00f2 necessario se il titolo contiene la clausola \"senza spese\", \"senza protesto\" o altra equivalente.\nNel caso di assegno bancario comporta altres\u00ec l'applicazione di una sanzione amministrativa a carico del protestato, che pu\u00f2 essere evitata pagando entro sessanta giorni dalla scadenza del termine di presentazione del titolo. Il protestato in questo caso viene inoltre inserito nell'archivio informatizzato degli assegni bancari e postali e delle carte di pagamento istituito presso la Banca d'Italia, con il conseguente divieto di emettere assegni per la durata di sei mesi (cd. \"revoca di sistema\"). Anche questa sanzione si pu\u00f2 evitare dimostrando il pagamento dell'importo facciale dell'assegno, degli interessi al saggio legale dalla data di presentazione alla data di pagamento, delle spese di protesto e della penale del 10% entro il termine di cui sopra.\nPubblicit\u00e0.\nIl protesto \u00e8 oggetto di pubblicit\u00e0 allo scopo di tutelare chiunque abbia rapporti economici con il protestato; di fatto tale pubblicit\u00e0 finisce anche per avere un incisivo effetto sanzionatorio, giacch\u00e9 rende pressoch\u00e9 impossibile per il protestato l'accesso al credito (con il rischio, tenuto presente dalla legislazione pi\u00f9 recente, di spingerlo nelle mani degli usurai).\nIn passato la pubblicit\u00e0 consisteva nell'iscrizione dei protestati in un apposito elenco, tenuto presso il tribunale, una copia del quale era periodicamente trasmessa alla camera di commercio che pubblicava un apposito bollettino. Dal 1995, invece, gli ufficiali levatori trasmettono alla camera di commercio competente per territorio, entro il primo giorno di ogni mese, l'elenco dei soggetti protestati nel corso del mese precedente (fino al giorno 26 compreso).\nEntro 10 giorni dalla trasmissione dell'elenco, la camera di commercio cura l'inserimento dei protestati in apposito registro, ora detto \"registro informatico dei protesti\", tenuto con modalit\u00e0 informatiche. Il protestato resta iscritto in tale registro per cinque anni, ma pu\u00f2 esserne cancellato prima, se gli \u00e8 stata concessa la riabilitazione.\nRiabilitazione.\nLa riabilitazione del protestato \u00e8 concessa a condizione che:\nLa riabilitazione \u00e8 concessa con decreto del presidente del tribunale ordinario su istanza del protestato; contro il diniego, il protestato pu\u00f2 ricorrere, entro 10 giorni, alla corte d'appello. Presentando il provvedimento di riabilitazione alla camera di commercio, il protestato pu\u00f2 chiedere di essere cancellato dal registro informatico dei protesti."}
{"id": "1338944", "revid": "697352", "url": "https://it.wikipedia.org/wiki?curid=1338944", "title": "Alexandra Dahlstr\u00f6m", "text": "Biografia.\nAlexandra Dahlstr\u00f6m \u00e8 nata a G\u00e4vle, Svezia, ma \u00e8 cresciuta a Stoccolma. Sua madre \u00e8 russa e il padre \u00e8 svedese, Alexandra parla entrambe le lingue, svedese e russo. Alexandra ha vissuto per un po' di tempo da sola a Stoccolma, e dopo aver finito la scuola superiore, ha continuato a fare spettacoli minori in teatro. Dopo l'esperienza teatrale si \u00e8 presa una pausa dal lavoro e dopo un anno di riposo \u00e8 tornata sulle scene cinematografiche con il film \"Miss Svezia (Fr\u00f6ken Sverige)\" (in inglese \"Miss Sweden\"), per il quale ha ricevuto molti commenti positivi dalla critica.\nLa Dahlstr\u00f6m ha per\u00f2 guadagnato un'importanza internazionale nel 1998 dopo aver interpretato \"Elin\", una delle due ragazze protagoniste nel film a tematica omosessuale \"Fucking \u00c5m\u00e5l - Il coraggio di amare\" di Lukas Moodysson. Per \"Fucking \u00c5m\u00e5l\" Alexandra ha vinto il Guldbagge Award (un premio cinematografico svedese molto importante) come migliore attrice insieme a Rebecka Liljeberg. Dopo il film che l'ha lanciata nel mondo del cinema Alexandra ha ricevuto numerose offerte di lavoro per varie sit-com e film, ma prima di lanciarsi nel mondo del lavoro ha voluto finire gli studi. Dal 5 maggio 2007 Alexandra partecipa a una soap opera olandese chiamata \"Goede Tijden, Slechte Tijden\" in onda su RTL 4.\nNel 2002 lavora ancora con Lukas Moodysson, ma questa volta in veste di interprete. \u00c8 infatti la mediatrice tra il regista e la giovane protagonista russa (Oksana Akinshina) sul set di \"Lilja 4-ever\". Durante l'autunno del 2004 \u00e8 stata la dj del pi\u00f9 grande talk show notturno della Svezia, il \"Late Night with Luuk\", dove tra l'altro ha riproposto anche una simpatica intervista fatta nel 1998 con Rebecka Liljeberg mentre discutevano sulla loro esperienza nel film \"Fucking \u00c5m\u00e5l - Il coraggio di amare\". Nel debutto come dj, Alexandra ha avuto il piacere di essere accompagnata dal gruppo R.E.M. e dall'attore britannico Paul Bettany. Nel 2007 ha fatto il suo debutto come regista con il cortometraggio \"Lacrimosa\", e da allora ha diretto alcuni brevi film e ha anche scritto varie sceneggiature. Dal 2009 ha partecipato a diversi film, dedicandosi anche all'insegnamento a Stoccolma."}
{"id": "1338945", "revid": "2096950", "url": "https://it.wikipedia.org/wiki?curid=1338945", "title": "Gregorio Fontana (politico)", "text": "Biografia.\nNato a Bergamo il 9 novembre 1963. Giornalista pubblicista dal 2005, ha coltivato la sua passione per la politica fin dalle scuole superiori.\nDurante questo periodo \u00e8 stato eletto consigliere del distretto e successivamente consigliere nella facolt\u00e0 di giurisprudenza dell'Universit\u00e0 di Bologna.\nHa svolto il servizio di leva nella Marina Militare, ufficiale commissario di complemento fa parte del Corpo Militare della Croce Rossa Italiana.\nHa ricoperto numerosi incarichi nelle istituzioni con funzioni di:\nAttivit\u00e0 politica.\n\u00c8 stato presidente nazionale della Giovent\u00f9 Liberale Italiana.\nDal 1991 al 1993 responsabile nazionale organizzazione del Partito Liberale Italiano, membro nello stesso periodo della direzione centrale del PLI.\nDal 1994 al 1996 vicesegretario nazionale dell'Unione di Centro.\nDal 1997 \u00e8 dirigente nazionale dell'ufficio struttura e relazioni interne di Forza Italia.\nDal settembre 2002 al febbraio 2003, svolge l'incarico di commissario del coordinamento di Forza Italia di Padova. Nell'aprile 2003, viene nominato coordinatore del \u201cGruppo di lavoro per l'aggiornamento dello statuto di Forza Italia\u201d.\nMembro del comitato di presidenza e del coordinamento nazionale di Forza Italia come responsabile nazionale del settore adesioni.\nMembro della commissione statuto di Forza Italia.\nMembro della direzione nazionale e del coordinamento nazionale del Popolo della Libert\u00e0 come responsabile nazionale del settore sdesioni.\nMembro della commissione statuto del Popolo della Libert\u00e0.\nDa ottobre 2015 \u00e8 responsabile nazionale del settore organizzazione di Forza Italia.\nAttivit\u00e0 parlamentare.\nIn Parlamento ha sempre seguito con particolare attenzione le problematiche inerenti al settore della difesa e della sicurezza, partecipando a numerose missioni della Camera dei Deputati in visita ai contingenti italiani impegnati nelle operazioni di pace all'estero ed in particolare in Iraq, Afghanistan e nei Balcani.\nAltro ambito in cui \u00e8 stato particolarmente attivo \u00e8 quello delle questioni attinenti alla legge elettorale, alla verifica dei risultati delle elezioni e alla verifica dei poteri nella Giunta Elezioni e in Commissione Affari Costituzionali.\nNelle XV e XVI legislatura, inoltre, si \u00e8 occupato di sollecitare e sensibilizzare il Parlamento sulle questione relativa alla revisione e al contenimento delle spese del Parlamento e della Pubblica Amministrazione, proponendo, prima da semplice deputato poi da membro dell'Ufficio di Presidenza, soluzioni volte alla razionalizzazione e alla trasparenza dell'attivit\u00e0 della Camera dei Deputati. Tra i vari risultati raggiunti la pubblicazione on line delle presenze dei Deputati.\nGregorio Fontana, inoltre, ha sempre avuto particolare sensibilit\u00e0 e attenzione ai problemi della Provincia di Bergamo, sua terra d'origine, intervenendo in pi\u00f9 occasioni con atti legislativi, di indirizzo e ispettivi, riguardanti i problemi sociali ed economici della Provincia orobica e della Regione Lombardia.\nAlle elezioni politiche del 4 marzo 2018 viene rieletto deputato per la XVIII legislatura nella circoscrizione Lombardia 3 e si conferma Questore della Camera nell'ufficio di presidenza.\nXVIII legislatura\nEletto nelle liste di Forza Italia nella circoscrizione LOMBARDIA 3 (Bergamo, Brescia). Eletto Questore della Camera dei Deputati e membro dell'Ufficio di Presidenza, del Comitato per la comunicazione e l'informazione esterna, del Comitato di vigilanza sull'attivit\u00e0 di documentazione, del Comitato degli affari del personale e del Comitato per la Sicurezza.\nComponente IV Commissione Difesa e della Giunta delle Elezioni.\nXVII legislatura\nEletto nelle liste del Popolo della Libert\u00e0 nella circoscrizione IV - LOMBARDIA 2 (Bergamo, Brescia, Como, Lecco, Sondrio, Varese).\nEletto Questore della Camera dei Deputati e membro dell'Ufficio di Presidenza.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nComponente IV Commissione Difesa e della Giunta delle Elezioni.\nComponente della Commissione parlamentare di inchiesta sul sistema di accoglienza, di identificazione ed espulsione, nonch\u00e9 sulle condizioni di trattenimento dei migranti e sulle risorse pubbliche impegnate.\nXVI legislatura\nEletto nelle liste del Popolo della Libert\u00e0 nella circoscrizione IV - LOMBARDIA 2 (Bergamo, Brescia, Como, Lecco, Sondrio, Varese).\nEletto Segretario di Presidenza della Camera dei Deputati, fa parte dell'Ufficio di Presidenza, della Sezione giurisdizionale dell'Ufficio di Presidenza e del Comitato per la comunicazione e l'informazione esterna.\nComponente della IV Commissione Difesa e della Giunta delle Elezioni, dove fa parte del Comitato per le incompatibilit\u00e0, le ineleggibilit\u00e0 e le decadenze.\nXV legislatura\nEletto nelle liste di Forza Italia nella circoscrizione IV - LOMBARDIA 2 (Bergamo, Brescia, Como, Lecco, Sondrio, Varese).\nCapogruppo di Forza Italia nella Giunta delle Elezioni.\nComponente IV Commissione Difesa e della Commissione Speciale per l'Esame di Disegni di Legge di Conversione di Decreti Legge.\nXIV legislatura\nEletto per la prima volta alla Camera dei Deputati nella XIV legislatura nel collegio maggioritario n.22 \u201cDalmine\u201d della provincia di Bergamo, Circoscrizione Lombardia 2, con 48.703 voti pari al 52.6%.\nComponente della Prima Commissione Affari Costituzionali Presidenza del Consiglio dei Ministri e della IV Commissione Difesa.\nCapogruppo di Forza Italia nella Giunta per le Elezioni."}
{"id": "1338949", "revid": "287204", "url": "https://it.wikipedia.org/wiki?curid=1338949", "title": "Alexandra Dahlstrom", "text": ""}
{"id": "1338950", "revid": "4175", "url": "https://it.wikipedia.org/wiki?curid=1338950", "title": "Coppa del Mondo di rugby 2011", "text": "La Coppa del Mondo di rugby 2011 (; ) fu la 7\u00aa edizione della Coppa del Mondo di rugby, massima competizione internazionale di rugby a 15 organizzata dall'International Rugby Board (IRB).\nSi tenne dal al in Nuova Zelanda e fu solo la terza, su sette edizioni fino ad allora disputate, a essersi svolta in un solo Paese, dopo quella del 1995 in Sudafrica e quella del 2003 in Australia.\nIl torneo fu ospitato da 12 citt\u00e0 e altrettanti stadi.\nOriginariamente avrebbero dovuto essere 13 ma Lancaster Park fu irrimediabilmente danneggiato dal terremoto che colp\u00ec Christchurch a sette mesi dall'inizio della competizione e gli incontri previsti in tale struttura furono redistribuiti tra le altre sedi.\nA laurearsi campione del mondo fu la , alla sua seconda affermazione dopo la , anch'essa sul proprio terreno; pi\u00f9 in generale si tratt\u00f2 della terza volta in cui a vincere il torneo fu la squadra di casa, tenendo anche conto della vittoria sudafricana nella .\nGli \"All Blacks\" batterono in finale la per 8-7, nella finale con il minor scarto e il minor punteggio complessivo della storia del torneo.\nDal punto di vista dell'impatto mediatico e culturale si tratt\u00f2 dell'evento sportivo con la maggiore affluenza della storia dello sport neozelandese, con non meno di ospiti provenienti dall'estero.\nStoria.\nL'organizzazione.\nFurono tre le federazioni che presentarono, entro la data limite del , il proprio progetto di organizzazione della Coppa 2011 all'International Rugby Board (IRB): la (NZRU), il (SARU) e il (JRFU), quest'ultima alla sua prima candidatura ufficiale laddove le altre due gi\u00e0 vantavano l'esperienza di un'edizione ciascuna.\nLa candidatura della SARU fu in forse fino quasi alla scadenza dei termini in quanto il governo sudafricano stava valutando eventuali conseguenze dall'organizzazione di due rassegne sportive mondiali in un arco di tempo ravvicinato: nel 2010, infatti, ivi avrebbe dovuto tenersi il 19\u00ba campionato mondiale di calcio.\nLa JRFU, invece, intendeva dare impulso allo sviluppo della disciplina non solo in Giappone, ma in tutta l'Asia.\nPer quanto riguarda infine la NRZU, questa ricevette gi\u00e0 nel 2001 l'offerta di ospitare congiuntamente all'Australian Rugby Union l'edizione 2003, ma problemi interni e l'indisponibilit\u00e0 a modificare il calendario del proprio campionato provinciale durante la competizione avevano portato l'IRB ad affidare alla sola l'organizzazione della Coppa; per prepararsi all'eventualit\u00e0 di ospitare il torneo nel 2011 la NZRU aveva progettato di espandere lo stadio Eden Park di Auckland al fine di rendere economicamente vantaggiosa la propria candidatura.\nIl , dopo quasi un anno di ispezioni presso le strutture dei Paesi candidati, il \"board\" dell'IRB riunito a Dublino comunic\u00f2 ufficialmente l'assegnazione del torneo alla a seguito di ballottaggio vinto contro la candidatura giapponese, essendo stata quella sudafricana scartata al primo voto; agli asiatici non bast\u00f2 il sostegno esplicito, tra gli altri, di \"testimonial\" d'eccellenza come i due ex internazionali inglesi Jason Leonard e Martin Johnson.\nIl comitato organizzatore rese note le sedi a , tre mesi dopo il sorteggio per la composizione dei gironi.\nFurono designate tredici citt\u00e0 e altrettante sedi: esordienti nella manifestazione furono il North Harbour Stadium a North Shore, Trafalgar Park a Nelson, lo Yarrow Stadium a New Plymouth, l'Arena Manawatu a Palmerston North e Okara Park a Whang\u0101rei; gi\u00e0 usate nella erano altres\u00ec Eden Park ad Auckland, anche nel 2011 destinata a ospitare la finale, Lancaster Park a Christchurch, Waikato Stadium ad Hamilton, il Rugby Park Stadium a Invercargill, McLean Park a Napier e il Rotorua International Stadium.\nInfine, Dunedin e la capitale Wellington, che nel 1987 avevano accolto la manifestazione rispettivamente con Carisbrook (chiuso nel 2011) e Athletic Park (chiuso nel 1999 e demolito nel 2000), si ripresentarono al pubblico con i nuovi Forsyth Barr Stadium e Wellington Regional Stadium.\nTuttavia l'organizzazione dovette essere rivista a seguito del terremoto che colp\u00ec Christchurch il : il sisma, di magnitudo 6,3, distrusse numerosi edifici e ne danneggi\u00f2 gravemente altri, tra cui Lancaster Park, ristrutturato appena un anno addietro e lesionato irreversibilmente in una delle sue tribune, resa pericolante a seguito della liquefazione del suolo su cui poggiava, e per la quale fu proposta la demolizione senza alternative.\nUn mese e mezzo dopo il sisma l'IRB decise di escludere Christchurch dalla competizione; la riassegnazione delle date di Lancaster Park ad altre sedi innesc\u00f2 un effetto domino che impatt\u00f2 su incontri originariamente previsti su altre citt\u00e0: a titolo di esempio, due incontri dell' furono ricalendarizzati a Dunedin, mentre \u2012 fu spostata a Wellington ma, contemporaneamente, la stessa Scozia e la , che avrebbero dovuto incontrarsi nella citata Dunedin, furono a loro volta riallocate a Invercargill.\nIl torneo.\nNonostante la ventilata ipotesi di ritorno a 16 partecipanti, tuttavia mai perseguita con convinzione, l'IRB conferm\u00f2 anche per il 2011 la formula a 20 squadre.\nA seguito della modifica regolamentare introdotta quattro anni prima che stabiliva la qualificazione automatica alla competizione delle prime tre classificate di ogni girone dell'edizione precedente per un totale di 12 squadre, l'insieme dei tornei di qualificazione espresse solo 8 squadre.\nIl sorteggio dei gironi avvenne a Londra il , a qualificazioni iniziate da poco, alla presenza dei presidenti dell'IRB, il francese Bernard Lapasset, e del comitato organizzatore del torneo, il neozelandese Jock Hobbs.\nOgni girone si compose di tre ammesse di diritto, una per fascia, e due provenienti dalle qualificazioni, all'epoca ancora indeterminate.\nNel girone A, la prima estratta fu accoppiata a e ; le due indeterminate erano Americhe 1 (posto guadagnato dal ) e Asia 1 (appannaggio del ).\nIl girone B vide, insieme all', le rivali britanniche e , mentre le due ancora ignote qualificande erano Europa 1 (in seguito rivelatasi essere la ) e Ripescaggi (vinti dalla ).\n, e furono sorteggiate insieme nel girone C in attesa del riempimento degli slot riservati a Europa 2 (, al suo esordio nella competizione) e Americhe 2 ().\nInfine, nel girone D, , e attesero la qualificata di Oceania 1 () e Africa 1 ().\nRispetto all'edizione precedente, il tabellone delle qualificate fu sostanzialmente identico: 19 delle 20 squadre partecipanti in Francia quattro anni prima sarebbero state presenti anche in Nuova Zelanda.\nL'unica differenza riguardava l'esordiente , che rimpiazzava il .\nA causa del menzionato terremoto di Christchurch con conseguente chiusura di Lancaster Park, il calendario sub\u00ec le seguenti variazioni:\nLa fase a gironi.\nPer quanto riguarda la \"leadership\" del girone A, i padroni di casa della si affermarono nettamente vincendo tutti gli incontri con il bonus mete, unica squadra del torneo capace di tale prestazione; la partita di cartello del raggruppamento, quella contro la , fu vinta 37-17.\nNelle posizioni di rincalzo, invece, la stessa Francia mise a rischio la propria qualificazione nell'ultima partita del girone contro gli \"underdog\" di , vincitori 19-14 contro pronostico al termine di una partita che li vide quasi sempre condurre il punteggio ma, grazie al punto di bonus difensivo, la squadra di Marc Li\u00e8vremont riusc\u00ec a raggiungere la quota per tenere matematicamente il secondo posto nonostante le sole due vittorie nel girone; Tonga pag\u00f2 la sconfitta precedente contro il che a posteriori vanific\u00f2 il suo exploit.\nL' vinse il girone B aggiudicandosi tutti i suoi quattro incontri, sebbene con scarti minimi quelli con le due squadre pi\u00f9 competitive del gruppo: solo 4 punti infatti furono il margine contro (battuta 13-9) e (16-12).\nProprio la sconfitta nel derby britannico cost\u00f2 l'eliminazione agli scozzesi, in precedenza battuti 12-13 dall', che pass\u00f2 ai quarti da seconda del girone.\nLa vittoria irlandese sull' nel secondo incontro di entrambe fu la sorpresa del girone C: gi\u00e0 gli \"Wallabies\" avevano avuto un esordio difficile contro l', dalla quale furono bloccati sul 6-6 alla fine del primo tempo salvo poi prevalere con quattro mete nella ripresa grazie alla diversa qualit\u00e0 dei ricambi, ma contro l' non riuscirono ad andare oltre due calci piazzati di James O'Connor n\u00e9 a conquistare il punto di bonus difensivo.\nLa vittoria irlandese complic\u00f2 il cammino dell'Italia, fiduciosa di potersi giocare la qualificazione proprio contro la formazione celtica dopo aver fatto una vittima di prestigio nel Sei Nazioni precedente (la battuta 22-21 allo Stadio Flaminio).\nGli Azzurri, dopo avere incamerato i punti alla propria portata (due vittorie con bonus, 53-17 alla e 27-10 agli ), si presentarono a Dunedin all'incontro decisivo che chiudeva il girone contro la squadra capitanata da Brian O'Driscoll: dopo aver terminato il primo tempo in vantaggio 9-6, gli irlandesi piazzarono 27 punti a zero nella ripresa cos\u00ec impedendo per l'ennesima volta all' il passaggio ai quarti di finale e relegando l' al secondo posto.\nIl girone D non riserv\u00f2 sorprese: e passarono il turno nell'ordine come prima e seconda, anche se l'incontro diretto tra le due non evidenzi\u00f2 alcuna prevalenza netta: gli \"Springbok\" vinsero infatti con un solo punto di scarto, 17-16.\nPur non qualificate ai quarti di finale, guadagnarono l'ammissione alla successiva le quattro terze classificate, in ordine di girone , , e .\nI \"play-off\".\nL'inaspettata affermazione dell' sull', con conseguente vittoria del girone, gener\u00f2 accoppiamenti nei quarti che tennero i due emisferi separati fino alla finale: infatti nella parte superiore del tabellone figurarono le quattro europee del Sei Nazioni (oltre all'Irlanda, , e ) e in quella inferiore le quattro dell'imminente Rugby Championship (, , e ).\nNel primo quarto, il conferm\u00f2 la sua tradizione di imbattibilit\u00e0 nel torneo mondiale contro gli irlandesi (gi\u00e0 sconfitti due volte nelle fasi a gironi delle Coppe 1987 e 1995) e vinse nettamente 22-10 una gara dominata fin dall'inizio e solo parzialmente tenuta in bilico dalla meta di Keith Earls in avvio di ripresa che diede all' un effimero pareggio durato solo 6 minuti; per la prima volta dal 1987 il entr\u00f2 tra le prime quattro del mondo.\n e si incontrarono per la quinta volta nelle fasi a eliminazione del torneo, con i bianchi di Martin Johnson reduci da due vittorie nel 2003 e nel 2007 che avevano spianato loro la strada della finale; all'Eden Park di Auckland fu invece la a prevalere, dopo un primo tempo chiuso 16-0 in cui gli inglesi non erano stati capaci di piazzare neppure un calcio tra i pali con il loro elemento migliore, Jonny Wilkinson, alla sua ultima partita internazionale.\nA poco valse il ritorno inglese, con una meta di Ben Foden e un'altra di Mark Cueto a tre minuti dalla fine che mise la squadra sotto \"break\" di 7 punti che si rivel\u00f2 tuttavia un \"gap\" impossibile da colmare.\nRelativamente invece ai due quarti dell'Emisfero Sud, l' ebbe la meglio 11-9 sul al termine di una partita bloccata in cui fu segnata una sola meta, da parte del \"Wallaby\" Horwill, e in cui il punteggio fu deciso solo a 8 minuti dalla fine dopo avere altalenato dall'8-0 per gli australiani al 9-8 per gli \"Springbok\" prima dei punti decisivi di O'Connor dalla piazzola.\nI neozelandesi, invece, faticarono inizialmente contro l' portatasi inaspettatamente in vantaggio con una meta di Far\u00edas Cabello ma Piri Weepu mise a segno 21 punti e altri 12 vennero dalle mete di Kieran Read e Brad Thorn pi\u00f9 una trasformazione di Aaron Cruden.\nBen pi\u00f9 grave fu, per gli \"All Blacks\", la perdita dei due mediani d'apertura in pochi giorni: dopo aver dovuto rinunciare a Dan Carter, infortunatosi in allenamento, contro i \"Pumas\" anche il suo rimpiazzo Colin Slade, a seguito di un contatto di gioco, dovette abbandonare per sempre la competizione, lasciando cos\u00ec spazio al citato Cruden, non presente nella lista originaria ma tenuto in preallarme e promosso alfine ad apertura titolare per il prosieguo del torneo, e liberando un ulteriore posto in rosa per il quarta scelta Stephen Donald, convocato d'urgenza dalle vacanze.\nEntrambe le semifinali ebbero luogo all'Eden Park di Auckland.\nNella prima l'andamento fu pesantemente condizionato dall'espulsione del \"flanker\" Sam Warburton dopo neppure venti minuti di gioco: in uscita da una mischia, questi placc\u00f2 il francese Vincent Clerc sollevandolo oltre la linea della spalla e lasciandolo ricadere sulla schiena, azione a seguito della quale l'arbitro irlandese Alain Rolland mostr\u00f2 il cartellino rosso al giocatore gallese lasciando cos\u00ec la squadra in 14 elementi per tre quarti di gara.\nNonostante la superiorit\u00e0 numerica, la Francia non and\u00f2 oltre tre calci piazzati di Morgan Parra che, tuttavia, furono sufficienti a sopravanzare la marcatura tra i pali di James Hook, realizzata quando ancora si era in parit\u00e0 di uomini in campo, e la meta di Michael Phillips, dopo la quale il Galles non riusc\u00ec pi\u00f9 a segnare punti: il risultato finale fu di 9-8 per i francesi che quindi raggiunsero la loro terza finale.\nUna sola meta fu marcata nell'altra semifinale tra e : gli \"All Blacks\" capitalizzarono sulla segnatura di Ma'a Nonu e costrinsero gli avanti avversari all'indisciplina, lucrando numerosi calci che Piri Weepu trasform\u00f2 in punti: il risultato finale fu un 20-6 in cui gli \"Wallabies\" non ebbero mai la possibilit\u00e0 di esprimere il proprio gioco.\nLe finali per il terzo e il primo posto furono identiche a quelle della I Coppa del Mondo: nella gara di consolazione si affrontarono e ma, a differenza di quanto accadde nel 1987 in cui a vincere furono i britannici, ad Auckland prevalse l' 21-18, negando quindi al Galles l'occasione di pareggiare il suo miglior risultato di sempre nella Coppa ottenuto proprio ventiquattro anni prima.\nLa finale, invece, non ebbe un esito diverso rispetto ad allora: la vinse la sua seconda Coppa del Mondo, ma con il minor scarto mai registrato fino ad allora, un solo punto: 8-7 fu il risultato, frutto di una meta per parte (Woodcock per gli \"All Blacks\" e Dusautoir per i \"Bleus\" ma con il diverso peso dei punti al piede: ai due punti per la trasformazione di Fran\u00e7ois Trinh-Duc si contrapposero i tre punti su calcio piazzato di Stephen Donald, messo in campo dopo che pure il terzo mediano d'apertura, Aaron Cruden, si era infortunato in uno scontro di gioco proprio contro Trinh-Duc.\nTale incrocio di circostanze fece s\u00ec che Donald, da giocatore fuori dal progetto del C.T. neozelandese Graham Henry prima della Coppa del Mondo, si trovasse a essere il marcatore dei punti decisivi per la vittoria mondiale degli \"All Blacks\".\nFormula.\nLe 20 squadre furono divise in 4 gironi da 5 squadre ciascuna che si affrontarono con il metodo del girone all'italiana.\nIl punteggio assegnato fu quello in vigore nel Tri Nations dell'Emisfero Sud: 4 punti per la vittoria, 2 ciascuno per il pareggio e zero per la sconfitta e, in aggiunta a ci\u00f2, un punto eventuale alla squadra sconfitta con sette o meno punti nonch\u00e9 un ulteriore punto alla squadra autrice di almeno quattro mete nell'incontro, indipendentemente dal risultato.\nIn caso di esclusione di una squadra dal torneo (circostanza comunque non verificatasi) il regolamento prevedeva l'annullamento di tutti gli incontri fino ad allora disputati e l'assegnazione di quattro punti a ciascuna delle altre squadre, con riconteggio anche dei punti fatti e subiti.\nLe prime due classificate di ogni girone si qualificarono ai \"play-off\" e la squadra terza classificata di ogni girone, inoltre, fu automaticamente qualificata alla al pari delle otto quartifinaliste.\nIn ordine di abbinamento dal primo al quarto, gli incontri dei quarti di finale furono la vincitrice del girone C contro la seconda del girone D; la vincitrice del girone B contro la seconda del girone A; la vincitrice del girone D contro la seconda del girone C e, infine, la vincitrice del girone A contro la seconda del girone B.\nGli accoppiamenti di semifinale furono predeterminati: le vincitrici delle prime due partite si incontrarono nella prima semifinale, quelle delle altre due partite nella seconda semifinale.\nLe squadre vincenti le semifinali si incontrarono per il titolo di campione del mondo, quelle sconfitte per il terzo posto.\nNelle fasi a eliminazione diretta, al fine di determinare la squadra vincitrice, fu istituito un terzo tempo supplementare dopo i due gi\u00e0 previsti dal regolamento generale, analogo al \"golden goal\" del calcio: la prima squadra che avesse marcato punti avrebbe vinto l'incontro.\nIn caso di ulteriore parit\u00e0 fu previsto uno spareggio ai calci piazzati: ogni squadra aveva a disposizione 5 calci dalla linea dei 22 metri per realizzare, con 5 giocatori diversi tra quelli in campo al fischio finale, il maggior numero di punti; in caso di parit\u00e0 anche dopo tale serie, si sarebbe proceduto a oltranza un calcio per squadra fino a che, a pari numero di calci, una delle due spareggiasse.\nEntrambe le semifinali e le finali di consolazione e per il titolo si tennero all'Eden Park di Auckland.\nIl post-torneo.\nIl giorno successivo alla vittoria, la squadra fu portata in parata per le strade di Auckland per celebrare la fine di un digiuno mondiale durato 24 anni.\nIl C.T. della , Graham Henry, dopo la vittoria annunci\u00f2 di non voler prolungare il contratto con la federazione, in scadenza al termine della competizione; poche settimane pi\u00f9 tardi fu insignito dell'onorificenza di cavaliere dell'Ordine al merito della Nuova Zelanda; Henry fu seguito, nella decisione di dimettersi dall'incarico, anche dal suo vice Wayne Smith.\nIl giorno dopo la finale Thierry Dusautoir vinse il premio di miglior giocatore IRB dell'anno, primo francese ad aggiudicarsi tale riconoscimento nove anni dopo Fabien Galthi\u00e9.\nPrima della disputa del torneo, il presidente dell'IRB Bernard Lapasset aveva ventilato che quella avrebbe potuto essere l'ultima volta che a un Paese come la Nuova Zelanda fosse data l'opportunit\u00e0 di organizzare una Coppa del Mondo, per varie ragioni: strutture troppo poco capienti e bacino d'utenza scarso per generare introiti da stadio e fuso orario troppo sbilanciato per il pubblico europeo, costretto a guardare gli incontri al mattino; tuttavia dopo i risultati positivi della manifestazione il \"board\" dell'IRB torn\u00f2 sui dubbi espressi e si dichiar\u00f2 disponibile a riconsiderare future candidature del Paese.\nIl ministero neozelandese per gli affari e il commercio estero preventiv\u00f2 circa visitatori in occasione della Coppa del Mondo, grazie ai quali sarebbe stato il maggior evento sportivo dell'anno per affluenza.\nLe cifre a consuntivo certificarono non meno di turisti, con apporto di circa nell'economia del Paese.\nFu venduto l'87% dei biglietti disponibili per un incasso lordo di circa , maggior ricavo economico da una manifestazione sportiva nel Paese, 11 volte superiore a quello realizzato per il \"tour\" dei British Lions del 2005, fino ad allora l'evento pi\u00f9 redditizio in Nuova Zelanda.\nGiudicati da primato anche i dati di audience televisiva, considerato il fuso orario sfalsato di mezza giornata con la maggior parte del pubblico dell'Emisfero Nord (+11 sulle isole britanniche e +10 sull'Europa continentale occidentale): in Francia la semifinale in cui i \"Bleus\" batterono il fu vista da circa milioni di spettatori (share 73%) nonostante il calcio d'inizio alle ore 10 dell'Europa centrale; nel Regno Unito la stessa partita, alle 9 del mattino, fu vista da spettatori su ITV con una punta di nel finale (share 58%).\nIn patria la semifinale tra \"All Blacks\" e \"Wallabies\" fu vista da circa spettatori (la popolazione neozelandese \u00e8 di circa di abitanti), mentre contemporaneamente in Australia (circa di abitanti) davanti al televisore furono in , seconda miglior audience nel Paese per un incontro del codice a XV dopo la finale mondiale di Sydney contro l' di otto anni prima (pi\u00f9 di 4 milioni).\nStatistiche.\nA differenza di 24 anni prima, quando i campioni del mondo degli \"All Blacks\" primeggiarono anche nelle classifiche individuali, nel 2011 i record furono appannaggio di giocatori di varie squadre: il francese Vincent Clerc e l'inglese Chris Ashton si aggiudicarono la palma di migliori realizzatori di mete con 6 ciascuno; il neozelandese campione del mondo Israel Dagg fu secondo a 5, ma in condominio con l'irlandese Keith Wood e l'australiano Adam Ashley-Cooper.\nLa classifica dei punti fu, invece, appannaggio del sudafricano Morn\u00e9 Steyn che, a quota 62, fu, e al 2019 ancora \u00e8, il vincitore con il pi\u00f9 basso \"score\" di tale graduatoria; dietro di lui l'australiano James O'Connor (52) e il tongano Kurt Morath (45).\nIl XV titolare del in campo contro l' in semifinale assommava 836 incontri (media 55,7 a giocatore): si tratt\u00f2 all'epoca della squadra con pi\u00f9 presenze complessive mai scese in campo in un \"test match\".\nIl neozelandese Brad Thorn, a 36 anni e 262 giorni, fu il pi\u00f9 anziano giocatore a disputare una finale di Coppa del Mondo e, \"a fortiori\", a vincerla.\nUgualmente, il gallese George North, a 19 anni e 166 giorni, divenne il \"metaman\" pi\u00f9 giovane nella competizione contro la nella fase a gironi.\nLa semifinale di torneo tra e fu la 14\u00aa, e ultima, direzione di gara dell'irlandese Alain Rolland in Coppa del Mondo, all'epoca un record poi superato da Nigel Owens nel 2019.\nCopertura televisiva.\nIl torneo fu visto in tutti e cinque i continenti, in buona parte grazie all'emittente statunitense \"Showtime\" che ritrasmise tutti e 48 gli incontri in Asia (escluso l'estremo Oriente) e Africa (esclusa quella meridionale).\nPer quanto riguarda i Paesi del Sei Nazioni e del Rugby Championship, fatto salvo il principio che per ognuno di essi almeno un canale trasmise in diretta tutte le partite della propria squadra nazionale, nel Regno Unito la copertura completa fu a cura di ITV; in Repubblica d'Irlanda l'emittente privata Setanta copr\u00ec tutti i 48 incontri mentre quella di Stato RT\u00c9 trasmise l'incontro d'apertura e a seguire, tutta la fase a eliminazione dai quarti alla finale.\nIn Francia nessun canale trasmise tutti e 48 gli incontri in diretta: Eurosport li trasmise tutti in differita in Pay TV; Canal+ fece lo stesso su Canal+ Sport ma ne trasmise anche 28 in diretta in chiaro via satellite; France T\u00e9l\u00e9visions ne trasmise 28 in chiaro su terrestre e TF1 ne trasmise 20 in diretta in chiaro tra cui l'incontro d'apertura e un incontro a scelta a settimana per girone e tutta la fase eliminazioni meno due quarti di finale.\nIn Italia Sky Sport trasmise un incontro a scelta a settimana per ogni girone e tutta la fase a eliminazione.\nNell'emisfero sud, altres\u00ec, in Argentina ESPN trasmise in diretta 30 incontri tra cui tutta la fase a eliminazione; in Sudafrica SABC garant\u00ec la diretta di met\u00e0 degli incontri tra cui quello d'apertura, due quarti, una semifinale e la finale per il titolo; in Australia Premier Media Group trasmise tutti i 48 incontri in diretta, e in Nuova Zelanda l'emittente di Stato TVNZ trasmise in diretta l'incontro d'apertura, 2 quarti, le semifinali e le finali pi\u00f9 8 differite; M\u0101ori TV trasmise 16 incontri in diretta e 32 in differita; TV3 l'incontro a gironi tra e pi\u00f9 2 quarti, le semifinali e la finale e in aggiunta 8 incontri in differita."}
{"id": "1338951", "revid": "264902", "url": "https://it.wikipedia.org/wiki?curid=1338951", "title": "Adad-nirari II", "text": "Salito al potere durante gli inizi dell'Impero neo-assiro, Adad-nirari II port\u00f2 avanti alcune imprese militari; fra queste, come il suo successore Tukulti-Ninurta II e Assurnasirpal II, nella valle del Khabur e nella fascia pedemontana del Tur Abdin, rendendo vassalli gran parte dei piccoli stati di origine aramaica della zona. Ag\u00ec su tre fronti, ossia sul pianoro dell'Alta Mesopotamia, lungo il confine con la Babilonia e a nord dell'Assiria. A nord Adad-nirari pot\u00e9 conquistare Katmukhi e le terre di Khabkhi, riuscendo cos\u00ec a rifornirsi di legna e cavalli per il proprio esercito; in Babilonia si produsse una situazione di stallo, confermata dal trattato concluso col sovrano Nabu-shum-ukin, che non evidenzia cambiamenti sostanziali ai propri territori; nelle zone aramaiche riusc\u00ec a controllarne la situazione, vincendo anche sul pericolo ribelle Nur-Adad, e con un'intensa attivit\u00e0 edilizia ad Apqu, ottenendo il controllo della zona del Tur Abdin e tra il Khabur ed il Balikh."}
{"id": "1338952", "revid": "830939", "url": "https://it.wikipedia.org/wiki?curid=1338952", "title": "Giuliana Falconieri", "text": "Biografia.\nFiglia di Chiarissimo e Riguardata, Santa Giuliana proveniva dalla famiglia Falconieri di Firenze, legata in modo speciale all'Ordine dei Servi di Maria in quanto lo zio paterno, fra Alessio (\u2020 1310) era stato uno dei Sette Santi Fondatori che nel secolo XIII istituirono proprio quest'Ordine religioso, devoto alla Vergine Gloriosa, Madre di Dio.\nGiuliana nacque intorno agli anni settanta del secolo XIII nelle case e laboratori che i Falconieri, ricchi mercanti, possedevano vicino a \"Santa Maria di Cafaggio\" (1250), il piccolo oratorio divenuto in seguito la Basilica della Santissima Annunziata di Firenze. L'esempio dello zio e forse i consigli del santo priore generale dei Servi, San Filippo Benizi (\u2020 1285), mossero in lei, fin dall'adolescenza, il proposito di consacrare in modo speciale la propria vita a Dio; ma soltanto intorno agli anni novanta del secolo Giuliana raggiunse l'et\u00e0 legale (i 14 anni) in cui, indipendentemente dalla volont\u00e0 dei genitori, avrebbe potuto scegliere liberamente la propria strada. Una vocazione che in pratica la definiva come Mantellata dei Servi, secondo l'usanza del tempo.\nSolo una tradizione orale, che riprendeva una \"leggenda\" dispersa ci descrive la sua adolescenza e la sua vita. Il suo primo biografo, l'umanista fra Paolo Attavanti (\u2020 1499), cos\u00ec parla brevemente della santa nel suo \"Dialogus ad Petrum Cosmae\", composto nel 1465. Ecco la traduzione:\nCertamente con il passare degli anni Giuliana si rese sempre pi\u00f9 conto che la sua vita spirituale doveva cercare nutrimento sicuro nella devozione a Cristo - e a Cristo nell'Eucaristia. A questo l'aiutava la religiosit\u00e0 cittadina. A Firenze, nella seconda met\u00e0 del secolo XIII, era ancora vivo il ricordo del miracolo eucaristico avvenuto nel 1230 nella chiesa di Sant'Ambrogio; inoltre il Pontefice Urbano IV, nel 1264, aveva proclamato per tutta la Chiesa la festivit\u00e0 del Corpus Domini. Per Firenze dunque in seguito Giuliana divenne la Santa dell'Eucaristia e cos\u00ec la rappresent\u00f2 nei secoli l'iconografia ufficiale. Ma dai Servi di Maria la santa aveva ricevuto anche una sentitissima devozione alla Madonna. E come i Sette Padri, Giuliana esercitava la sua fede nella concreta assistenza ai bisognosi e ai malati, accolti nei numerosi ospedali della sua citt\u00e0.\nLa tradizione parla della vita penitente di Giuliana: penitenza anche fisica, come era caratteristica della santit\u00e0 medievale; ma non ci sembra credibile quanto il suo biografo Attavanti ci tramanda in una predica della fine del secolo XV, in cui presenta la santa come esempio di convertita dalla meditazione sul Giudizio universale. Presentazione sfruttata largamente dall'iconografia col simbolo del teschio - la morte e il giudizio - che per\u00f2 non prevale sul simbolo eucaristico, proprio della santa.\nAltro titolo che troviamo spesso dato a Giuliana \u00e8 quello di Fondatrice o meglio Ispiratrice di tutto il ramo femminile - suore, monache e Terz'Ordine dei Servi di Maria. Si \u00e8 gi\u00e0 detto che visse la sua condizione di mantellata in famiglia, a contatto con le vicende della societ\u00e0 del suo tempo, ma \u00e8 certo che dai Servi di Maria di Cafaggio ricevette anche il carisma della vita comunitaria; per questo forse il primo monastero di Suore dei Servi fu ispirato da Giuliana anche se fu realizzato per lascito testamentario da Gherardo di Migliore Guadagni il 26 luglio 1327. Dove sorgesse questo monastero non \u00e8 noto, ma probabilmente nella Piazza della Santissima Annunziata dove si trova oggi Palazzo Grifoni, e in passato erano delle case appartenute al convento dei Servi. Ed \u00e8 l\u00ec che forse mor\u00ec la santa nel 1341.\nGli ultimi istanti della sua vita furono rivolti a \"Ges\u00f9 Eucaristia\". Impossibilitata a ricevere la particola consacrata, secondo l'uso del tempo, la ricevette sul seno, e l'assunse in s\u00e9. E l'episodio \u00e8 rappresentato nell'arte con il biancore dell'ostia nell'attimo che precede la sua sparizione miracolosa.\nIl culto.\nLa festa di Santa Giuliana ricorre il 19 giugno come attesta anche un epitaffio, ritrovato nel suo sepolcro e pubblicato nel 1521. Ecco il testo tradotto dal latino:\nNon mancano testimonianze di grazie e miracoli attribuiti alla sua intercessione, specie dopo la canonizzazione avvenuta per opera del pontefice Clemente XII il 16 giugno 1737. Il suo corpo si venera nella basilica della SS. Annunziata sotto l'altare della cappella Falconieri (oggi del Santissimo Sacramento).\nNella pittura e scultura la sua immagine \u00e8 riconoscibile perch\u00e9 un'ostia consacrata le scintilla all'altezza del cuore, sull'abito religioso.\nLa sua statua come fondatrice di Ordine si trova nella Basilica di San Pietro a Roma, ed \u00e8 stata scolpita da Pietro Paolo Campi (secc. XVII-XVIII) di Carrara, allievo di Pierre Legros."}
{"id": "1338956", "revid": "37401", "url": "https://it.wikipedia.org/wiki?curid=1338956", "title": "Tukulti-Ninurta II", "text": ""}
{"id": "1338957", "revid": "154893", "url": "https://it.wikipedia.org/wiki?curid=1338957", "title": "Bishkek", "text": ""}
{"id": "1338961", "revid": "78273", "url": "https://it.wikipedia.org/wiki?curid=1338961", "title": "Jatropa curcas", "text": ""}
{"id": "1338962", "revid": "37401", "url": "https://it.wikipedia.org/wiki?curid=1338962", "title": "Tiglatpileser II", "text": ""}
{"id": "1338964", "revid": "1444886", "url": "https://it.wikipedia.org/wiki?curid=1338964", "title": "Villa Reale di Milano", "text": "La Villa Reale di Milano, gi\u00e0 Villa Belgioioso o Villa Belgiojoso Bonaparte, \u00e8 una villa costruita tra il 1790 ed il 1796 dall'architetto Leopoldo Pollack, su commissione del conte Ludovico Barbiano di Belgiojoso. L'edificio rivolge la propria parte posteriore, ove vi \u00e8 l'ingresso per la Galleria d'Arte Moderna di Milano, verso via Palestro affacciandosi cos\u00ec sui giardini Indro Montanelli in zona Porta Venezia. La facciata della villa \u00e8 invece rivolta verso il giardino in stile inglese, sempre progettato da Leopoldo Pollack.\nLa Villa Reale di Milano rappresenta uno dei principali monumenti del neoclassicismo milanese. Tra le opere neoclassiche presenti nella Villa si segnalano quelle di Luigi Acquisti ed Antonio Canova.\nStoria.\nLa costruzione della villa fu commissionata dal conte Ludovico Barbiano di Belgiojoso, consigliere dell'imperatore austriaco, per ritirarvisi alla fine della carriera diplomatica e militare. Affid\u00f2 l'incarico all'architetto ufficiale della Casa d'Austria, Giuseppe Piermarini. L'architetto, gi\u00e0 autore dei giardini pubblici realizzati sui terreni vicini, ne pass\u00f2 l'incarico al suo principale allievo, l'austriaco Leopoldo Pollack, che ne inizi\u00f2 la costruzione nel 1790, completandola nell'arco di sei anni. Dal 1796 prende avvio la decorazione del piano inferiore, affidata a Giocondo Albertolli che la realizza con toni sobri e pacati.\nDopo pochi anni, non ancora ultimata, alla morte del conte Ludovico Belgioioso la villa venne comprata dalla Repubblica Italiana (1802-1805) divenendo residenza di Napoleone. L'imperatore e la sua famiglia vi furono ospiti saltuariamente nel corso delle visite a Milano, mentre divenne residenza stabile di Eugenio di Beauharnais, figlio adottivo di Napoleone, e da questi nominato vicer\u00e9 d'Italia nel 1805, e della moglie principessa Augusta di Baviera. La coppia vicereale commission\u00f2 il grande intervento decorativo che port\u00f2 alla sfarzosa decorazione degli interni del piano nobile, coinvolgendo, fra gli altri, Andrea Appiani. Con il ritorno del governo austriaco sulla citt\u00e0 l'edificio divenne propriet\u00e0 dei Vicer\u00e9 austriaci, abitata fra gli altri dal maresciallo Josef Radetzky che qui stipul\u00f2 la Pace di Milano del 1849 che decret\u00f2 la resa della citt\u00e0 all'Austria. Dopo la seconda guerra d'indipendenza entr\u00f2 nelle disponibilit\u00e0 della Corona Sabauda.\nNel parco della Villa Reale di Milano l'artista futurista milanese Fortunato Depero costru\u00ec, sui idea di Emilio Bestetti e con il contributo della famiglia Bernocchi, gi\u00e0 mecenati degli artisti futuristi, un \"Padiglione del libro\" in forma di grande scultura tipografica per le edizioni Bestetti-Tuminelli e Treves ai fini di promuovere la lettura in Italia contro l'alto tasso di analfabetismo dell'epoca (che nel 1870 raggiungeva quasi l'ottanta percento della popolazione italiana. Al suo interno venivano anche svolte gratuitamente lezioni di lettura e scrittura. Nel 1920 venne acquistata dal Comune di Milano che nel 1921 vi istitu\u00ec la Civica Galleria d'arte Moderna di Milano di cui tutt'oggi \u00e8 ancora sede. Nel 1951 la Villa fu affiancata dal Padiglione d'Arte Contemporanea, meglio conosciuto come PAC, costruito con lo scopo di ospitare mostre temporanee d'arte contemporanea e che negli anni ha ospitato esposizioni di artisti anche di livello internazionale. Fortemente danneggiata dall'attentato del 1993, fu oggetto di restauri ed attualmente \u00e8 sede delle collezioni di epoca Neoclassica e Romantica, oltre che delle donazioni Grassi e Vismara, della Galleria d'Arte Moderna del Comune di Milano.\nDescrizione.\nIl progetto rispetta la consueta tipologia della villa con pianta ad U, costituita da un corpo principale e due ali pi\u00f9 basse ad esso perpendicolari che racchiudono il cortile d'onore affacciato sulla strada da dove potevano accedere le carrozze, sotto il cui portico \u00e8 presente il cenotafio alla contessa Anna Maria Porro Lambertenghi di Thorvaldsen. Verso il giardino si dispiega invece un'ampia fronte orizzontale, dove si affacciano gli ambienti pi\u00f9 importanti del palazzo.\nSu via Palestro si affaccia il lungo muro di cinta, decorato a bugnato, interrotto dalle facciate delle due ali laterali, di soli due piani. Attraverso tre archi che si aprono sotto un colonnato ionico, si accede alla corte d'onore, dominata dalla facciata nord del corpo principale che sovrasta le ali laterali essendo superiore di un piano. I tre archi del muro esterno si ripetono su tutti i quattro lati della corte, conferendole simmetria e unitariet\u00e0. Nel corpo centrale sono sovrastati da quattro colonne ioniche che proseguono visivamente nelle quattro sculture elevate sopra balaustra, con un effetto di solenne verticalit\u00e0. La decorazione di questa facciata \u00e8 sobria e contenuta. Tutti i temi figurativi rappresentati negli esterni furono dettati dal poeta allora eminente a Milano, Giuseppe Parini. Sulla facciata della corte vi sono tre bassorilievi, con \"La Temperanza\" (Ulisse nella casa di Circe), \"L'Ospitalit\u00e0\" (Filemone e Bauci ospitano Giove e Mercurio), e \"La simulazione punita\" (Ulisse mette in fuga i Proci), mentre dalla balaustra dominano Crono, Cibele, Vesta e Plutone.\nLa fronte sul parco.\nL'andamento orizzontale \u00e8 invece prevalente nella \"Fronte sul parco\", considerato il capolavoro del Pollack. L'armonia e la razionalit\u00e0 vi dominano attraverso la ritmata successione degli elementi che la costituiscono: gli archi al pianterreno aperti nell'alto zoccolo a bugnato, le semicolonne alternate alle finestre e aglia altorilievi al piano nobile, le decorazioni sull'alto fregio, le statue che sormontano la balaustra. A conferire movimento al tutto sono invece i tre corpi solo lievemente aggettanti: il segmento centrale e le due ali laterali culminanti con i timpani che ospitano il \"Carro del Giorno\" e il \"Carro della Notte\".\nNumerosi sono qui i rilievi ideati dal Parini:\nGiove e Giunone, Le Grazie, Atteone, Minerva e Nettuno disputano il nome di Atene, Bacco e Arianna, Sileno, Iride che presenta al Sonno la ninfa Pasitea, Siringa, Pomona e Vertumno, Giove rapisce Ganimede, il giudizio di Paride, Amore e Psiche, Le nozze di Anfitrite, Marte e Venere nella rete di Vulcano, Cesare che educa Trittolemo all'agricoltura, Mercurio addormenta Argo, Ercole ed Ebe, un idolo, Zefiro che insegna il canto ai cigni, Silvano e Ciparisso, Aurora e Cefalo, Cefalo e Procri.\nInterni.\nL'accesso al piano terreno avviene dall'arcata centrale della corte d'onore, che immette in un atrio monumentale, che presenta una sobria decorazione a pilastri e semicolonne doriche che si stagliano sul bianco delle pareti, ponendo in risalto le sculture neoclassiche ospitate, fra cui spicca il monumentale \"Achille ferito\" di Innocenzo Fraccaroli. Da questo si pu\u00f2 accedere alle varie sale, anticamente tutte con funzioni di rappresentanza, decorate alla fine del Settecento a motivi classici, fra cui spiccano i celebri stucchi dell'Albertolli.\nAl secondo piano, che ospitava gli appartamenti privati, si accede attraverso lo scalone monumentale che prende avvio dall'atrio destro della corte principale. Lo scalone presenta una struttura nitida e spoglia, in contrasto con l'esuberanza delle decorazioni degli interni. Da esso infatti, attraverso un'anticamera di collegamento, si accede al grande atrio aperto con ampie arcate sulla fastosa \"sala da ballo\", il maggior ambiente della villa destinato ai ricevimenti, perfettamente conservato. Il pavimento ligneo \u00e8 dell'ebanista Maggiolini, da cui si elevano le colonne bianche profondamente scanalate che reggono, attraverso capitelli dorati a foglie d'Acanto la ricca trabeazione a festoni. Il soffitto \u00e8 a lacunari contenenti motivi floreali. Il restauro dei primi anni di questo secolo ha recuperato i vivaci cromatismi che caratterizzano tutta la decorazione, basata sul contrasto cromatico dei vari elementi, nelle gamme del giallo, del verde e del rosa. Elementi di spicco della decorazione sono le quattro sovrapporte di Grazioso Rusca, con stucchi a rilievo dai motivi encomiastici.\nIl \"Parnaso\" dell'Appiani.\nAncora pi\u00f9 esuberante \u00e8 la decorazione della sala ad angolo sul giardino, utilizzata in origine come sala da pranzo, detta anche sala del \"Parnaso\" per l'affresco al centro del soffitto, opera estrema di Andrea Appiani commissionata dal Principe Eugene de Beauharnais. L'affresco riprende un tema di ascendenza rinascimentale gi\u00e0 reso celebre da Raffaello che lo affresc\u00f2 nelle Stanze Vaticane e da Mantegna, ripreso poi da Mengs a Villa Albani.Secondo l'iconografia tradizionale, la scena, ambientata nei boschi del mitico monte, vede al centro il dio Apollo intento a suonare la lira per allietare le sette Muse che lo attorniano, rappresentate in tre gruppi. A sinistra Erato e Talia danzano leggi\nadre, al centro Apollo accarezza le corde del raffinato strumento, con Melpomene che tiene la maschera della tragedia e Urania con il globo e gli strumenti matematici. A destra Tersicore guarda\naffascinata Apollo, mentre Clio osserva le compagne. Euterpe, Calliope e Polimnia chiudono la composizione firmata \"Andreas Appiani 1811\". \nLe pareti della sala sono realizzate in marmorino giallo, scandite da colonne e lesene con\ncapitelli corinzi in marmorino verde. Il fregio del cornicione \u00e8 costituito da festoni a ghirlande floreali a cui si alternano delle maschere mitologiche raffiguranti Bacco.\nIl soffitto voltato a botte \u00e8 suddiviso in cassettoni quadrati, con decori floreali a forme differenti che si ripetono ad intervalli regolari.\nLa volta \u00e8 chiusa lateralmente con due lunette in bassorilievo a tema mitologico con putti che suonano, danzano ed eseguono sacrifici votivi, eseguite dallo scultore ticinese Giocondo Albertolli, chiamato nel 1774 dall'Architetto Piermarini.\nI giardini.\nI giardini coprono un'area di 24.000 m2 (compresa la villa). Sono caratterizzati da un laghetto con perimetro sinuoso, da ponticelli, da un tempietto, e da grotte. La maggior parte delle piante risale al XIX secolo.\nFurono riaperti al pubblico tra il 1935 e il 1938.\nFilmografia.\nIn questo luogo sono stati girati il film del 1983, \"Un povero ricco\" e il film \"Asso\" del 1981."}
{"id": "1338965", "revid": "1305772", "url": "https://it.wikipedia.org/wiki?curid=1338965", "title": "QAT", "text": ""}
{"id": "1338967", "revid": "37401", "url": "https://it.wikipedia.org/wiki?curid=1338967", "title": "Assur-resh-ishi II", "text": "Succedette al padre, Assur-rabi II, nel 972 e regn\u00f2 fino al 967 a.C., quando gli succedette il figlio, Tiglatpileser II."}
{"id": "1338970", "revid": "834", "url": "https://it.wikipedia.org/wiki?curid=1338970", "title": "Q\u0101t", "text": ""}
{"id": "1338972", "revid": "112992415", "url": "https://it.wikipedia.org/wiki?curid=1338972", "title": "Donato Di Santo", "text": "Biografia.\nEmigrato giovanissimo in Brianza con la famiglia, cominci\u00f2 a lavorare a quindici anni come operaio metalmeccanico riuscendo col tempo ad entrare nel consiglio di fabbrica. Diplomato geometra, si iscrisse al Partito Comunista Italiano e nel 1983 divenne segretario provinciale del PCI a Lecco, carica che mantenne fino al 1989.\nConsigliere provinciale a Como dal 1980 al 1985, nel 1989 si trasfer\u00ec a Roma dove lavor\u00f2 come responsabile del PCI per le relazioni politiche con l'America Latina, incarico che ricopr\u00ec ininterrottamente anche nel Partito Democratico della Sinistra e nei Democratici di Sinistra, fino al 2004.\nNel 1994 pubblica il libro \"Rivoluzione addio, il futuro della nuova sinistra latinoamericana\" e nel frattempo scrive per varie testate tra cui \"l'Unit\u00e0\" ed \"il manifesto\". Dall'aprile del 2004 al maggio del 2006 \u00e8 presidente della ONG di cooperazione internazionale Movimondo."}
{"id": "1338975", "revid": "47572", "url": "https://it.wikipedia.org/wiki?curid=1338975", "title": "Jatropa", "text": ""}
{"id": "1338977", "revid": "37401", "url": "https://it.wikipedia.org/wiki?curid=1338977", "title": "Assur-rabi II", "text": ""}
{"id": "1338981", "revid": "37401", "url": "https://it.wikipedia.org/wiki?curid=1338981", "title": "Assur-nirari IV", "text": ""}
{"id": "1338982", "revid": "1543377", "url": "https://it.wikipedia.org/wiki?curid=1338982", "title": "Contachilometri", "text": "Il contachilometri (o contamiglia nei Paesi che non usano il SI, in particolare nel Regno Unito e negli Stati Uniti d'America) \u00e8 un particolare tipo di odometro (uno strumento di misura che indica la distanza percorsa) che \u00e8 montato sulla quasi totalit\u00e0 dei veicoli ed ha la funzione di misurare i chilometri (o le miglia) percorsi; generalmente non se ne hanno uno solo bens\u00ec due: parziale e totale. Spesso, nel gergo colloquiale viene confuso con il tachimetro che, diversamente dal contachilometri, misura la velocit\u00e0 anzich\u00e9 la percorrenza. La sua storia pu\u00f2 essere fatta risalire all'invenzione dell'odometro, tanto \u00e8 vero che in diversi idiomi mantiene la stessa denominazione dell'antesignano, ed anche in italiano si usa se non si vuole specificare l'unit\u00e0 di misura (miglia o chilometri).\nTipi di contachilometri.\nI contachilometri a seconda delle sue caratteristiche viene suddiviso in:\nInoltre a seconda della tecnologia costruttiva:\nPosizione del contachilometri.\nIl contachilometri, data la sua compattezza, viene solitamente integrato nel tachimetro, in modo che nell'azione di controllare l'andatura del mezzo si controlli anche la distanza percorsa, eliminando contemporaneamente la necessit\u00e0 di uno strumento separato, ovviamente pi\u00f9 costoso e ingombrante. Negli ultimi anni la tecnologia meccanica, costituita da ruote decadiche, \u00e8 stata sostituita con un display digitale gestito dalla centralina dell'autoveicolo, una memoria permanente conserva il dato del chilometraggio percorso anche togliendo l'alimentazione elettrica alla centralina.\nAlterazione.\nL'alterazione del contachilometri \u00e8 stata a lungo una pratica, scorretta, utilizzata in particolare sul mercato di compravendita di veicoli usati; con l'avvento del Codice del Consumo (D.lgs. 206/2005) questa pratica \u00e8 diventata sanzionabile severamente dall'Autorit\u00e0 Garante della Concorrenza e del mercato e la Direttiva CE 2014/45, in fase di recepimento da parte degli stati membri e che dovrebbe entrare in vigore entro il 20/5/2018 richiede sanzioni punitive e dissuasive per chiunque sia coinvolto nell'alterazione.\nIn nautica.\nGli strumenti usati per misurare la distanza percorsa da un'imbarcazione sono detti contamiglia, anche se in questo caso non sono ovviamente le miglia terrestri a essere misurate ma le miglia marine."}
{"id": "1338983", "revid": "37401", "url": "https://it.wikipedia.org/wiki?curid=1338983", "title": "Salmanassar II", "text": ""}
{"id": "1338984", "revid": "298055", "url": "https://it.wikipedia.org/wiki?curid=1338984", "title": "Young for Eternity", "text": "Young for Eternity \u00e8 l'album di debutto del gruppo britannico The Subways. \u00c8 stato pubblicato il 4 luglio 2005 ed ha raggiunto la posizione numero 32 nella classifica delle vendite britanniche (Official Albums Chart)."}
{"id": "1338986", "revid": "198277", "url": "https://it.wikipedia.org/wiki?curid=1338986", "title": "Scandalo Festina", "text": "Lo scandalo Festina \u00e8 il nome con cui viene identificato uno scandalo sportivo riguardante la formazione ciclistica Festina-Lotus \u2014 fin l\u00ec una delle pi\u00f9 vincenti degli anni 1990 nelle corse su strada \u2014, esploso pochi giorni prima il via del Tour de France 1998 e legato al cosiddetto \"doping di squadra\".\nStoria.\nTutto cominci\u00f2 alle 6:30 di mercoled\u00ec 8 luglio 1998: a Dronckaert, alla frontiera con il Belgio, la polizia francese, allertata in precedenza dai colleghi svizzeri, intercett\u00f2 una Fiat Marea. Si trattava di una delle ammiraglie della Festina, importante formazione professionistica, guidata dal massaggiatore della squadra Willy Voet. A bordo della vettura, durante la perquisizione, venne rinvenuta un'ingente quantit\u00e0 di sostanze (ben dodici differenti), poi risultate essere per la maggior parte dopanti: 235 dosi di eritropoietina, 60 di testosterone, 82 di somatotropina (per almeno un totale di 400 flaconcini di anabolizzante), 8 dosi di vaccino contro l'epatite virale, pasticche di farmaci anticoagulanti e sostanze coprenti.\nLe sostanze risultavano essere state acquistate in Svizzera, Germania e Paesi Bassi: Voet venne perci\u00f2 condotto al carcere di Lilla, accusato di \u00abimportazione illegale di prodotti proibiti\u00bb. Il gruppo Festina, che in quei giorni si trovava in Irlanda \u2014 due giorni dopo da Dublino sarebbe infatti partito il Tour de France 1998 \u2014 era intanto tenuto d'occhio dalle autorit\u00e0 francesi in vista dell'imminente rientro in Francia: tre settimane prima uno degli atleti del team, Christophe Moreau, era infatti risultato positivo a un anabolizzante. Nel pomeriggio dello stesso 8 luglio scattarono le perquisizioni anche nella sede della societ\u00e0 sportiva Festina, a Meyzieu, vicino a Lione: qui vennero sequestrati documenti e 18 tipi di medicinali sospetti. Il direttore sportivo Festina Bruno Roussel, in Irlanda al seguito della corsa, si limit\u00f2 a dichiarare: \u00abLasciamo che gli inquirenti facciano il loro lavoro e la giustizia faccia il suo corso\u00bb. Il presidente della Federciclismo francese Daniel Baal annunci\u00f2 intanto di volersi costituire parte civile.\nIl 10 luglio il fermo di Voet venne tramutato in arresto: il massaggiatore venne scortato al carcere di Loos, nel Nord. L'11 luglio il Tour de France prese il via da Dublino, come da programma, con la Festina-Lotus regolarmente al via, e lo stesso Moreau in gara, data la mancata conclusione delle indagini a suo carico. Il 14 luglio, con la gara appena giunta in Francia, uscirono le prime indiscrezioni sul caso. Voet, interrogato dall'autore dell'inchiesta, il giudice Patrick Keil, si era discolpato dalle accuse ammettendo per\u00f2 il coinvolgimento dell'intera squadra: il giro iniziato da Meyzieu, continuato in Svizzera, Germania, Paesi Bassi, Belgio e conclusosi alla frontiera era stato infatti, a suo dire, commissionato dalla dirigenza Festina, e non era peraltro neanche la prima volta che un \"tour\" di quel genere gli veniva ordinato. Roussel controbatt\u00e9 immediatamente alle accuse dicendo \u00abSono stordito. Non \u00e8 vero\u00bb, mentre il medico sociale della Festina Eric Ryckaert si pronunci\u00f2 affermando: \u00abSull'auto della Festina sono stati trovati prodotti dopanti, ma nulla prova che fossero destinati ai corridori della Festina\u00bb.\nIl giorno dopo il Tour de France arriv\u00f2 a Cholet, nel Maine e Loira, per la conclusione della quarta tappa. All'arrivo della carovana, intorno alle 17, i gendarmi della citt\u00e0 condussero Roussel in commissariato, in stato di fermo. Poco dopo sei agenti in borghese perquisirono la stanza d'albergo di Ryckaert e il camion del team, e in serata anche per Ryckaert scatt\u00f2 il fermo; venne ascoltato pure il meccanico Cyrille Perrin. I corridori della Festina, Richard Virenque in testa, ribadirono comunque la loro fiducia in Roussel, e con un comunicato si richiamarono alla presunzione di innocenza. Si ebbero intanto le prime reazioni esterne, in un clima di crescente imbarazzo: la Lustercru, azienda alimentare, sospese la pubblicit\u00e0 in televisione con Virenque come testimonial e \"France Soir\", con un'intervista al medico svizzero Gerard Gremion, propose gi\u00e0 l'accusatorio titolo \u00abSono tutti dopati\u00bb.\nIl 16 luglio si apr\u00ec con una conferenza stampa indetta dalla \"Societ\u00e9 du Tour de France\" prima della partenza della quinta tappa. Il presidente del collegio dei commissari, Martin Bruin, lesse un comunicato, inviato dai dirigenti dell'Unione Ciclistica Internazionale \u2014 in quel periodo riuniti a Cuba per i mondiali su pista juniors \u2014 nel quale veniva annunciata la \u00absospensione provvisoria, con effetto immediato, di Bruno Roussel\u00bb e il ritiro della sua licenza di direttore sportivo: i firmatari erano il presidente dell'UCI Hein Verbruggen e i vicepresidenti Agostino Omini, Werner Goehner e Daniel Baal, la motivazione era il mancato invio di un dossier richiestogli. L'organizzatore del Tour, Jean-Marie Leblanc, neg\u00f2 per\u00f2 subito l'ipotesi di allontanamento della Festina dalla \"Grande Boucle\", e il capitano del team Virenque ribad\u00ec ancora una volta la fiducia a Roussel sottolineando come giornali e televisioni stessero \u00abassassinando il ciclismo\u00bb. Parl\u00f2 anche il fondatore dell'azienda di orologeria Festina Lotus SA, lo spagnolo Miguel Rodr\u00edguez, chiedendo alla giustizia di fare luce sulla questione.\nL'indomani, 17 luglio, arriv\u00f2 il colpo di scena. Fu l'avvocato di Roussel, Thibault de Montbrial, ad annunciarlo: i due indagati Roussel e Ryckaert avevano confessato la sistematica somministrazione, pur \u00absotto stretto controllo medico\u00bb, di sostanze dopanti ai loro atleti e confermato l'esistenza, nel team, di un'organizzazione volta all'approvvigionamento di sostanze dopanti. Nel pomeriggio Roussel e Ryckaert vennero condotti al carcere di Douai in stato di arresto provvisorio: il giudice Keil, stante le dichiarazioni, li aveva infatti ritenuti colpevoli di violazione della legge del 28 giugno 1989, norma che puniva \u2014 all'epoca \u2014 con massimo due anni di carcere e franchi di multa coloro che avevano istigato al consumo di prodotti dopanti.\nAlle 22:50 scatt\u00f2 il provvedimento del \"patron\" del Tour de France, Leblanc (che comment\u00f2: \u00abSono state infrante le regole dello sport, contravvenendo all'articolo 29 del regolamento del Tour e i principi di De Coubertin\u00bb): i nove ciclisti della Festina venivano allontanati in via immediata dall'ottantacinquesima edizione della \"Grande Boucle\". Si trattava di Virenque, quattro volte maglia a pois al Tour e secondo all'edizione 1997, del vincitore delle ultime due Vuelta a Espa\u00f1a Alex Z\u00fclle, del campione del mondo in carica Laurent Brochard, ma anche di Laurent Dufaux, Pascal Herv\u00e9, Armin Meier, Moreau, Didier Rous e Neil Stephens. Michel Gros, direttore sportivo aggiunto della squadra, reag\u00ec attaccando: \u00abLa Festina \u00e8 soltanto il capro espiatorio. Sapevo che il problema esiste, perch\u00e9 riguarda la totalit\u00e0 del gruppo professionistico\u00bb. E Dufaux, nonostante l'esclusione, proclam\u00f2 all'ANSA: \u00abSaremo alla partenza della crono. La direzione del Tour non ha diritto di fermarci mentre facciamo il nostro lavoro\u00bb salvo poi smentire tale intenzione. Chiuse la questione il capitano Virenque: \u00abAvremmo il diritto legale di essere al via, ma qui nessuno ci vuole pi\u00f9. Anzi, a qualcuno diamo fastidio. Voglio ringraziare i tifosi che ci hanno sempre sostenuto. Viva il Tour 1998 e arrivederci al prossimo anno\u00bb."}
{"id": "1338994", "revid": "37401", "url": "https://it.wikipedia.org/wiki?curid=1338994", "title": "Assurnasirpal I", "text": ""}
{"id": "1338997", "revid": "37401", "url": "https://it.wikipedia.org/wiki?curid=1338997", "title": "Shamshi-Adad IV", "text": ""}
{"id": "1339000", "revid": "37401", "url": "https://it.wikipedia.org/wiki?curid=1339000", "title": "Assur-dan II", "text": "Intervenne nelle aree di confine del regno assiro sconfiggendo a nord il re di Kadmuhu, intervenendo ad occidente contro gli Aramei e pacificando l'area del confine orientale.\nA lui si devono un notevole impulso dato all'agricoltura ed all'economia ed ingenti opere di edificazione di nuovi villaggi e di ricostruzione di palazzi e templi di Assur."}
{"id": "1339001", "revid": "339392", "url": "https://it.wikipedia.org/wiki?curid=1339001", "title": "Marco Zoro", "text": ""}
{"id": "1339003", "revid": "173617", "url": "https://it.wikipedia.org/wiki?curid=1339003", "title": "There's Plenty of Room at the Bottom", "text": "There's Plenty of Room at the Bottom (traducibile con: \"C'\u00e8 un sacco di spazio gi\u00f9 in fondo\") \u00e8 il titolo dato alla trascrizione di una famosa lezione tenuta dal fisico Richard Feynman nel 1959. Nel suo discorso, Feynman consider\u00f2 la possibilit\u00e0 di una diretta manipolazione di singoli atomi come una forma pi\u00f9 rilevante di sintesi chimica rispetto a quelle in uso ai suoi tempi.\nConcetti.\nFeynman prese in esame una serie di interessanti applicazioni dell'abilit\u00e0 generale nel manipolare la materia su scala atomica. Era particolarmente interessato alle possibilit\u00e0 di realizzare circuiti di computer pi\u00f9 densi o di microscopi che permettessero di osservare oggetti ancora pi\u00f9 piccoli di quelli visibili tramite un microscopio elettronico (quest'ultima possibilit\u00e0 \u00e8 stata effettivamente realizzata tramite l'invenzione del microscopio a effetto tunnel prima, e del microscopio a forza atomica poi). Ha inoltre esposto la \"bizzarra possibilit\u00e0\" di, un giorno, \"ingoiare il dottore\", che si concretizzerebbe nella costruzione di un minuscolo robot chirurgico ingoiabile, ottenuto sviluppando una serie di mani manipolatrici in scala 1:4, che obbediscono alle mani dell'operatore, con le quali costruire attrezzi in scala sempre 1:4 simili a quelli che si possono trovare da qualsiasi ferramenta. Questo set di minuscoli attrezzi verrebbe poi usato dalle piccole mani per costruire 10 serie di mani e attrezzi in scala 1:16 e cos\u00ec via, arrivando ad avere miliardi di microscopiche fabbriche. Questa idea era stata in parte anticipata dall'autore di fantascienza Robert A. Heinlein, nel romanzo breve \"Waldo, o dell'impossibile\". A mano a mano che diminuiscono le dimensioni si dovrebbero ridisegnare alcuni attrezzi poich\u00e9 l'intensit\u00e0 relativa delle varie forze cambierebbe. La gravit\u00e0 diverrebbe sempre meno importante, la tensione superficiale e le forze di Van der Waals diverrebbero sempre pi\u00f9 importanti e cos\u00ec via.\nLa sfida.\nFeynman concluse la sua conferenza con la sfida a realizzare un piccolissimo motore e a scrivere l'informazione di una pagina di libro su una superficie su scala lineare 25000 volte pi\u00f9 piccola, offrendo un premio di 1000 dollari per ognuna delle due sfide. Incredibilmente, la sfida del motore fu rapidamente vinta, nel novembre 1960, da un meticoloso artigiano, William McLellan, con l'utilizzo di strumenti convenzionali; il motore soddisfaceva le condizioni di scala dimensionale dettate da Feynman nella sua conferenza, ma non rappresentava alcun progresso dal punto di vista scientifico. Nel 1985, Tom Newman, specializzando a Stanford, riusc\u00ec a ridurre il primo paragrafo di \"Racconto di due citt\u00e0\" (\"A Tale of Two Cities\") di Charles Dickens a 1/25.000 della superficie originale e ottenne il secondo premio di Feynman.\nIn seguito, Kim Eric Drexler, nel suo libro del 1986 \"Motori della creazione\" (\"Engines of Creation: The Coming Era of Nanotechnology\"), riprese il concetto di Feynman dei miliardi di minuscole fabbriche e vi aggiunse l'idea che potessero fare molte copie di se stesse sotto il controllo di un computer invece che di un operatore.\nImpatto.\nDopo la sua morte, gli studiosi che studiarono lo sviluppo storico delle nanotecnologie, basandosi sui ricordi di molte delle persone attive nel settore emergente negli anni 1980 e 1990, hanno concluso che l'effettivo ruolo di Feynman nel catalizzare la ricerca sulla nanotecnologia \u00e8 stato limitato.\nFeynman come insegnante.\nEsiste anche un'altra versione di questa conferenza, con lo stesso nome, che Feynman ha fornito a studenti delle scuole superiori. Una copia \u00e8 stata consegnata, nel 1960, a un gruppo di cinquanta studenti liceali di fisica della Los Angeles High School. Il discorso \u00e8 stato ben compreso e molto apprezzato dagli studenti.\nFeynman \u00e8 anche conosciuto per i suoi ottimi discorsi in lezioni di livello divulgativo. Ha sempre chiesto di poter tenere questo tipo di lezioni, seguite anche da studenti universitari e docenti. Il suo stile unico d'insegnamento gli permise di affrontare temi molto complessi e di trasformarli in una serie di conferenze che anche i suoi allievi di fisica, dalle conoscenze rudimentali, potevano apprendere e applicare."}
{"id": "1339004", "revid": "47572", "url": "https://it.wikipedia.org/wiki?curid=1339004", "title": "Jatropha Curcas", "text": ""}
{"id": "1339005", "revid": "74801", "url": "https://it.wikipedia.org/wiki?curid=1339005", "title": "Santa Devota", "text": "Biografia.\nSanta Devota nacque attorno al 283 a Lucciana e mor\u00ec durante una persecuzione a Mariana nel 304. Poco si sa della sua vita, se non episodi collegati direttamente alla storia romana. Nacque durante la breve, ma tremenda persecuzione di Diocleziano. Tutta la sua vita si svolse a Mariana in Corsica.\nConsacr\u00f2 la sua vita a Dio ma, ancora giovane, nel 304, scoperta e denunciata come cristiana (la tradizione ci dice ad opera di una spia), fu imprigionata e torturata a morte. Il governatore romano pare avesse ordinato di bruciarne il corpo, che venne invece nottetempo trafugato da un certo Graziano e da un presbitero di nome Benenato, con lo scopo di dare una sepoltura cristiana alla giovane martire.\nDiretti in Africa, a causa di una tempesta furono dirottati lungo la costa ligure, presso il vallone dei Galmati, oggi parte del Principato di Monaco. La tradizione vuole che dal corpo della santa sia uscita una colomba che abbia indicato la via ai due uomini. Nel punto della riva in cui l'imbarcazione con il corpo della santa approd\u00f2, il 27 gennaio 312, fu trovato un inusuale roseto fiorito e, poco distante, il corpo di Devota.\nNello stesso luogo fu costruita poi una cappella che, rifatta e ampliata, esiste ancora oggi. Il 9 giugno 2003 il principe Ranieri III di Monaco ha partecipato alla cerimonia di Pentecoste nella cattedrale di Santa Maria Assunta a Lucciana, in presenza del vescovo di Monaco e del vescovo di Aiaccio."}
{"id": "1339009", "revid": "1419531", "url": "https://it.wikipedia.org/wiki?curid=1339009", "title": "Pierre Larousse", "text": "Biografia.\nLarousse nacque in una modesta famiglia, il padre era infatti fabbro e carrettiere e la madre cabarettista, fin da piccolo sogna di diventare un grande enciclopedista sulle orme del suo mito Denis Diderot, al fine di rinnovare la pedagogia e diffondere la cultura universale. Nel 1840 a 16 anni ottiene una borsa di studio con cui pu\u00f2 studiare per otto anni alla Sorbona e poi al CNAM. Frequenta numerose biblioteche parigine. Impara il cinese, il sanscrito, il latino ed il greco, studia inoltre linguistica, storia, filosofia, meccanica, astronomia, letteratura francese e svariate letterature straniere.\nNel 1848 interrompe il progetto di fondare una casa editrice per via dei moti del '48.\nNel 1850 riesce a fondare assieme ad Augustin Boyer la Libreria Larousse-Boyer, nel 1852 ottiene la licenza di editore, pubblica testi scolastici ed il \"Nuovo Dizionario della Lingua Francese\", antenato del \"Piccolo Larousse illustrato\", per poi pubblicare il \"Grand Dictionnaire universel du XIXe si\u00e8cle\" (1866-1876) in 15 volumi."}
{"id": "1339010", "revid": "37401", "url": "https://it.wikipedia.org/wiki?curid=1339010", "title": "Eriba-Adad II", "text": ""}
{"id": "1339012", "revid": "791427", "url": "https://it.wikipedia.org/wiki?curid=1339012", "title": "Loreto Vittori", "text": "Scoperto a Spoleto dal vescovo Maffeo Barberini (il futuro papa Urbano VIII), fu inviato a Roma nel 1617. Qui divenne allievo di Giovanni Bernardino Nanino e Francesco Soriano. Cant\u00f2 a Loreto e nella sua citt\u00e0 natale, quindi fu cantore nella Cappella Sistina dal 1622 alla morte; \u00e8 sepolto in Roma nella basilica di Santa Maria sopra Minerva.\nNel 1639 scrisse un melodramma dal titolo \"La Galatea\" andato in scena al Palazzo Spinelli di Cariati di Napoli nel 1644, riscoperto e riproposto nel 2005. Compose inoltre l'oratorio \"Sant'Ignazio di Loyola\", perduto, e due melodrammi dal titolo \"Sant'Irene\" (1644) e \"La pellegrina costante\" (1647), quest'ultima tratta da un romanzo francese di J.P.Camus, \"Parth\u00e9nice\", tradotto in Italia da Maiolino Bisaccioni; scrisse anche l'opera \"Diana schernita\" andata in scena a Napoli nel 1644 e la commedia inedita \"La fiera di Palestrina\", un'altra commedia, \"Le zittelle cantarine\", e una raccolta di monodie e di \"Dialoghi sacri e morali\". Scrisse un poema eroicomico, \"La Troja rapita (\"1662), che sulla falsariga della \"Secchia rapita\" del Tassoni narra la guerra fra Rieti e Cantalice ai tempi di papa Eugenio IV; il poema contiene importanti dati autobiografici, relativi anche all'ambiente romano barberiniano."}
{"id": "1339013", "revid": "37401", "url": "https://it.wikipedia.org/wiki?curid=1339013", "title": "Assur-bel-kala", "text": ""}
{"id": "1339015", "revid": "37401", "url": "https://it.wikipedia.org/wiki?curid=1339015", "title": "Asharid-apil-Ekur", "text": ""}
{"id": "1339017", "revid": "287204", "url": "https://it.wikipedia.org/wiki?curid=1339017", "title": "Fuzz", "text": "Con il termine fuzz ci si riferisce a un particolare tipo di distorsione, generalmente usata in musica su chitarra e basso elettrici. \u00c8 tuttavia possibile trovarne risvolti creativi anche su voce, batteria e qualsiasi altro segnale elettrico.\nCome nell\"overdrive\" si sfrutta la saturazione del segnale, ma in misura molto maggiore. In questo modo vengono aggiunte numerose armoniche allo spettro e si verificano fenomeni di intermodulazione.\nIn inglese \"Fuzz\" significa \"peluria\", a indicare come il suono sottoposto alla distorsione ricordi un suono ovattato, con pochi alti e bassi e molti medi.\nIl pedale per l'effetto fuzz \u00e8 detto fuzzbox (letteralmente \"contenitore di lanugine\") e comprende un amplificatore e un circuito di \"clipping\".\nAl contrario di altri pedali distorsori, il fuzzbox amplifica e smorza il segnale portandolo dall'onda sinusoidale originaria a un'onda in uscita molto simile all'onda quadra e il suono generato rende il classico tono \"soft\", molto differente da quello generato dai classici distorsori od overdrive. Il suono fuzz tende anche a tagliare le frequenze medie rispetto ad altri distorsori; il termine fuzzbox viene spesso usato, in modo generico, per indicare ogni distorsore a pedale.\nEssendo il clipping un processo non lineare, si generano intermodulazioni in uscita ricche di armoniche rispetto al segnale in ingresso. La distorsione di intermodulazione produce anche componenti spurie derivanti dall'addizione e sottrazione di frequenze che generalmente sono indipendenti dal segnale in ingresso che non \u00e8 quindi determinante ai fini delle dissonanze; per questo motivo, spesso, sono utilizzati \"power chord\" (accordi contenenti solo tonica e quinta, probabilmente i pi\u00f9 utilizzati nel rock). I fuzzbox sono anche impiegati per ridurre le dissonanze."}
{"id": "1339020", "revid": "287204", "url": "https://it.wikipedia.org/wiki?curid=1339020", "title": "Qom (disambigua)", "text": ""}
{"id": "1339027", "revid": "1543377", "url": "https://it.wikipedia.org/wiki?curid=1339027", "title": "Jos\u00e9 Antonio Camacho", "text": "Carriera.\nGiocatore.\nClub.\nEntr\u00f2 nel settore giovanile del a 18 anni. Come terzino sinistro gioc\u00f2 per sedici stagioni dal 1973 al 1989, scendendo in campo in 400 partite di Primera Divisi\u00f3n, nonostante un infortunio al ginocchio gli imped\u00ec di giocare per circa due anni.\nNazionale.\nDisput\u00f2 anche 81 partite con la maglia della Nazionale spagnola, con la quale partecip\u00f2 a due edizioni della Coppa del mondo, nel 1982 e nel 1986, e a due edizioni del campionato d'Europa, nel 1984 e nel 1988.\nFu inoltre tra i convocati della Selezione Europea nella gara ufficiale della nazionale italiana del 25 febbraio 1981 allo Stadio Olimpico di Roma, il 383\u00ba incontro disputato dagli azzurri, organizzata per raccogliere fondi per le vittime del terremoto dell'Irpinia: la gara si concluse con la vittoria per 3-0 della Selezione Europea e vi gioc\u00f2 il primo tempo.\nAllenatore.\nNel 1989 si ritir\u00f2 dall'attivit\u00e0 agonistica e cominci\u00f2 ad allenare le formazioni juniores del Real Madrid. In seguito guid\u00f2 Rayo Vallecano, Espanyol, Siviglia, Spagna (con cui raggiunge i quarti di finale sia a Euro 2000 che ai Mondiali 2002), Benfica dove con quest'ultimo \u00e8 riuscito a vincere l'unico trofeo della sua carriera, la Coppa di Portogallo nel 2004 contro il Porto di Jos\u00e9 Mourinho aggiudicandosi la finale per 2-1 ed evitando alla squadra del portoghese di conseguire il Treble. In due brevi periodi distinti, ha allenato anche il suo club di sempre, il Real Madrid.\nIl 21 agosto 2007 ritorna alla guida del Benfica in sostituzione dell\u2019esonerato Fernando Santos. Dopo quattro giorni esordisce in campionato nel pareggio per 0-0 contro il Vit\u00f3ria Guimar\u00e3es. Supera i preliminari di Champions League battendo per 1-0 il Copenhagen. Viene eliminato al quarto turno della Coppa della Lega Portoghese dal Vit\u00f3ria Set\u00fabal. Supera il quarto turno della Coppa di Portogallo battendo l\u2019Acad\u00e9mica per 3-1, al quinto turno batte per 1-0 il Feirense e al sesto turno batte il Pa\u00e7os de Ferreira. Non riesce ad accedere alla fase successiva della Champions League, dove arriva terzo al proprio girone e viene ammesso a partecipare alla Coppa UEFA. Supera il terzo turno battendo il Norimberga ma viene eliminato ai ottavi di finale dal Getafe. Riesce ad accedere alla semifinale della Coppa del Portogallo, battendo ai quarti di finale il Moreirense per 2-0. Il 9 marzo 2008 dopo il pareggio per 2-2 in campionato contro il Uni\u00e3o Leiria, si dimette dalla guida: \"Squadra senza motivazioni\".\nIl 13 ottobre ha accettato l'incarico di allenare l'Osasuna, sostituendo Jos\u00e9 \u00c1ngel Ziganda. Esordisce nella sconfitta per 2-1 contro lo Sporting Gij\u00f3n. Viene eliminato nella Coppa del Re agli ottavi di finale dall\u2019Athletic Bilbao. Chiude il primo anno al quattordicesimo posto in campionato. Il 4 giugno 2009 rinnova per un\u2019altra stagione il proprio contratto. L\u2019anno seguente viene eliminato ai quarti di finale nella Coppa del Re dal Racing Santander e in campionato al dodicesimo posto. Il terzo anno alla guida dei \"Los Rojillos\" viene eliminato al quarto turno della Coppa del Re dal Deportivo La Coru\u00f1a. Il 14 febbraio 2011 in seguito alla sconfitta rimediata con il Real Sociedad, e con la squadra al sedicesimo posto in campionato viene esonerato.\nIl 14 agosto 2011 \u00e8 nominato commissario tecnico della nazionale cinese con un ingaggio pari a 5,9 milioni l'anno. Esordisce nella vittoria per 2-1 contro il Singapore partita valevole per la qualificazione al Mondiale del 2014. Arriva al terzo posto nel proprio girone e non riesce a ottenere l\u2019accesso alla fase finale di qualificazione. Ottiene una sconfitta per 2-1 contro l\u2019Arabia Saudita e una vittoria per 1-0 contro l\u2019Iraq partite valevoli per la qualificazione alla Coppa d\u2019Asia del 2015. Il 22 giugno 2013 dopo la pesante sconfitta in amichevole per 5-1 contro la Thailandia e a causa dei risultati scadenti della squadra sotto la sua guida viene esonerato. Lascia la squadra dopo aver ottenuto 6 vittorie, 2 pareggi e 11 sconfitte.\nIl 2 dicembre 2016, a soli 43 giorni dall'inizio della Coppa d'Africa 2017 ospitata dal Gabon, torna ad allenare dopo oltre tre anni, firmando un contratto biennale con la nazionale gabonese. Esordisce proprio alla prima partita della competizione pareggiando 1-1 contro la Guinea-Bissau. Non riesce ad andare oltre la fase a gironi, totalizza tre pareggi. Nelle qualificazioni alla Coppa d\u2019Africa del 2019 perde per 2-1 contro il Mali e pareggia per 1-1 contro il Burundi. Non riesce a qualificarsi al Mondiale del 2018, arrivando terzo al proprio girone. Il 12 settembre 2018, all'indomani dell'amichevole persa in casa 0-1 contro lo Zambia, viene esonerato dalla federcalcio gabonese con un bilancio di 2 vittorie, 8 pareggi e 7 sconfitte.\nAltre attivit\u00e0.\nInoltre dal 2008 al 2010 \u00e8 stato commentatore tecnico delle partite della Nazionale spagnola per la rete televisiva Cuatro."}
{"id": "1339041", "revid": "486946", "url": "https://it.wikipedia.org/wiki?curid=1339041", "title": "Arxon", "text": ""}
{"id": "1339042", "revid": "287204", "url": "https://it.wikipedia.org/wiki?curid=1339042", "title": "Jose Antonio Camacho", "text": ""}
{"id": "1339043", "revid": "125230829", "url": "https://it.wikipedia.org/wiki?curid=1339043", "title": "Pop Is Dead", "text": "Pop Is Dead \u00e8 il terzo singolo della band inglese dei Radiohead, pubblicato nel 1993. Rappresentava il primo ed unico singolo dei Radiohead non disponibile in nessun album fino alla pubblicazione di \"Harry Patch (In Memory Of)\" nel 2009.\nPubblicato a pochi mesi dal loro singolo di debutto, \"Creep\", e dal loro primo album \"Pablo Honey\", il singolo ha inizialmente riscosso un successo limitato, ma si \u00e8 poi posizionato al 42\u00ba posto della classifica inglese nel maggio del 1993."}
{"id": "1339049", "revid": "1048993", "url": "https://it.wikipedia.org/wiki?curid=1339049", "title": "Rebecka Liljeberg", "text": "Biografia.\nLa madre di Rebecka era relativamente giovane quando Rebecka nacque e i suoi genitori divorziarono quando aveva solo 2 anni. All'et\u00e0 di 9 anni, nel 1991, Rebecka inizia la sua carriera quando ottiene un ruolo nella serie TV \"Sunes jul\". Tra il 1991 e il 1997 inizia una piccola carriera nell'ambito teatrale, conclusasi nel 1997 quando partecipa al film \"N\u00e4rkontakt\", ma il suo vero successo che la lancia nel mondo del cinema internazionale \u00e8 il film di successo a tematica omosessuale \"Fucking \u00c5m\u00e5l - Il coraggio di amare\", nel 1998 che le vale, insieme all'altra protagonista Alexandra Dahlstr\u00f6m, il premio \"Guldbagge Award\" come miglior attrice protagonista.\nPer un periodo lascia gli studi, che per\u00f2 riprende dopo il film \"Sherdil\". Nel 2002 ottiene un buon successo con il film \"Il bacio dell'orso (Bear's Kiss)\". Rebecka ha anche prestato la propria voce per una comparsa nel film \"T-Rex: Back to the Cretaceous\". La carriera cinematografica della Liljeberg si \u00e8 \"conclusa\" nel 2002: l'attrice, dopo il film \"Il bacio dell'orso\", ha chiaramente fatto notare che il cinema non \u00e8 pi\u00f9 il suo obbiettivo primario, anche se ha espresso il desiderio di lavorare ancora con il regista Lukas Moodysson.\nVita privata.\nAttualmente vive a Stoccolma con il partner Alexander Skepp; \u00e8 madre di tre figli: Harry Theodor (giugno 2002), Vera (gennaio 2005) e Kerstin (giugno 2009).\nDoppiaggio in Italia.\nRebecka Liljeberg \u00e8 generalmente doppiata da Domitilla D'Amico."}
{"id": "1339062", "revid": "767487", "url": "https://it.wikipedia.org/wiki?curid=1339062", "title": "Charles de Lacretelle", "text": "Biografia.\nChiamato Lacretelle le jeune per distinguerlo dal fratello pi\u00f9 anziano Pierre Louis de Lacretelle, nacque a Metz. Venne chiamato a Parigi dal fratello nel 1787 e, nel periodo della Rivoluzione francese appartenne, assieme a Pierre, al partito dei Foglianti. Per un periodo fu segretario del famoso filantropo Duca di la Rochefoucauld-Liancourt. In seguito entr\u00f2 nella redazione del \"Journal de Paris\", diretto da Suard, in cui ebbe come colleghi Andr\u00e9 Ch\u00e9nier e Jean-Antoine Roucher. Non nascose mai le sue simpatie monarchiche e ci\u00f2, assieme al modo in cui riport\u00f2 sul giornale il processo e la morte di Luigi XVI, mise in pericolo la sua vita. Per evitare problemi si arruol\u00f2 nell'esercito, ma dopo Termidoro ritorn\u00f2 a Parigi e riprese il lavoro giornalistico.\nCoinvolto nel movimento realista del 13 Vendemmiaio, fu condannato alla deportazione dopo il 18 Fruttidoro. Grazie alla sua forte influenza, venne comunque lasciato in prigione fino al 18 brumaio, quando riebbe la libert\u00e0 grazie a Joseph Fouch\u00e9. Sotto l'Impero venne nominato professore di storia alla Facolt\u00e0 di lettere di Parigi (1809) ed eletto membro dell'Acad\u00e9mie fran\u00e7aise nel 1811. Nel 1827 fu il principale artefice della protesta dell'Accademia contro la legge di Peyronnet sulla stampa, cosa che port\u00f2 al fallimento della misura, ma gli cost\u00f2 il posto di censore reale.\nSotto il regno di Luigi Filippo Lacretelle si dedic\u00f2 interamente all'insegnamento e al lavoro letterario. Nel 1848 si ritir\u00f2 a M\u00e2con. Anche l\u00ec, come a Parigi, fu al centro di un brillante circolo intellettuale.\nOpere.\nL'impegno di Lacretelle si concentr\u00f2 su una serie di opere storiche sul XVIII secolo, la Rivoluzione e le sue conseguenze."}
{"id": "1339063", "revid": "121983106", "url": "https://it.wikipedia.org/wiki?curid=1339063", "title": "Giacomo Francesco Edoardo Stuart", "text": "Appena qualche mese dopo la nascita di Giacomo Francesco Edoardo, il suo cattolico padre fu deposto ed esiliato dalla Gloriosa rivoluzione del 1688. La protestante figlia maggiore di Giacomo II, Maria II, e suo marito, Guglielmo III, diventarono co-sovrani mentre il Bill of Rights del 1689 e l'Act of Settlement del 1701 esclusero i cattolici dal trono britannico.\nGiacomo Francesco Edoardo fu allevato in Europa continentale e dopo la morte di suo padre nel 1701, rivendic\u00f2 la corona d'Inghilterra, Scozia e Irlanda con il nome di Giacomo III d'Inghilterra e Irlanda e Giacomo VIII di Scozia, con il sostegno dei suoi seguaci giacobiti e di suo cugino Luigi XIV di Francia. Quattordici anni dopo, tent\u00f2 senza successo di riottenere il trono in Gran Bretagna durante l'insurrezione giacobita del 1715 contro il casato di Hannover, durante il regno di Giorgio I.\nCon l'insurrezione giacobita del 1745, seguita allo sbarco del figlio maggiore Carlo Edoardo Stuart in Scozia, Giacomo Edoardo, rimasto in esilio, fu proclamato ufficialmente re Giacomo VIII di Scozia, potere che mai esercit\u00f2, mentre Carlo Edoardo fu riconosciuto signore di Scozia e reggente del regno dai suoi sostenitori e dai clan scozzesi. Con la battaglia di Culloden (1746), gli inglesi per\u00f2 sconfissero definitivamente i giacobiti costringendo Carlo alla fuga, e Giacomo perse il titolo che continu\u00f2 tuttavia a rivendicare.\nAlla sua morte nel 1766, il figlio Carlo Edoardo prima, e poi il figlio minore Enrico Benedetto, continuarono la rivendicazione della corona britannica come parte della successione giacobita, senza ottenere alcun risultato.\nBiografia.\nNascita e infanzia.\nGiacomo Francesco Edoardo nacque il 10 giugno 1688, a St. James's Palace. Era figlio di Giacomo II d'Inghilterra e Irlanda (VII di Scozia) e della sua cattolica seconda moglie, Maria Beatrice d'Este, e, in quanto tale, fu automaticamente duca di Cornovaglia e duca di Rothesay, tra gli altri titoli.\nLa nascita del principe fu controversa e, avvenendo cinque anni dopo il matrimonio di Giacomo, imprevista da parte di un certo numero di britannici protestanti, che si aspettavano che sua figlia Maria, nata dal primo matrimonio di Giacomo, succedesse a suo padre. Maria e la sorella minore, la principessa Anna erano state allevate alla fede protestante. Finch\u00e9 c'era la possibilit\u00e0 che una di loro gli succedesse, gli avversari del re vedevano il suo dominio come un inconveniente temporaneo. Quando la gente cominci\u00f2 a temere che la seconda moglie di Giacomo, Maria, avrebbe generato un figlio ed erede cattolico, si svilupp\u00f2 un movimento per rimpiazzarlo con la principessa Maria ed il di lei marito e nipote di Giacomo, Guglielmo d'Orange.\nQuando il giovane principe nacque, cominciarono immediatamente a diffondersi voci che il bambino era un impostore, introdotto clandestinamente nella camera di nascita reale in uno scaldaletto e che il vero figlio di Giacomo e Maria era nato morto. Nel tentativo di mettere a tacere questo mito, Giacomo pubblic\u00f2 le testimonianze di oltre settanta testimoni della nascita.\nIl 9 dicembre, nel mezzo della Gloriosa rivoluzione, Maria Beatrice d'Este si travest\u00ec da lavandaia e fugg\u00ec con il piccolo Giacomo in Francia. Il giovane Giacomo fu allevato al castello di Saint-Germain-en-Laye, che Luigi XIV aveva consegnato all'esiliato Giacomo II. Sia l'ex-re che la sua famiglia erano tenuti in grande considerazione dal re francese, ed erano frequenti visitatori a Versailles, dove Luigi XIV e la sua corte li trattavano come sovrani regnanti. Nel giugno 1692 nacque sua sorella Luisa Maria.\nLa sua educazione militare fu supervisionata da Richard Hamilton e Dominic Sheldon, due veterani del vecchio di suo padre.\nBattaglia per il trono.\nAlla morte di sui padre nel 1701, Giacomo fu riconosciuto da Luigi XIV di Francia come erede legittimo dei troni inglese, irlandese e scozzese. Anche la Spagna, lo Stato Pontificio, e il Ducato di Modena e Reggio lo riconobbero come Giacomo III d'Inghilterra e Irlanda e Giacomo VIII di Scozia, e rifiutarono di riconoscere Guglielmo III, Maria II, o Anna come sovrani legittimi. Come risultato della rivendicazione dei troni perduti di suo padre, Giacomo fu per tradimento a Londra il 2 marzo 1702 e i suoi titoli vennero confiscati dalla legge inglese.\nPrimi tentativi.\nSebbene ritardato in Francia da un attacco di morbillo, Giacomo tent\u00f2 di invadere l'Inghilterra, sbarcando a Firth of Forth il 23 marzo 1708. La flotta dell'ammiraglio sir George Byng intercett\u00f2 le navi francesi le quali, combinate al brutto tempo, non riuscirono a sbarcare.\nGiacomo prest\u00f2 servizio per qualche tempo nell'esercito francese, come suo padre aveva fatto durante l'interregno. Tra l'agosto ed il settembre del 1710, la regina Anna nomin\u00f2 una nuova amministrazione Tory guidata da Robert Harley, che entr\u00f2 in segreta corrispondenza con Jean-Baptiste Colbert, ministro degli esteri di Francia, acconsentendo a ristabilire Giacomo sul trono inglese a patto che si convertisse al protestantesimo. Un anno dopo, ad ogni modo, il governo britannico premette per l'espulsione di Giacomo dalla Francia come condizione per un trattato di pace con la Francia. In accordo coi termini del Trattato di Utrecht (1713), Harley e Lord Bolingbroke, segretario di stato, conclusero coi francesi di esiliare Giacomo nel Ducato di Lorena.\nLa regina Anna si ammal\u00f2 gravemente dal natale del 1713 e sembrava prossima alla morte. Nel gennaio 1714, si riprese ma se ne concluse che non aveva molto da vivere. Attraverso Colbert ed il suo agente di Londra, l'abate Fran\u00e7ois Gaultier, Harley mantenne la corrispondenza con Giacomo, e Bolingbroke entr\u00f2 a sua volta in corrispondenza separata con lui. Entrambi consigliarono a Giacomo la sua conversione al protestantesimo, fatto che avrebbe facilitato il suo ritorno al trono. Ad ogni modo, Giacomo, devoto cattolico, replic\u00f2 a Colbert: \"Ho scelto ci\u00f2 che devo fare, non saranno gli altri a farmi cambiare i miei sentimenti.\" A marzo giunse la risposta ufficiale di Giacomo alla sua conversione, e sia Harley che Bolingbroke ne conclusero che la restaurazione era ormai impossibile.\nNell'agosto del 1714, pertanto, il cugino di secondo grado di Giacomo, l'elettore di Hannover, Giorgio Luigi, un protestante di origini tedesche che era il parente pi\u00f9 prossimo alla defunta regina Anna, divenne re col nome di Giorgio I. Giacomo disse al nuovo re: \"vi consideriamo una famiglia straniera, aliena dal nostro paese, distanti per sangue, stranieri nella lingua, ascesi al trono.\" Dopo l'incoronazione di Giorgio nell'ottobre del 1714, scoppiarono delle rivolte in varie provincie dell'Inghilterra.\n1715.\nL'anno successivo, i giacobini diedero inizio ad una insurrezione in Scozia ed in Cornovaglia con l'intento di porre \"Giacomo III e VIII\" sul trono. Il 22 dicembre 1715, Giacomo raggiunse la Scozia dopo la sconfitta dei giacobini nella Battaglia di Sheriffmuir (13 novembre 1715) ed in quella di Preston. Sbarc\u00f2 a Peterhead ma ben presto si ammal\u00f2 di febbre, peggiorata ancor pi\u00f9 dal rigido clima dell'inverno scozzese. Nel gennaio del 1716, pose la propria corte a Scone Palace, ma venendo a conoscenza dell'avvicinamento delle forze governative, fece ritorno in Francia, salpando da Montrose il 5 febbraio 1716. Il suo improvviso abbandono della causa lo rese inviso anche ad alcuni ribelli della Scozia; e non venne accolto trionfalmente in Francia. Il suo patrono, Luigi XIV, era morto il 1\u00ba settembre 1715, ed il governo francese inizi\u00f2 a considerarlo sempre pi\u00f9 un imbarazzo diplomatico.\nFu membro della Massoneria.\nCorte in esilio.\nTra il 1717 e il 1718 trascorse parte dell'esilio nella citt\u00e0 di Urbino, all'epoca facente parte dello Stato Pontificio.\nNel 1719 si trasfer\u00ec a Roma, nel palazzo dei marchesi Muti Papazzurri a piazza Santi Apostoli, dove fu accolto amabilmente da Papa Clemente XI che riconobbe a Giacomo Edoardo ed alla moglie i titoli di re e regina di Inghilterra e di Scozia. La protezione dei pontefici prosegu\u00ec con il successore di Clemente, Innocenzo XIII che, a seguito della mediazione del cardinale Filippo Antonio Gualterio, stabil\u00ec per gli Stuart un vitalizio di ottomila scudi romani, che permisero loro di organizzare una piccola corte: Francesco Maria Conti, un gentiluomo senese lontanamente imparentato col papa, fu creato \"gentiluomo di camera\" della corte stuardiana. La protezione dei papi continu\u00f2 con i papi successivi, almeno fino a Benedetto XIV, che volle conferire la porpora cardinalizia al figlio minore di Giacomo Edoardo, Enrico Benedetto, nel 1747 quando questi era appena ventunenne: per festeggiare il giovane che si recava a ricevere il galero cardinalizio, il papa stabil\u00ec lo sparo di salve di cannone da Castel Sant'Angelo \"trattandosi di un figlio di re\". Con l'avvento al soglio pontificio di Clemente XIII, la situazione mut\u00f2 in quanto il nuovo papa non volle pi\u00f9 accordare agli Stuart trattamenti regali.\nNel 1743 Giacomo Edoardo nomin\u00f2 \"reggente\" il figlio primogenito, Carlo Edoardo, il \"Giovane Pretendente\", con l'incarico di restaurare il trono degli Stuart, nomina che fu preludio allo sbarco del principe in Scozia nel 1744 ed alla guerra civile che si concluse con la sconfitta di Carlo Edoardo nella brughiera di Culloden, il 16 aprile 1746.\nMatrimonio.\nLuisa Adelaide d'Orl\u00e9ans (\"Mademoiselle d'Orl\u00e9ans\"), figlia di Filippo II, duca d'Orl\u00e9ans, fu una volta suggerita come moglie per Giacomo Francesco Edoardo, ma non se ne fece nulla.\nNel marzo 1717, mentre Giacomo visitava Modena, si fidanz\u00f2 con sua cugina Benedetta d'Este, ma il padre di lei, il duca Rinaldo, pose fine al fidanzamento per preservare i suoi rapporti con gli Hannover e la Gran Bretagna.\nIl 3 settembre 1719, Giacomo Francesco Edoardo spos\u00f2 Maria Clementina Sobieska (1702\u20131735), nipote del re di Polonia Giovanni III Sobieski. Le nozze furono celebrate nella cappella del palazzo episcopale di Montefiascone, nei pressi di Viterbo. \nMorte.\nGiacomo Francesco Edoardo mor\u00ec a Roma il 1\u00ba gennaio 1766 nella sua casa, a Palazzo Muti, e fu sepolto nella cripta della Basilica di San Pietro nell'attuale Citt\u00e0 del Vaticano. La sua sepoltura \u00e8 contrassegnata dal monumento ai reali Stuart realizzato da Antonio Canova. Il suo regno conteso era durato 64 anni, 3 mesi 16 giorni, pi\u00f9 a lungo di qualsiasi monarca britannico fino a quando Elisabetta II lo ha superato il 23 maggio 2016.\nDiscendenza.\nDal matrimonio tra Giacomo Francesco Edoardo e Maria Clementina Sobieska nacquero due figli:"}
{"id": "1339064", "revid": "729019", "url": "https://it.wikipedia.org/wiki?curid=1339064", "title": "Isole Pratas", "text": "Le Isole Pratas (in cinese isole Dongsha) si trovano nel Mar Cinese Meridionale a circa 340\u00a0km a sud est di Hong Kong. Politicamente fanno parte di Taiwan ma sono rivendicate dalla Cina. Sono formate da tre isole che assieme formano un anello corallino che racchiude una laguna. L'isola maggiore, a forma di ferro di cavallo, \u00e8 lunga circa 2,8\u00a0km e larga al massimo 0,85\u00a0km e da sola costituisce la quasi totalit\u00e0 delle terre emerse del piccolo arcipelago, in quanto le altre due non sono altro che piccoli isolotti appena affioranti dalla barriera corallina. Le isole sono disabitate, vengono saltuariamente visitate da scienziati e naturalisti che studiano la flora e la fauna locali. Spesso le isole vengono anche visitate da personale militare dei paesi che se le disputano. Nel corso degli anni trenta e quaranta furono occupate dal Giappone.\nNel 2012 \u00e8 stata istituita la DARS (Dongs of Atoll Research Station) dell'Universit\u00e0 Nazionale Sun Yat-sen per la ricerca in biologia, biogeochimica e oceanografia."}
{"id": "1339071", "revid": "400518", "url": "https://it.wikipedia.org/wiki?curid=1339071", "title": "Cripton", "text": ""}
{"id": "1339078", "revid": "110157", "url": "https://it.wikipedia.org/wiki?curid=1339078", "title": "Super Taranta!", "text": "Super Taranta! \u00e8 il sesto album studio della band di origini ucraine Gogol Bordello, pubblicato nel luglio 2007 dalla SideOneDummy Records.\nTracce.\nTesti di Eugene H\u00fctz. Musica di Eugene H\u00fctz/Gogol Bordello"}
{"id": "1339079", "revid": "767487", "url": "https://it.wikipedia.org/wiki?curid=1339079", "title": "Erica Carlson", "text": "Ha recitato nel film a tematica omosessuale \"Fucking \u00c5m\u00e5l\", dove interpretava \"Jessica\", la sorella maggiore di \"Elin\" (Alexandra Dahlstr\u00f6m). A seguire ha fatto comparsate e piccoli ruoli in alcuni film minori, che non hanno avuto successo quanto \"Fucking \u00c5m\u00e5l\" ."}
{"id": "1339086", "revid": "599013", "url": "https://it.wikipedia.org/wiki?curid=1339086", "title": "Itch", "text": "Itch \u00e8 il secondo EP del gruppo musicale inglese Radiohead, pubblicato il 1\u00ba giugno 1994 dalla EMI.\nDescrizione.\nPubblicato per il solo mercato giapponese, l'EP non contiene materiale originale, ma presenta delle versioni di \"Killer Cars\", \"You\", e \"Vegetable\", disponibili solo in una rarissima edizione in vinile di \"Creep\". Inoltre, fra le altre tracce troviamo una versione pi\u00f9 lenta di \"Stop Whispering\" distribuita negli Stati Uniti e la stessa versione acustica di \"Creep\" che chiude l'EP \"My Iron Lung\". Infine, le tre tracce live sono state registrate presso il \"Metro\" di Chicago."}
{"id": "1339090", "revid": "729019", "url": "https://it.wikipedia.org/wiki?curid=1339090", "title": "Castello di Barrugeri", "text": "Il castello di Barrugeri (\"Birgirum\") era un complesso architettonico di origine medievale sito, fino alla seconda met\u00e0 del XV secolo, nella citt\u00e0 siciliana di Aragona, in contrada Barrugeri. Non \u00e8 pi\u00f9 visibile ma rimangono documentazioni che ne attestano l'esistenza."}
{"id": "1339101", "revid": "78119", "url": "https://it.wikipedia.org/wiki?curid=1339101", "title": "VMWare Workstation", "text": ""}
{"id": "1339102", "revid": "1632387", "url": "https://it.wikipedia.org/wiki?curid=1339102", "title": "The John Butler Trio", "text": "The John Butler Trio \u00e8 una rock band australiana composta intorno al frontman John Butler, nato il 1\u00ba aprile 1975 a Torrance (California) e trasferitosi in Australia nel 1986 con il padre australiano e la madre americana.\nNata nel 1998, la band ha dato alla luce il primo EP nell'aprile del 2000.\nDue dei cinque album in studio del gruppo, \"Three\" e \"Living 2001-2002\", sono stati disco di platino in Australia ed hanno raggiunto in quegli anni la top ten delle classifiche discografiche australiane."}
{"id": "1339114", "revid": "3358", "url": "https://it.wikipedia.org/wiki?curid=1339114", "title": "Franciscus Cornelis Donders", "text": ""}
