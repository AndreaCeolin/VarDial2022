{"id": "1326164", "revid": "767487", "url": "https://it.wikipedia.org/wiki?curid=1326164", "title": "Una moglie per pap\u00e0", "text": "Una moglie per pap\u00e0 (\"Corrina, Corrina\") \u00e8 un film del 1994 diretto da Jessie Nelson.\nTrama.\nLos Angeles, fine anni 50. Quando sua madre muore improvvisamente, la piccola Molly Singer, addolorata, smette di parlare. Il padre Manny, inventore di \"jingles\" pubblicitari, ha bisogno di una tata che si prenda cura di sua figlia e della casa. Dopo aver scartato diverse candidate, tra cui una che ha tentato di portarselo a letto, riesce a trovare la persona ideale, Corrina Washington, una donna afroamericana di umili origini, ma di buona cultura e di buon cuore. Molto presto tra le due nasce un forte legame: Corrina riesce a superare lo scudo difensivo della bambina con la sua dolcezza, rispettando il suo silenzio e trovando un modo alternativo per comunicare senza parlare. Per consolarla del dolore della sua perdita, Corrina spiega a Molly cosa accade dopo la morte secondo la sua visione cattolica: le parla di angeli e di Paradiso, immagini che sembrano confortare la bambina. Il padre di Molly per\u00f2, contrariato, prega Corrina di non fare pi\u00f9 a sua figlia questo tipo di discorsi poich\u00e9 la sua defunta moglie era atea e lo stesso Manny giudica la religione come una fantasia creata dall'uomo per dare un senso alla morte.\nUna sera Molly rompe il silenzio, per la prima volta dopo tanto tempo, per chiedere a Corrina dove si trovi sua madre. La donna la rassicura dicendole che la madre \u00e8 felice e gioca con gli angeli, e la bambina appare rasserenata da questa risposta. Quando ne parla con suo padre per\u00f2, lui la informa che il paradiso \u00e8 solo una bugia inventata dall'essere umano per sentirsi meglio. La piccola dimostra allora una notevole saggezza per una bimba della sua et\u00e0, affermando che in questo non c'\u00e8 nulla di male, e spiazzando cos\u00ec suo padre.\nMolly inizia a frequentare assiduamente anche la famiglia di Corrina, e in particolare i figli di sua sorella, Lizzie e Mavis, grazie ai quali scopre l'amicizia e ritrova il sorriso. Le cose non vanno altrettanto bene a scuola, dove Molly viene messa alla gogna da un bulletto per aver disegnato Corrina al posto dei genitori, e, dopo un primo giorno disastroso, la bambina supplica Corrina affinch\u00e9 la lasci restare con s\u00e9. La donna si lascia intenerire, e dopo aver telefonato alla scuola per giustificare l'assenza di Molly con un presunto malore, porta la bambina con s\u00e9 nel suo giro mattutino di pulizie.\nUna notte Molly si agita nel sonno, piangendo e chiamando sua madre. Corrina e Manny accorrono per confortarla, ma lei, spaventata e arrabbiata, accusa il padre di essere il responsabile della morte della mamma. Ancora una volta \u00e8 Corrina a trovare la soluzione e a dire le parole giuste, invitando la bambina a tirare fuori la rabbia che ha dentro e riuscendo cos\u00ec a farla calmare.\nNel frattempo Manny viene scelto per una campagna pubblicitaria di successo grazie ad un jingle creato proprio insieme a Corrina, ed entusiasta torna a casa con dei fiori per lei proponendole di uscire a festeggiare. La gioia dei tre viene interrotta per\u00f2 dalla visita di Jenny, una donna della buona societ\u00e0 che cerca in tutti i modi di accasarsi con Manny. Corrina non riesce a trattenere un moto di stizza alla vista della donna e va via salutando freddamente. Il giorno dopo Manny si scusa con lei e la bacia, sotto gli occhi di Molly che gi\u00e0 da un po' di tempo nutriva la speranza che i due si innamorassero. La storia tra i due, per\u00f2, viene ostacolata a pi\u00f9 riprese da diverse difficolt\u00e0, causate dai pregiudizi dell'epoca. La stessa sorella di Corrina non approva la relazione poich\u00e9 non riesce a credere alla sincerit\u00e0 dei sentimenti di Manny, sentimenti che un uomo bianco, a suo parere, non pu\u00f2 provare nei confronti di una donna di colore.\nIn occasione della festa di compleanno di Molly, a cui partecipano suo padre, Corrina e i genitori di Manny, la bimba trascorre un piacevole pomeriggio tra giochi e regali, fino a quando Manny ritrova in giardino tutte le sigarette che da qualche tempo avevano cominciato a sparire misteriosamente. Molly si scusa e piangendo ammette di esserne la responsabile, ma di averlo fatto solo per paura che il suo pap\u00e0 si ammalasse, come aveva sentito dire in televisione e come credeva fosse accaduto al marito di Corrina quando la abbandon\u00f2. Comprensivo, Manny perdona la figlia e la rassicura sulla sua presenza nella sua vita.\nDopo settimane di assenze a scuola, un'insegnante telefona al padre di Molly per chiedere spiegazioni, e questi, sentendosi preso in giro da lei, fa una sfuriata a Corrina e la licenzia, lasciando affranta Molly. Ma un nuovo avvenimento spiacevole turba la famiglia: il padre di Manny muore, e l'uomo, riflettendo sul suo dolore, capisce che vuole accanto a s\u00e9 la persona che ama. Corre cos\u00ec da Corrina, scusandosi e rivelandole il suo amore. Per la prima volta Corrina lo lascia entrare in casa sua, presentandolo a sua sorella, che dopo una breve resistenza, lo accoglie in famiglia.\nNella scena finale vediamo Molly cantare una canzone appresa nella chiesa di Corrina, nell'intento di confortare la nonna dal dolore per la morte di suo marito. La donna, dopo qualche esitazione, inizia a canticchiare con la nipote, lasciandosi andare ad un canto liberatorio."}
{"id": "1326171", "revid": "767487", "url": "https://it.wikipedia.org/wiki?curid=1326171", "title": "Lo scudo di Eracle", "text": "Lo scudo di Eracle () (originariamente intitolato semplicemente Lo scudo)\u00e8 un poemetto greco arcaico di 480 versi esametri, dapprima ritenuto di Esiodo ma gi\u00e0 da Aristofane di Bisanzio non attribuito a lui.\nIl poema prende spunto dalla descrizione omerica dello scudo di Achille nel libro XVIII dell'Iliade. La descrizione dell'Iliade viene ripetuta tal quale, cambiandone solo una parola. \ndiventa\nTrama.\nIl poema inizia con la celebrazione di Alcmena, madre di Eracle, e prosegue con la battaglia di Ercole contro Cicno, sanguinario brigante figlio di Ares, ma gran parte \u00e8 dedicata alla descrizione dello scudo dell'eroe.\nDa segnalare la ricerca costante dell'orrido.\nAttribuzione e datazione.\nLa breve premessa posta in cima all'opera nei manoscritti segnala che i versi dall'1 al 56 sono estratti dal IV libro del Catalogo delle donne, cosa che port\u00f2 Aristofane di Bisanzio a supporre che l'opera non fosse davvero esioidea. La stessa premessa ci informa anche che Megacle di Atene, Apollonio di Rodi e Stesicoro propendevano per l'autenticit\u00e0\nL'ipotesi di Aristofane \u00e8 stata confermata da due papiri di Ossirinco contenenti la parte del Catalogo che precede i versi 1-56 dello \"Scudo\" e i primi versi dello \"Scudo\" stesso.Il testo stesso non lascia alcun dubbio\nLo \"Scudo\", sulla base di evidenze esterne e interne, pu\u00f2 essere datato all'inizio del VI secolo a.C. Le prime rappresentazioni del mito di Eracle e Cicno appaiono sui vasi attici verso il 565 a.C. e testimoniano una buona conoscenza dell'opera, compresi i dettagli. L'introduzione dell'opera indica come Stesicoro accettasse l'attribuzione a Esiodo. Questo poeta (autore di un \"Cycnos\" oggi perduto che riportava una tradizione differente da quella dello \"Scudo\") oper\u00f2 tra il 570 e il 540 a.C. Questo pone il \"terminus ante quem\" per la composizione del poemetto verso il 570 a.C."}
{"id": "1326175", "revid": "298055", "url": "https://it.wikipedia.org/wiki?curid=1326175", "title": "Richard Gilmore", "text": ""}
{"id": "1326189", "revid": "94121869", "url": "https://it.wikipedia.org/wiki?curid=1326189", "title": "Controllo (economia aziendale)", "text": "Il controllo, in economia aziendale indica l'attivit\u00e0 tesa al vaglio dell'attivit\u00e0 aziendale indirizzandola verso determinati obiettivi generalmente prefissati in fase di pianificazione aziendale. Esso ha quindi lo scopo di favorire l'autoregolazione del sistema aziendale in modo da consentirgli, attraverso modifiche ed aggiustamenti, di conseguire gli obiettivi prefissati.\nTipologia.\nIl controllo pu\u00f2 essere inteso in due accezioni:\nArticolazione.\nIl controllo si articola su tre livelli:\nControllo operativo.\nIl \"controllo operativo\" riguarda i compiti individuali ed ha lo scopo di garantire che tali attivit\u00e0 siano svolte con la necessaria efficacia ed efficienza. Pu\u00f2 essere realizzato mediante:\nControllo direzionale.\nIl \"controllo direzionale\" o \"controllo di gestione\" \u00e8 il processo mediante il quale i manager si assicurano che le risorse siano ottenute ed usate efficacemente ed efficientemente per il raggiungimento degli obiettivi dell'organizzazione. Esso si estrinseca attraverso la definizione di standard di prestazione che i vari centri di responsabilit\u00e0 devono realizzare e nella verifica del raggiungimento degli stessi. Il \"centro di responsabilit\u00e0\" \u00e8 un'unit\u00e0 organizzativa guidata da un manager che ha l'autorit\u00e0 di governare le risorse che gli sono affidate e che \u00e8 ritenuto responsabile del raggiungimento di un obiettivo definito.\nIl controllo direzionale pu\u00f2 essere esercitato:\nControllo strategico.\nIl \"controllo strategico\" \u00e8 finalizzato a verificare l'efficacia di attuazione delle strategie aziendali adottate ai vari livelli ed a fornire informazioni necessarie al loro rafforzamento o alla loro modificazione. Si realizza attraverso il confronto tra gli obiettivi e le strategie definite nei piani e gli andamenti delle variabili interne ed esterne rilevanti per il loro raggiungimento. L'attivit\u00e0 di controllo strategico non si limita a valutare i risultati conseguiti nel breve periodo, ma tende a sorvegliare l'andamento complessivo dei fattori interni ed esterni da cui dipende l'economicit\u00e0 aziendale."}
{"id": "1326193", "revid": "339392", "url": "https://it.wikipedia.org/wiki?curid=1326193", "title": "Utility", "text": ""}
{"id": "1326195", "revid": "101937406", "url": "https://it.wikipedia.org/wiki?curid=1326195", "title": "Branda", "text": "La branda \u00e8 il letto del marinaio a bordo; si compone di un pezzo di tela olona lunga due metri e larga uno, orlata e rinforzata con una sottile canapa sugli orli, ed alle estremit\u00e0 del quale vengono fissate le testiere, o capezziere, ossia gruppo di funi sottili, lunghe circa cinquanta centimetri, che terminano tutte ad uno stesso anello e ad una presa unica. \u00c8 cio\u00e8 fabbricata sul tipo delle amache.\nIl nome di branda deriverebbe dall'italiano (dei tempi di Vespucci) \"brandire\", dal moto oscillatorio che la branda ha quando \u00e8 appesa. Per questo suo sistema di sospensione la branda offre un mezzo relativamente comodo per dormire anche con mare agitato.\nLa branda \u00e8 un letto perfettamente adatto per le navi. Presenta il difetto di non offrire un piano rigido per dormire; al contrario attenua sensibilmente il movimento di rollio, occupa un posto ristretto, \u00e8 lavabile e disinfettabile. Il marinaio non possiede lenzuoli, n\u00e9 biancheria per la notte, per cui si spoglia solamente degli abiti esterni e si sdraia sulla branda semivestito, avvolto nella coperta di lana. La branda viene appesa con i due anelli della capezziera ad appositi ganci fissati nei bagli della nave e l\u00ec tenuta allargata mediante due stecche di legno della lunghezza di sessanta centimetri circa. \nDentro la branda si trova un materassino imbottito di Kapok e rivestito da un sacco di tela bianca che fa da lenzuolo e viene chiamata fascia da materasso. Sia la branda, sia la fascia del materasso vengono settimanalmente lavati. Le navi moderne hanno tanti posti branda quanti sono gli uomini dell'equipaggio ma negli antichi vascelli non era cos\u00ec: non essendovi spazio sufficiente, il marinaio era costretto a rifare la sua branda ogni quattro ore, ossia ad ogni cambio della guardia di servizio.\nAl mattino, dopo la sveglia, le brande vengono chiuse e legate in modo speciale e riposte nei bastingaggi dai quali si tolgono la sera. In tal modo durante il giorno i dormitori restano completamente sgombri, e servono per refettorio, scuole, ecc. Ciascuna branda porta un numero che \u00e8 quello assegnato al marinaio che la possiede, e i ganci dei bagli portano a loro volta numeri corrispondenti alle brande.\nLe brande rollate (vale a dire chiuse) erano adoperate durante il combattimento per rivestire parti indifese, fungendo da cuscino elastico che potesse offrire riparo dalle schegge. Con tale intento gli stessi bastingaggi sono posti lungo le murate. Avendo il materassino di Kapok, le brande galleggiano sull'acqua e possono venire adoperate all'occorrenza come mezzo di salvataggio."}
{"id": "1326197", "revid": "1573940", "url": "https://it.wikipedia.org/wiki?curid=1326197", "title": "Neolamprologus", "text": "Neolamprologus \u00e8 un genere di pesci d'acqua dolce, appartenente alla famiglia Cichlidae, comprendente 50 specie.\nDistribuzione e habitat.\nIl genere \"Neolamprologus\" \u00e8 endemico del lago Tanganica. Le varie specie abitano le coste rocciose e sabbiose del lago.\nDescrizione.\nTutte le specie presentano un corpo piuttosto allungato, pi\u00f9 o meno compresso ai fianchi, con lunga pinna dorsale e una pinna caudale che pu\u00f2 essere a mezzaluna, a delta oppure tondeggiante. La livrea varia considerevolmente secondo la specie: alcune presentano un colore giallo uniforme (\"N. leleupi\"), altre un fondo avorio fasciato e macchiato di bruno, fino al rosato tenue, altre specie hanno grosse fasce brune o nere.\nBiologia.\nComportamento.\nTutte le specie sono considerate estremamente territoriali ma non aggressive. Possono condividere habitat naturale e acquari con altre specie del genere o della famiglia \"Ciclidi\", tuttavia non transigono sul rispetto del loro territorio.\nRiproduzione.\nLa riproduzione dei \"Neolamprologus\" \u00e8 estremamente interessante. Questi pesci formano delle vere e proprie comunit\u00e0 familiari, che hanno inizio quando una coppia si riproduce in un nuovo territorio, tra gli anfratti rocciosi: dopo le prime cucciolate, saranno i figli maggiori ad aiutare i genitori nel difendere territorio e piccoli dell'ultima deposizione. Con il passare del tempo si forma cos\u00ec una comunit\u00e0 piuttosto numerosa: inoltre solo a pochissime coppie \u00e8 consentita (se \u00e8 consentita) la riproduzione, al di fuori della coppia dominante. I figli, ormai cresciuti, si dividono: alcuni rimangono nel nucleo famigliare, altri si allontanano cercando un/una partner con cui iniziare una nuova colonia.\nAlimentazione.\nQueste specie si nutrono di zooplancton, piccoli crostacei, alghe.\nAcquariofilia.\nSono molte le specie allevate e commerciate in tutto il mondo, sia per la loro prolificit\u00e0 che per il loro spiccato comportamento parentale, senza dimenticare la facilit\u00e0 di allevamento. Si consiglia l'allevamento in vasche dedicate."}
{"id": "1326198", "revid": "1573940", "url": "https://it.wikipedia.org/wiki?curid=1326198", "title": "Dasypeltis", "text": "Dasypeltis \u00e8 un genere serpenti non velenosi della famiglia dei Colubridi, diffusi in Africa, comunemente noti come mangiatori di uova.\nDescrizione.\nLe specie di \"Dasypeltis\" hanno colorazioni varie, che vanno dal marrone al nero, dal verde al grigio.\nQuesti serpenti hanno subito particolari modificazioni fisiche che consentono loro di ingoiare le uova degli uccelli. Sono serpenti di modeste dimensioni, il cui diametro non supera i tre centimetri. Lungo il mento non esiste la solita piega presente negli altri serpenti, e la pelle ai lati della bocca possiede eccezionali capacit\u00e0 dilatatorie. I denti sono piccoli e poco numerosi, e si trovano sono nella parte posteriore delle fauci. Le ossa della mascella sono saldate fra di loro, mentre quelle della mandibola sono molto pi\u00f9 mobili.\nMa la particolarit\u00e0 pi\u00f9 notevole di questi serpenti sono le vertebre cervicali: esse sono dotate di sporgenze nella parte inferiore (ipoapofisi) che sbucano direttamente nell'esofago e sono coperte di smalto; in questo modo queste strutture assomigliano a veri e propri denti.\nBiologia.\nTutte queste modificazioni servono a questi serpenti per inghiottire le uova: non appena trova un uovo delle giuste dimensioni, il mangiatore di uova lo afferra tra le fauci e lo punta a terra, cos\u00ec da spingerlo oltre le mascelle per iniziare a ingoiarlo intero. Le pareti laterali della bocca e della gola, durante questo processo, si dilatano enormemente, e le squame che ricoprono la regione vengono a trovarsi ben separate fra di loro.\nQuando l'uovo \u00e8 stato interamente inghiottito e ha ormai raggiunto il collo, il mangiatore d'uova chiude la bocca e appoggia il muso contro il terreno. Con movimenti di contrazione dei muscoli, il serpente spinge l'uovo ancora pi\u00f9 indietro; passando nell'esofago, l'uovo viene squarciato per il lungo dai cosiddetti \"denti vertebrali\", poi viene sostanzialmente spremuto e il suo contenuto viene liberato e mandato nello stomaco. Finita questa fase, il mangiatore di uova apre la bocca e con movimenti convulsi rigetta all'esterno il guscio frantumato.\nTassonomia.\nIl genere comprende le seguenti specie:"}
{"id": "1326214", "revid": "300067", "url": "https://it.wikipedia.org/wiki?curid=1326214", "title": "Campionato europeo maschile di pallacanestro 1937", "text": "Il 2\u00ba Campionato Europeo Maschile di Pallacanestro FIBA (noto anche come FIBA EuroBasket 1937) si \u00e8 svolto tra il 2 e il 7 maggio 1937 a Riga, in Lettonia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nSquadre partecipanti.\nLe prime due di ogni girone si qualificarono automaticamente alle semifinali."}
{"id": "1326216", "revid": "729019", "url": "https://it.wikipedia.org/wiki?curid=1326216", "title": "Strada statale 175 della Valle del Bradano", "text": "La ex strada statale 175 della Valle del Bradano (SS 175), ora strada provinciale ex SS 175 della Valle del Bradano (SP ex SS 175) e - nel secondo tratto - parte della SP 10 della Provincia di Matera, \u00e8 una strada provinciale italiana che si snoda in Basilicata e, per brevissima parte (SP 10, km 25; equivalentemente SP ex SS 175, km 32), in Puglia. Strada di classe C1, cio\u00e8 a carreggiata unica con una sola corsia per senso di marcia, in funzione dagli anni quaranta come tracciato di base, con modifiche subite negli anni sessanta, in specie dopo il km 22 (C.da Salinari) e ancora negli anni 2010 (a partire dal km 18).\nStoria.\nLa strada statale 175 venne istituita nel 1953 con il seguente percorso: \"Innesto con la SS. n. 7 presso Matera - stazione di Metaponto.\"\nPercorso.\nCollega Matera, da cui nasce, allo scalo di Metaponto, dove finisce in uno slargo, con un percorso di circa 44\u00a0km, suddivisibili in due archi:\nNella prima parte si attraversa la campagna materana, luogo di masserie e chiese rupestri del cosiddetto Villaggio Saraceno (cripte di San Luca, Vitisciulo, Madonna della Rena, Cristo La Selva), di una vecchia grancia (parco de' Monaci, oggi masseria Passarelli). Una serie di curve permettono di scendere dai 350\u00a0m s.l.m., quota d'inizio della strada, ai 150\u00a0m della masseria Passarelli (km 6). Il tracciato \u00e8 compreso in questo tratto fra il torrente Gravina a sinistra e il Bradano, sempre pi\u00f9 vicino, a destra. Un bivio per Montescaglioso (sulla sinistra al km 7), un bivio per Ginosa-Miglionico (sinistra-destra) in contrada Santa Lucia (dall'omonima chiesa rupestre, sita presso il corso del fiume Bradano, verso contrada Tre Confini) al km 11. Quindi la Dogana, toponimo ricorrente in molti siti dell'Italia meridionale per indicare quella istituzione in cui in epoca di feudalesimo e latifondi, i viandanti, ma in particolare i pastori transumanti, si fermavano per pagare tasse e subire controlli.\nQuindi un quadrivio (km 16): a sinistra si volta in direzione Montescaglioso, diritto si prende la SP Sponda sinistra del fiume Bradano, a destra si prosegue sulla strada oggetto di trattazione. Si supera cos\u00ec il fiume Bradano, con un ponte vittima dell'alluvione del marzo 2011 e cos\u00ec chiuso al traffico per diversi mesi ai mezzi con carico superiore a 3,5 ton. Da questo punto la strada corre parallela alla destra del Bradano sino a Metaponto.\nIn questo primo tratto, la strada si stende nei territori di Matera (fino al km 12) e Montescaglioso (restante parte).\nAl km 18 si incrocia la ex strada statale 380 dei Tre Confini: uno svincolo a trombetta immette sul secondo tronco.\nLa strada cambia a questo punto fisionomia: dalle caratteristiche geometriche (rettilinearit\u00e0 e larghezza superiori) al traffico, maggiore perch\u00e9 somma di quello (esiguo) che ha percorso il primo tratto e di quello pi\u00f9 consistente che proviene dai Tre Confini.\nAl km 23,6 un bivio per Bernalda, al km 32 bivio per Ginosa-Bernalda (sinistra-destra).\nAl km 35 si raggiunge Serramarina, borgo rurale, frazione di Bernalda, costruito negli anni cinquanta (XX sec.), all'epoca della bonifica del Metapontino e della parcellizzazione del latifondo, cos\u00ec detto dal nome del poggio (in alcuni idiomi Serra, Marina perch\u00e9 \u00e8 volto verso il mare) alle cui falde l'agglomerato di case sorge. Sul colle (200\u00a0m s.l.m.) sono una masseria fortificata (visibile percorrendo la strada da Metaponto verso Matera, masseria Serramarina) adibita a luogo di coltivazione biologica, possibile sede di tirocinio per agronomi e studenti di discipline del campo agro-biologico-alimentare e offerta di 270 posti di lavoro.\nSuperata quest'ultima altura, si scende finalmente verso la Piana di Metaponto: un grande incrocio \"a quadrifoglio\" (km 40) connette la SP \"ex SS 175\" con la SS 106 \"Ionica\" e poi (km 44) un incrocio canalizzato con una grande rotatoria centrale mette la strada in comunicazione con la SS407 \"Basentana\" e consente un ulteriore accesso alla SS106 \"Ionica\". \nIn questa seconda parte, la strada si sviluppa nei territori di Montescaglioso, fino al km 32, Ginosa (km 32), Bernalda (km 32-44).\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Basilicata, che ha provveduto al trasferimento dell'infrastruttura al demanio della Provincia di Matera."}
{"id": "1326218", "revid": "228587", "url": "https://it.wikipedia.org/wiki?curid=1326218", "title": "Piattaforma logistica", "text": "La piattaforma logistica \u00e8 un'area di movimentazione e stoccaggio delle merci, collocata a monte dei terminal portuali ed integrata con un sistema di trasporto intermodale. Essa \u00e8 dotata di magazzini, servizi gestionali, informativi e telematici e anche di capannoni, dove possono essere svolte attivit\u00e0 manifatturiere per trasformare i semilavorati in prodotti. Per molti versi si tratta di un ampliamento del concetto dell'interporto.\nCaratteristiche.\nLa piattaforma logistica dovrebbe essere lo strumento per razionalizzare e meglio organizzare la catena trasporto \u2013 stoccaggio \u2013 distribuzione in modo strategico, garantendo una penetrazione efficace delle merci sui mercati nazionali ed internazionali. Essa rappresenta un nodo cruciale nel sistema infrastrutturale del territorio a cui \u00e8 collegata e la sua area varia in base al volume delle merci da trattare. Due pertanto sono le funzioni cui una piattaforma logistica deve assolvere:\nPer soddisfare tali prestazioni, la piattaforma logistica \u00e8 da collocarsi in una posizione geograficamente ottimale sfruttando assi di comunicazione viario ed infrastrutture idonei e progettando l'area come un vero e proprio insediamento produttivo di qualit\u00e0 per le imprese dei diversi settori, oggi pi\u00f9 che mai nel rispetto dei criteri di eco-sostenibilit\u00e0. \nAl concetto di piattaforma logistica si associa quindi quello di logistica sostenibile.\nEsso comprende una serie di tecnologie, di procedure e d'attivit\u00e0 che hanno il fine di ridurre l'impatto ambientale dei vari anelli della catena logistica, senza penalizzare la qualit\u00e0 del servizio e la redditivit\u00e0 economica. La logistica sostenibile coinvolge diversi aspetti:\nLa realizzazione di nuove piattaforme logistiche induce la realizzazione di nuove infrastrutture che, attraverso la semplificazione, organizzazione ed implementazione anche delle esistenti creano un sistema efficiente ed efficace in grado di ridurre le emissioni nocive dovute ai mezzi di trasporto, ad un uso del territorio pi\u00f9 razionale e ad una diminuzione dell'impatto paesaggistico di strutture cos\u00ec grandi.\nUtilizzando, d'altro lato, tecnologie per il risparmio energetico come: pannelli solari e generatori fotovoltaici, sistemi di riciclaggio e recupero delle acque e la piantumazione intensiva \u00e8 possibile diminuire i consumi energetici degli impianti produttivi e di trasformazione dei semi-lavorati."}
{"id": "1326221", "revid": "2184720", "url": "https://it.wikipedia.org/wiki?curid=1326221", "title": "9/NOV/2001", "text": "9/NOV/2001 \u00e8 il settimo album di Biagio Antonacci. Il titolo si riferisce anche al giorno del compleanno del cantautore, che coincide con l'uscita di questo suo nuovo lavoro su etichetta Universal.\nDescrizione.\nCompletamente scritto dal solo Antonacci e prodotto da Biagio con Stefano De Maio, l'album \u00e8 stato lanciato dal singolo \"Ritorno ad amare\" (che ha raggiunto la prima posizione in radio), seguito da \"Che differenza c'\u00e8\" e \"Solo due parole\". Contrariamente all'album che lo precede, \"9 novembre 2001\" ha un aspetto pi\u00f9 intimista ed \u00e8 caratterizzato da melodie pi\u00f9 soffuse e malinconiche e da testi che analizzano il mondo maschile e quello femminile nella realt\u00e0 quotidiana. Il cantautore sembra volersi soffermare in particolar modo sul loro approccio all'amore nelle varie fasi e in vari momenti d'intimit\u00e0 e del rapporto di coppia.\nIn Italia debutta in classifica il 15 novembre 2001 in terza posizione e rimane in Top 20 per 19 settimane consecutive. Nella classifica diramata il 31 gennaio 2002 arriva fino alla seconda posizione e nella classifica all-time degli album italiani pi\u00f9 venduti si piazza al 113\u00ba posto. A causa delle sonorit\u00e0 meno grintose il disco non riesce a bissare il successo di pubblico del lavoro precedente, ma vince tuttavia il Premio Lunezia per il suo valore Musical-Letterario."}
{"id": "1326223", "revid": "199256", "url": "https://it.wikipedia.org/wiki?curid=1326223", "title": "Tall Blacks", "text": ""}
{"id": "1326226", "revid": "1573940", "url": "https://it.wikipedia.org/wiki?curid=1326226", "title": "Galyuu", "text": " \u00e8 il secondo album del cantante giapponese miyavi. Pubblicato dalla \"label\" indie PS Company, \u00e8 uscito il 2 dicembre 2003 nel solo Giappone, in una sola edizione ed al prezzo di 3150 \u00a5. L'album \u00e8 stato successivamente ristampato con una copertina diversa.\nTracce.\nTutti i brani sono testo e musica di miyavi.\nDopo il titolo \u00e8 indicata fra parentesi \"()\" la grafia originale del titolo, eventuali note sono riportate dopo il punto e virgola \";\"."}
{"id": "1326230", "revid": "125873263", "url": "https://it.wikipedia.org/wiki?curid=1326230", "title": "L'Avana", "text": "L'Avana (in spagnolo \"La Habana\", ufficialmente \"San Crist\u00f3bal de La Habana\") \u00e8 la capitale di Cuba, di cui \u00e8 anche il principale porto, il centro economico-culturale e il principale polo turistico. \u00c8 la citt\u00e0 pi\u00f9 popolata del paese, con una popolazione di abitanti secondo dati del 2012, e la pi\u00f9 popolata dei Caraibi. Come capitale di Cuba, la citt\u00e0 \u00e8 la sede ufficiale degli organi superiori dello Stato e del Governo cubano, di tutti gli organismi centrali e di quasi la totalit\u00e0 delle imprese e associazioni in ambito nazionale.\nFondata nel 1514 dal conquistador Diego Vel\u00e1zquez de Cu\u00e9llar, con il nome di \"Villa di San Crist\u00f3bal de La Habana\", fu una delle prime sette cittadine fondate dagli spagnoli nell'isola. Grazie alla sua posizione privilegiata rispetto alle coste del Mar dei Caraibi, e per le caratteristiche della sua baia, l'allora villa si convert\u00ec in un importante centro commerciale, e per questo fu attaccata da pirati e corsari, con lo scopo di saccheggiarla, durante i primi anni del XVI secolo. Nel 1561 la Corona spagnola dispose che la villa fosse il luogo di attracco delle navi spagnole provenienti dalle colonie americane prima di attraversare l'oceano (Flotta spagnola del tesoro) e quindi furono costruite, per la sua protezione, difese militari all'entrata della baia dell'Avana e in altri luoghi strategici, convertendo la citt\u00e0 in una delle pi\u00f9 difese del Nuovo Mondo.\nNel 1563 il governatore di Cuba trasfer\u00ec all'Avana la sua residenza ufficiale da Santiago di Cuba, sede fino ad allora del governo dell'isola, e ventinove anni dopo, il 20 di dicembre del 1592, Filippo II di Spagna confer\u00ec alla villa il titolo di \"citt\u00e0\". Nel 1665 le venne concesso il diritto di mostrare il suo proprio scudo, nel quale erano rappresentate le tre fortezze (la \"Real Fuerza\", \"El Morro\" e \"La Punta\") che difendevano la citt\u00e0.\nIl suo patrimonio storico, architettonico e culturale, espresso dalla fusione tra europei, africani e aborigeni all'inizio, accanto ad altri componenti etnici e culturali pi\u00f9 contemporanei, hanno convertito la citt\u00e0 in un importante sito turistico. Il suo centro storico, dichiarato Patrimonio dell'umanit\u00e0 dall'Unesco nel 1982, \u00e8 uno dei meglio conservati dell'America Latina. Tra i suoi monumenti pi\u00f9 rappresentativi si trovano la cattedrale, la Plaza de Armas, il castello del Morro, il Museo della Rivoluzione, il Museo nazionale delle belle arti, il Gran Teatro dell'Avana, il Capitolio, la Piazza della Rivoluzione e il Malec\u00f3n, forse il simbolo pi\u00f9 riconosciuto a livello internazionale della citt\u00e0.\nGeografia fisica.\nTerritorio.\nL'Avana si trova nell'isola di Cuba, arcipelago dei Caraibi. La Provincia dell'Avana, malgrado sia una delle pi\u00f9 piccole di Cuba, \u00e8 di gran lunga la pi\u00f9 popolata. In citt\u00e0 vi sono molteplici stili architettonici, dalle case del XVII secolo alle costruzioni moderne. L'Avana \u00e8 naturalmente una delle mete pi\u00f9 importanti del turismo a Cuba e in generale di tutta l'America Latina. \u00c8 inoltre sede del governo e di molti ministeri. Le industrie dell'Avana svolgono un importante ruolo nell'economia del paese.\nNel porto dell'Avana, il pi\u00f9 importante dell'isola\nla met\u00e0 delle importazioni ed esportazioni cubane. Nella notte tra l'8 e il 9 luglio del 2005, i sobborghi orientali della citt\u00e0 furono colpiti dall'uragano Dennis. Nell'ottobre dello stesso anno, nelle zone costiere della citt\u00e0, vi furono violente inondazioni provocate dal passaggio dell'uragano Wilma.\nClima.\nIl clima dell'Avana \u00e8 tropicale, cos\u00ec come nel resto dell'isola, tuttavia in inverno riceve una maggior influenza continentale, e le temperature sono pi\u00f9 fresche. La temperatura minima record registrata \u00e8 stata di 3,7\u00a0\u00b0C nella zona dell'Aeroporto internazionale Jos\u00e9 Mart\u00ed nel gennaio 2010, mentre la temperatura pi\u00f9 alta mai registrata fu di 38,2\u00a0\u00b0C nel settembre 2015. C'\u00e8 una grande influenza oceanica sul clima a causa della Corrente del Golfo che passa al largo della costa occidentale di Cuba. Le piogge sono abbondanti in settembre e ottobre e scarse tra marzo e maggio. Gli uragani che hanno colpito l'isola sono talvolta passati anche per la citt\u00e0 e le zone circostanti, causando notevoli danni.\nNella tabella sottostante vengono elencate le temperature medie durante l'anno:\nStoria.\nDalla fondazione al XIX secolo.\nIl conquistador spagnolo Diego Vel\u00e1zquez de Cu\u00e9llar fond\u00f2 L'Avana nel 1515 sulla costa sud dell'isola, vicino all'attuale citt\u00e0 di Surgidero de Bataban\u00f3. L'Avana si trasfer\u00ec nella sua posizione attuale vicino alla Baia Carenas nel 1519. Originariamente era un importante scalo commerciale, e divenne la capitale della colonia spagnola di Cuba nel 1607, ed il pi\u00f9 importante porto di tutte le colonie spagnole nel Nuovo Mondo.\nL'Avana fu bruciata da bucanieri nel 1538, e venne saccheggiata nel 1553 e 1555. La Gran Bretagna si impossess\u00f2 della citt\u00e0 nel 1762 durante la Guerra dei sette anni, quando aprirono il porto al libero scambio, trasportandovi migliaia di africani schiavizzati. Quando la guerra fin\u00ec la scambiarono con la Florida. Dopo aver riguadagnato il controllo della citt\u00e0, gli spagnoli la resero la pi\u00f9 fortificata di tutte le Americhe.\nEt\u00e0 contemporanea.\nNegli anni venti, durante il Proibizionismo negli Stati Uniti, L'Avana divenne un luogo di vacanza molto popolare per gli statunitensi; i nightclub e le case dove si giocava d'azzardo sopravvissero all'abrogazione della legge, ma la maggior parte vennero chiusi nel 1959 dopo la rivoluzione cubana. Nella notte tra l'8 ed il 9 luglio 2005, la citt\u00e0 \u00e8 stata colpita direttamente dall'uragano Dennis. L'Avana \u00e8 stata una delle citt\u00e0 candidate per ospitare le Olimpiadi estive del 2012, assegnate a Londra, ma non \u00e8 stata inclusa nemmeno tra le cinque citt\u00e0 finaliste.\nSociet\u00e0.\nEvoluzione demografica.\nSecondo il censimento del 2002, L'Avana ha abitanti, con un'area metropolitana di circa 3 milioni di persone (che includerebbe l'intera antica provincia di L'Avana), la seconda area metropolitana pi\u00f9 popolosa dei Caraibi dopo Santo Domingo. Essa rappresenta il 19,1% della popolazione totale di Cuba. L'Avana ha ricevuto grandi ondate migratorie dalla Spagna dal XVII al XX secolo, soprattutto da Catalogna, Galizia e isole Canarie, in particolare nei primi anni del Novecento. Nel 1943 l'agglomerato urbano superava il milione di abitanti e la crescita urbana si consolid\u00f2 in un'area urbanizzata che comprende gli ex comuni dell'Avana, come Marianao, Regla, Guanabacoa, Santiago de las Vegas e Santa Maria del Rosario-Cotorro.\nLa citt\u00e0 ha una grande popolazione di immigranti interni provenienti da tutte le province del paese, in particolare dalle province orientali. Una minoranza importante sono i discendenti di cinesi, giunti con ondate migratorie del passato.\nLa popolazione dei non-cubani \u00e8 molto bassa ed \u00e8 composta soprattutto da emigranti spagnoli emigrati durante la guerra civile, e, in misura minore, dai russi emigrati durante l'era sovietica e da profughi del Sahara occidentale.\nGeografia antropica.\nSuddivisioni amministrative.\nComuni.\nPrima del 1961, L'Avana era il nome ufficiale del solo comune centrale di una area urbana che comprendeva almeno 6 comuni: L'Avana, Marianao, Regla, Guanabacoa, Santiago de las Vegas y Santa Mar\u00eda del Rosario-Cotorro. Successivamente Il territorio che occupava l'antico municipio dell'Avana (antica \"Villa di San Crist\u00f3bal de La Habana\") fu diviso in 6 comuni (Plaza de la Revoluci\u00f3n, La Habana Vieja, Centro Habana, Diez de Octubre, Cerro e Arroyo Naranjo), oltre alla zona nord dell'attuale municipio Boyeros (Altahabana). La citt\u00e0 nell'attualit\u00e0 comprende tutto il territorio provinciale, inglobando anche i territori dei 9 comuni restanti (Playa (Cuba), Marianao, La Lisa, Guanabacoa, Regla, Habana del Este, San Miguel del Padr\u00f3n, Cotorro e Boyeros), che oltre le aree propriamente urbane, include anche aree suburbane e alcune zone lim\u00edtrofe rurali, anche se, ufficialmente, tutta la popolazione viene considerata urbana.\nPrima del 1959, i quartieri delle classi sociali alte si localizzavano fondamentalmente nell'ovest (Vedado, Nuovo Vedado, Miramar (L'Avana), Havana Biltmore [rinominato Siboney], Atabey, N\u00e1utico). Successivamente la separazione tra quartieri di diverse classi sociali non fu cos\u00ec ben definita, anche se ancora oggi si possono apprezzare differenti condizioni di vita tra diversi quartieri della citt\u00e0.\nI 15 comuni in cui \u00e8 divisa L'Avana (\"Ciudad de La Habana\")\nInfrastrutture e trasporti.\nL'Avana \u00e8 servita dall'Aeroporto Internazionale Jos\u00e9 Mart\u00ed."}
{"id": "1326232", "revid": "2184720", "url": "https://it.wikipedia.org/wiki?curid=1326232", "title": "Convivendo", "text": "Convivendo \u00e8 l'ottavo album in studio del cantautore italiano Biagio Antonacci, pubblicato in due parti il 22 marzo 2004 e il 21 febbraio 2005.\nDescrizione.\nLa pubblicazione in due parti deriva come segno di protesta verso le case discografiche e gli eccessivi prezzi dei dischi, ma anche per cercare di contrastare il crescente fenomeno della pirateria.\nPer limitare i costi pur mantenendo un'alta qualit\u00e0 tecnica, l'album viene inciso nello studio di registrazione dell'abitazione del cantautore a Bologna. Con questa innovativa operazione commerciale Antonacci riesce a vendere entrambi i mini-CD che compongono l'album a prezzi relativamente bassi: \u00e8 la prima volta che un artista italiano propone un progetto sperimentale di questo genere. I due dischi vengono pubblicati a un anno di distanza l'uno dall'altro: il primo esce il 22 marzo 2004 mentre il secondo il 21 febbraio 2005. Testi e musiche sono interamente composti dall'artista milanese, che produce questo suo nuovo lavoro con Stefano De Maio su etichetta Iris.\nTracce.\n\"Convivendo - Parte I\" (2004).\nIl primo disco contiene nove tracce complessive. La prima \u00e8 una introduzione interpretata da una voce femminile che anticipa la base musicale del brano successivo, ovvero quello che d\u00e0 il titolo all'album. Il singolo di lancio \u00e8 \"Non ci facciamo compagnia\", seguito da \"Convivendo\" e \"Mio padre \u00e8 un re\". In chiusura di disco, invece, Antonacci interpreta \"Il fiume dei profumi\", canzone che aveva scritto nei primi anni novanta per Mia Martini.\nCaratterizzato da sonorit\u00e0 decisamente nuove rispetto ai precedenti lavori dell'artista, \"Convivendo - Parte I\" debutta in classifica il 25 marzo 2004 direttamente in prima posizione, dove resiste per due settimane consecutive. Resta in Top 20 per 36 settimane senza interruzioni e colleziona 88 settimane totali di presenza in classifica, con un totale di oltre 500\u00a0000 copie vendute.\n\"Convivendo - Parte II\" (2005).\nIl secondo disco contiene anch'esso nove tracce, e un'introduzione che anticipa \"Immagina\". Da qui sono stati estratti i singoli \"Sappi amore mio\" e \"Pazzo di lei\"."}
{"id": "1326234", "revid": "30610", "url": "https://it.wikipedia.org/wiki?curid=1326234", "title": "ANEK Lines", "text": ""}
{"id": "1326235", "revid": "193425", "url": "https://it.wikipedia.org/wiki?curid=1326235", "title": "AnekLines", "text": ""}
{"id": "1326236", "revid": "154639", "url": "https://it.wikipedia.org/wiki?curid=1326236", "title": "Scienza della logica", "text": "La Scienza della logica \u00e8 un'opera di Hegel, pubblicata tra il 1812 e il 1816, a cui seguir\u00e0 una seconda edizione della prima parte pubblicata postuma nel 1831. L'opera costituisce la prima parte di un progetto sistematico che prevede una \"Filosofia della natura\" e una \"Filosofia dello spirito\" come seconda e terza parte; di queste ultime due parti Hegel fornir\u00e0 una trattazione soltanto nelle tre edizioni dell\"'Enciclopedia\" del 1817, 1827 e 1830, senza pubblicarle mai come opere sistematiche a parte, come fece, invece, per la \"Scienza della logica\". \nLa \"Scienza della logica\" ha come oggetto il pensiero puro, essa \u00e8 \"la scienza dell\"'idea pura\", dell'idea nell'elemento astratto del \"pensiero\"\" (\"Enc\". 1830, \u00a7 19). \nL'opera \u00e8 divisa in due volumi, contenenti nel complesso tre libri: \nNella \"Dottrina dell'essere\" vengono trattate le categorie della qualit\u00e0, quantit\u00e0 e misura;\nnella \"Dottrina dell'essenza\" le categorie relazionali (causa-effetto, azione reciproca etc.) e modali (necessit\u00e0, possibilit\u00e0 etc.);\nnella \"Dottrina del concetto\", invece, troviamo (1) una trattazione della logica tradizionale (concetto, giudizio e sillogismo), (2) una trattazione delle categorie dell'oggettivit\u00e0 (meccanicismo, chimismo, teleologia esterna), e infine (3) la trattazione delle categorie di vita (teleologia interna), conoscere e idea assoluta (ovvero del metodo). \nLa posizione della \"Logica\" nel sistema.\nTutta la filosofia secondo Hegel ha come proprio oggetto il \"pensiero\" inteso nel senso di \"pensiero oggettivo\" (dunque non come prodotto e attivit\u00e0 cognitiva di un soggetto umano). Pensiero nel senso di razionalit\u00e0 immanente al reale, come si ricava dalla nota formulazione hegeliana secondo cui \"ci\u00f2 che \u00e8 razionale \u00e8 reale; e ci\u00f2 che \u00e8 reale \u00e8 razionale\". La massima va interpretata in un duplice senso: (1) che l'elemento razionale non \u00e8 un prodotto esclusivamente soggettivo, cognitivo, che appartiene a un soggetto umano, ma \u00e8 qualcosa che costituisce la struttura interna di tutte le cose naturali, e di ogni realt\u00e0 in generale. \u00c8 pensiero vero, razionale tutto ci\u00f2 che trova corrispondenza, conferma nella realt\u00e0; (2) che ci\u00f2 che \u00e8 reale non \u00e8 un che di estraneo e refrattario al pensiero ma, al contrario, \u00e8 qualcosa di internamente articolato da una forza attiva che \u00e8 il pensiero stesso. Tutto ci\u00f2 che esiste, esiste realmente solo se il pensiero lo pu\u00f2 pensare razionalmente.\nNello specifico la \"Logica\" \u2014 che costituisce la prima parte della filosofia (seguita dalla \"Filosofia della natura\" e dalla \"Filosofia dello spirito\") \u2014 ha come proprio oggetto di indagine il pensiero in quanto \"pensiero puro\", vale a dire prima e indipendentemente da ogni sua realizzazione nella dimensione naturale e spirituale:\"Nella logica abbiamo a che fare con il pensiero puro, ossia con le determinazioni pure del pensiero. ... Nella logica i pensieri vengono colti in modo da non avere altro contenuto che quello appartenente al pensiero stesso e prodotto da esso. Cos\u00ec i pensieri sono pensieri puri.\"\nLa \"natura\" \u00e8 il pensiero nell'elemento dell'esteriorit\u00e0; mentre lo \"spirito\" \u00e8 il pensiero che diventa autocosciente, che si sa come pensiero.\nIl rapporto con la \"Fenomenologia dello spirito\" e il nuovo progetto di sistema.\nLa Scienza della logica segna nello sviluppo della filosofia di Hegel una svolta rispetto al progetto sistematico presentato nel 1807 con la pubblicazione della \"Fenomenologia dello spirito.\" Nel 1807 Hegel presenta un progetto di \"Sistema della scienza\" con il seguente programma:\"Sistema della scienza\":\nParte I. Introduzione al \"Sistema della scienza\" (= Fenomenologia dello spirito)\nParte II. Sistema della scienza: 1 Logica; 2. Filosofia della natura; 3. Filosofia dello spirito.Con la stesura della \"Scienza della logica\", Hegel abbandona questo schema quadripartito, e comincia ad adottare uno schema tripartito, che non contempla pi\u00f9 una introduzione alla scienza, e che \u00e8 costituito esclusivamente dalle tre discipline filosofiche. La fenomenologia resta un modo per adottare il punto di vista del sapere assoluto, quindi della scienza, ma come tale (ovvero come introduzione) non appartiene al sistema della filosofia. Con questa modifica sistematica, il progetto di \"Sistema della scienza\" del 1807 viene soppiantato da quello esposto nella \"Enciclopedia\" a partire dal 1817. In quest'opera ritroveremo infatti la fenomenologia all'interno della sezione dedicata allo Spirito soggettivo insieme all'antropologia e alla psicologia.\nUna riforma della logica: la \"logica speculativa\".\nLa critica alle logiche \"formali\" e \"trascendentali\".\nLa logica hegeliana \u00e8 \"logica speculativa\", logica del concreto, che si oppone tanto alla logica formale (o logica dell'astratto come quella aristotelica ), che si limita a considerare il pensiero nella sua struttura formale, facendo astrazione da ogni contenuto e come tale non \u00e8 capace di esprimere il concreto, quanto alla logica trascendentale di impronta kantiana. Quest'ultima, pur essendo una logica non astratta ma che prende in considerazione il contenuto, tuttavia procede secondo un punto di vista unilaterale e limitato che \u00e8 quello del pensare \"intellettualistico\" e \"soggettivo\". Secondo Kant, infatti, questo modo di pensare \u00e8 attivit\u00e0 dell'intelletto (Verstand), dunque di qualcosa che si arresta a determinazioni finite, a opposizioni assolute fra determinazioni, che non \u00e8 in grado di cogliere l'unit\u00e0 di determinazioni opposte e quindi non \u00e8 in grado di cogliere il concreto, come invece \u00e8 proprio della ragione (Vernunft). Inoltre per Kant il pensare \u00e8 soggettivo nel senso che viene considerato esclusivamente come un'attivit\u00e0 del soggetto umano, finito.\nPer Hegel, al contrario, il pensare \u00e8 un che di \"oggettivo\", qualcosa che non si esaurisce nell'attivit\u00e0 del soggetto. Il pensare costituisce l'anima immanente delle cose: la realt\u00e0 \u00e8 pensiero e quindi il reale \u00e8 razionale, nel senso in cui si afferma che esistono leggi nella natura, che c'\u00e8 della ragione nel mondo, che le cose in generale obbediscono a principi e a regole.\nDalla metafisica alla logica.\nLa logica speculativa per Hegel non deve soltanto superare i limiti delle logiche formali e trascendentali, ma anche quelli della metafisica. La posizione di Hegel sulla metafisica, pur essendo ambivalente (di critica e ammirazione a un tempo), \u00e8 tutto sommato chiara: Hegel infatti sostiene che una delle colpe di Kant \u00e8 stata quella di avere privato il popolo tedesco della metafisica, ma \u00abun popolo civile senza metafisica [\u00e8] simile a un tempio riccamente ornato, ma privo di santuario\u00bb; con ci\u00f2, per\u00f2, non si deve pensare che l'operazione di Hegel sia un ritorno ingenuo alla metafisica dogmatica pre-critica: Hegel \u00e8 ben consapevole dei limiti e difetti della metafisica (come \u00e8 evidente nel paragrafo dedicato alla metafisica classica nel \"Considerazioni del pensiero sull'oggettivit\u00e0,\" in Enc. 1830). Dunque, quando Hegel scrive che\nintende dire che la Logica costituisce lo sviluppo e l'inveramento di quello che un tempo si chiamava metafisica, per cui \nHegel, come Kant sia pure in modo diverso, \u00e8 critico nei confronti della metafisica. Per Hegel infatti la metafisica presenta due grandi difetti: (1) tratta i suoi oggetti con categorie del pensare finito tipiche dell'intelletto, arrestandosi alle opposizioni fra determinazioni di pensiero; (2) \u00e8 compromessa con forme rappresentative (come Dio, l'anima etc.) e non concettuali, e dunque non possiede ancora il punto di vista della logica, che deve avere a che fare esclusivamente con determinazioni di pensiero.\nNella Critica della ragion pura Kant aveva distinto la Logica trascendentale in Analitica trascendentale, intesa come logica della verit\u00e0 e in Dialettica trascendentale, intesa come logica della parvenza: in quest'ultima aveva criticato l'io (come anima), il mondo e Dio come oggetti della metafisica razionalista wollfiana. Secondo Hegel, se Kant ha il demerito di aver privato la filosofia della metafisica (nel senso di \"metaphysica specialis\") con la sua \"Dialettica trascendentale\", gli va riconosciuto al contempo il grande merito di aver trasformato, da un altro punto di vista, la metafisica (intesa come ontologia o \"metaphysica generalis\") in logica con la sua Analitica trascendentale. La logica di Hegel, dunque, si pone come una duplice alternativa: tanto alla metafisica razionalista leibniziano-wollfiana, che Kant ha criticato nella Dialettica trascendentale\",\" quanto all'Analitica trascendentale dello stesso Kant, di cui Hegel intende superare il limite psicologistico e soggettivistico. \nIl procedere dialettico delle determinazioni logiche.\nQuindi la metafisica, nonostante le critiche di Kant, assumer\u00e0 le vesti di una vera e propria scienza.\nLa scienza della logica studia infatti la forma pura di quelle strutture costituenti l'ossatura della realt\u00e0, che nella loro esistenza materiale sono rivestite di caratteristiche sensibili accidentali, empiriche e contingenti. Per questo ad esempio il concetto ha una sua realt\u00e0 ontologica che si esprime nell'essere vivente, poich\u00e9 il procedere concettuale \u00e8 lo stesso della vita reale.\nLa logica e il procedere di una categoria in un'altra \u00e8 regolato secondo Hegel da un movimento dialettico. Tuttavia, la dialettica di Hegel \u2014 come scrive L. Lugarini \u2014 \" non soggiace allo schema tesi-antitesi-sintesi n\u00e9 ad altra intellettualistica schematizzazione\", ma \"nasce \u2014 piuttosto \u2014 per la 'negativit\u00e0' inerente al peculiare contenuto dei diversi concetti e consiste nel togliersi delle unilateralit\u00e0 che lo infirmano e nel trapassare di un determinato concetto in un altro\". Ci\u00f2 che si chiama sviluppo dialettico dunque non \u00e8 altro che l\"'Aufhebung\" (il toglimento); essa consiste nel pensare una determinazione logica al di l\u00e0 della sua indipendenza, assolutezza e immediatezza, ma nel considerarla sempre come \"momento\"\"\" di un intero, come \"un che di riflesso\". La mediazione di un contenuto logico, per\u00f2, non \u00e8 il risultato di un'operazione del filosofo, o del soggetto umano in generale, ma \u00e8 la struttura interna e immanente a ogni cosa, di cui la logica \u00e8 l'esposizione. Per fare un esempio: non \u00e8 Hegel a mediare nell'unit\u00e0 superiore del \"divenire\", le determinazioni di \"essere\" e \"nulla\", ma sono le stesse determinazioni di pensiero (le \"Denkbestimmungen\") a contenere in s\u00e9 quel riferimento ad altro, e infine all'unit\u00e0 concreta di cui sono momenti.\nIl procedere logico \u00e8 quindi composto di elementi contrapposti che si risolvono in una mediazione superiore; come nel caso dei concetti contrapposti di \"essere\" e \"nulla\" che trovano una sintesi nel \"divenire,\" oppure come nella coppia \"quantit\u00e0\"-\"qualit\u00e0\" che supera l'opposizione nel momento in cui si verificano i \"salti qualitativi\", nel senso che il sopravvenire di un incremento puramente quantitativo pu\u00f2 produrre una nuova qualit\u00e0 come accade nelle trasformazioni fisiche da uno stato liquido a uno gassoso o nei mutamenti di regime politico.\nLa scienza della logica.\n\"Dottrina dell'essere\" e la \"Dottrina dell'essenza\" costituiscono per Hegel un tutt'uno che egli chiama Logica \"oggettiva\" perch\u00e9 \u00e8 riferita alla realt\u00e0 che esiste indipendentemente dal soggetto che la pensa, mentre la terza parte, la dottrina del concetto, \u00e8 definita come logica \"soggettiva\".\nLa realt\u00e0 infatti non \u00e8 soggetta, come per Kant, all'intervento dell'intelletto, ma esiste come oggetto-essere e, nel suo aspetto pi\u00f9 intimo, come essenza. Il primo presentarsi della realt\u00e0 avviene nelle forme immediate, intuitive, della quantit\u00e0, qualit\u00e0 e misura, ma poi bisogna cogliere ci\u00f2 che \u00e8 all'origine nascosto nella realt\u00e0 dell'essere: l'essenza, che rappresenta \u00abla verit\u00e0 dell'essere\u00bb e che si contrappone antiteticamente al grado positivo dell'essere. Da questa opposizione dialettica nasce la sintesi del mondo del \"fenomeno\" (Erscheinung), della \"realt\u00e0 effettuale\" (Wirklichkeit), la realt\u00e0 del nostro vivere quotidiano.\nLa logica oggettiva rappresenta nella struttura dialettica della speculazione hegeliana il grado preparatorio che sar\u00e0 illuminato dall'avvento del \"concetto\", della logica soggettiva, cos\u00ec definita perch\u00e9 l'attivit\u00e0 del pensare e quindi la formazione del concetto esprimono la sfera essenziale del nostro agire. Il concepire \u00e8 infatti il momento in cui l'uomo si svincola dalla rappresentazione della necessit\u00e0 naturalistica dell'essere e dell'essenza e giunge alla libert\u00e0 del pensiero concettuale."}
{"id": "1326238", "revid": "599013", "url": "https://it.wikipedia.org/wiki?curid=1326238", "title": "Losers, Kings, and Things We Don't Understand", "text": "Losers, Kings and Things We Don't Understand \u00e8 il secondo album completo del gruppo ska punk statunitense Less Than Jake, pubblicato dalla No Idea Records nel 1995. L'album \u00e8 una raccolta delle pubblicazioni precedenti dei Less Than Jake, escluso l'album di debutto, \"Pezcore\". Similmente a quest'ultimo, le tracce del disco non sono perfezionate e sono di bassa qualit\u00e0 audio. L'ordine della canzoni \u00e8 diverso nella versione in vinile."}
{"id": "1326239", "revid": "110157", "url": "https://it.wikipedia.org/wiki?curid=1326239", "title": "Art Gallery of Ontario", "text": "L'Art Gallery of Ontario \u00e8 un museo di arte antica, moderna e contemporanea con sede in Dundas Street West 317, a Toronto, nell'Ontario in Canada.\nLa galleria espone opere di: Jean Arp, Edgar Degas, Max Ernst, Fernand L\u00e9ger, Henri Matisse, Joan Mir\u00f3, Ren\u00e9 Magritte, Claude Monet, Pablo Picasso, Camille Pissarro, Jackson Pollock, Alfred Sisley, Paul Klee, Andy Warhol, ecc.\nLa storia.\nQuesta galleria venne fondata nel 1900, con la denominazione di Art Museum of Toronto. Inizialmente sito in un edificio denominato \"The Grange\", venne poi ampliato una prima volta nel 1974 con la costruzione di nuove aree in un edificio adiacente; \u00e8 stato poi ristrutturato ed ulteriormente ampliato nel 2008 grazie al progetto dell'architetto Frank Gehry.\nNella collezione molte sono le opere di Tom Thomson e del Group of Seven.\nSu donazione dello scultore inglese Henry Moore la collezione si \u00e8 arricchita di molte sue opere."}
{"id": "1326246", "revid": "767487", "url": "https://it.wikipedia.org/wiki?curid=1326246", "title": "Tijs Goldschmidt", "text": "Nel quinquennio 1981-1986 \u00e8 vissuto in Tanzania, dove ha effettuato un importante studio sui ciclidi del lago Vittoria per conto dell'Universit\u00e0 di Leiden.\nEponimia.\nNel 2013 un ciclide del Lago Vittoria, \"Haplochromis goldschmidti\", \u00e8 stato battezzato in suo onore come riconoscimento per il suo lavoro."}
{"id": "1326247", "revid": "1793900", "url": "https://it.wikipedia.org/wiki?curid=1326247", "title": "Wainwright Building", "text": "The Wainwright Building \u00e8 una costruzione di St. Louis, Missouri. Costruito nel 1891 con il progetto di Dankmar Adler e Louis Sullivan considerato uno dei primi grattacieli del mondo\nSi distingue per la soppressione degli elementi orizzontali, gi\u00e0 evidente nel Marshall Field's di Richardson. \u00c8 articolato da una griglia di pilastri rivestiti di mattoni, mentre gli elementi orizzontali sono arretrati e ricoperti di terracotta, cos\u00ec da fondersi con la finestratura. I pilastri sfilavano da un terzo sbarramento di pietra di due piani e terminano bruscamente con una cornice in cotto, massiccia e decorata."}
{"id": "1326248", "revid": "486946", "url": "https://it.wikipedia.org/wiki?curid=1326248", "title": "Ripresa van Pelt", "text": ""}
{"id": "1326251", "revid": "94902", "url": "https://it.wikipedia.org/wiki?curid=1326251", "title": "Reazione polimerasica a catena", "text": ""}
{"id": "1326254", "revid": "110157", "url": "https://it.wikipedia.org/wiki?curid=1326254", "title": "Mark's Keyboard Repair", "text": "Mark's Keyboard Repair \u00e8 il primo album in studio di Money Mark."}
{"id": "1326255", "revid": "486946", "url": "https://it.wikipedia.org/wiki?curid=1326255", "title": "Pigpen", "text": ""}
{"id": "1326257", "revid": "1924342", "url": "https://it.wikipedia.org/wiki?curid=1326257", "title": "Biffy Clyro", "text": "I Biffy Clyro sono un gruppo musicale alternative rock scozzese dell'Ayrshire.\nStoria del gruppo.\nFormazione e primi anni (1995-2000).\nLa prima incarnazione di quello che sarebbero poi diventati i Biffy Clyro viene fondata nel 1995 dal quindicenne Simon Neil, che recluta per la sua band il batterista Ben Johnston e un bassista noto come Barry, iniziando a suonare sotto il nome di Screwfish. Barry viene presto rimpiazzato da James Johnston, fratello gemello di Ben, e i tre passano i tre anni successivi a provare e comporre nuove canzoni. Simon Neil ha commentato quel periodo dicendo: \u00abIn quel periodo probabilmente sembravano come qualunque altro gruppo avesse ascoltato i Nirvana. Stavamo scoprendo gli effetti di distorsione. Poi per un periodo siamo diventati leggermente pi\u00f9 punk. Credo che ci voglia un po' per capire esattamente quello che vuoi fare. All'inizio vuoi solamente somigliare ai tuoi gruppi preferiti, ma dopo un po' ti rendi conto che forse tu potresti diventare il tuo gruppo preferito\u00bb.\nIl 31 gennaio 1995 suonano il loro primo concerto sotto il nome i Skrewfish come gruppo di apertura per una band chiamata Pink Kross al Key Youth Center nell'East Kilbride. Nel 1997 il trio si trasferisce a Glasgow, dove Neil frequenta l'Universit\u00e0 di Glasgow studiando musica elettronica, mentre i gemelli si iscrivono allo Stow College, dove studiano ingegneria del suono.\nDopo aver suonato dei concerti nell'area di Glasgow e aver ricevuto reazioni positive ed entusiastiche da parte del pubblico, il gruppo viene scoperto da Dee Bahl, che diventa il loro manager. Bahl gli offre l'opportunit\u00e0 di pubblicare un singolo indipendente tramite l'etichetta discografica di Babi Yaga degli Aereogramme. \"Iname\" viene pubblicata il 28 giugno 1999; il primo passaggio in radio viene sulla Northsound Radio nel programma di Jim Gellatly. Grazie a questo primo singolo, la Electronic Honey, etichetta discografica dello Stow College, li sceglie per pubblicare un disco. \"thekidswhopoptodaywillrocktomorrow\" viene pubblicato il 13 giugno 2000; dopo averlo ascoltato, il DJ di BBC Radio Scotland Vic Galloway inizia a passare la loro musica in radio. Pochi giorni prima della pubblicazione di \"thekidswhopoptodaywillrocktomorrow\", il gruppo viene notato da un rappresentante della Beggars Banquet Records durante la loro esibizione a T in the Park sul palco delle Unsigned Bands. Poco dopo, la band firma un contratto con tale etichetta indipendente.\n\"Blackened Sky\", \"The Vertigo of Bliss\" e \"Infinity Land\" (2000-2005).\nIl 9 aprile 2001 viene pubblicato il singolo \"27\". Una canzone di \"thekidswho..\" intitolata \"Justboy\" viene poi registrata nuovamente e pubblicata come singolo il 1\u00ba ottobre 2001. Anche un altro pezzo, \"57\", viene registrato di nuovo per poi essere pubblicato come singolo il 4 febbraio 2002. L'album di debutto dei Biffy Clyro, \"Blackened Sky\", viene dunque pubblicato l'11 marzo 2001, ottenendo recensioni positive. In questo periodo il gruppo inizia un ampio tour, e il 20 marzo aprono il concerto dei Weezer alla Barrowland Ballroom di Glasgow. Il 15 luglio esce il quarto singolo dell'album, \"Joy.Discovery.Invention\", pubblicato come doppio A-side insieme a una canzone inedita intitolata \"Toys, Toys, Toys, Choke, Toys, Toys, Toys\", che poi apparir\u00e0 in \"The Vertigo of Bliss\".\nNel 2003 la band si ritira nello studio di registrazione di Linford Manor nel Great Linford, Milton Keynes, per registrare il seguito di \"Blackened Sky\". Il 24 marzo esce un nuovo singolo intitolato \"The Ideal Height\", seguito a breve da un altro singolo dal titolo \"Questions and Answers\", pubblicato il 26 maggio. Il secondo album dei Biffy Clyro, \"The Vertigo of Bliss\", viene pubblicato il 16 giugno, ottenendo recensioni positive, in particolar modo per lo stile pi\u00f9 sperimentale rispetto all'album di debutto.\nDopo essere stata in tour senza sosta per \"The Vertigo of Bliss\", la band si ritira nuovamente in studio di registrazione ai Monnow Valley Studios di Monmouth, nel Galles, per registrare il terzo album. Come per l'album precedente, anche in questo caso vengono pubblicati due singoli prima dell'uscita del disco: il 9 agosto e il 20 settembre escono rispettivamente \"Glitter and Trauma\" e \"My Recovery Injection\". Il 31 marzo viene anche pubblicato un singolo digitale dal titolo \"There's No Such Thing As A Jaggy Snake\". \"Infinity Land\", terzo album dei Biffy Clyro, viene pubblicato il 4 ottobre, seguito il 14 febbraio 2005 dal singolo \"Only One Word Comes To Mind\". Il 16 febbraio i Biffy Clyro suonano una cover dal vivo di \"Take Me Out\" dei Franz Ferdinand sulla BBC Radio 1 durante lo spettacolo radiofonico di Zane Lowe. Il progetto parallelo di Simon Neil, i Marmaduke Duke, pubblica un album nel 2005 intitolato \"The Magnificent Duke\", e Simon parte in tour per il Regno Unito insieme ai gemelli Johnston, che accompagnano la band al basso e alla batteria.\n\"Puzzle\" e il successo mainstream (2007-2009).\nNel 2006 i Biffy Clyro lasciano la Beggars Banquet e firmano un contratto con la 14th Floor Records, una ramificazione della Warner Bros. A settembre il gruppo si trasferisce in Canada per registrare il quarto album al The Warehouse Studio di Vancouver insieme a Mike Fraser, e al The Farm Studio di Gibsons, nella Columbia Britannica. Il 25 dicembre viene pubblicato come singolo digitale la canzone \"Semi-Mental\". Il 5 marzo 2007 viene pubblicata la canzone \"Saturday Superhouse\", che raggiunge il 13\u00ba posto nella Official Singles Chart, la posizione pi\u00f9 elevata raggiunta dalla band all'epoca.\n\"Puzzle\" esce a giugno, e porta i Biffy Clyro alla posizione pi\u00f9 alta mai raggiunta nella Official Albums Chart: l'album arriva alla 2\u00aa posizione nelle prime due settimane dalla pubblicazione, e viene votato come miglior album del 2007 dalle riviste musicali Kerrang! e da Rock Sound. L'album raggiunge anche la 17\u00aa posizione in Irlanda e la 39\u00aa nel mondo intero. Ottiene il disco d'oro nel Regno Unito, vendendo pi\u00f9 di 220.000 copie.\nI Biffy Clyro aprono i concerti per band come i Muse, The Who, Red Hot Chili Peppers, e The Rolling Stones, riuscendo in tal modo ad ampliare notevolmente la loro base di fan. Nel 2007 la band suona anche al Download Festival, al Glastonbury Festival, al Reading and Leeds Festival e a T in the Park. Il 25 agosto viene annunciato che \"Machines\" sarebbe stato il nuovo singolo estratto da \"Puzzle\", e viene infatti pubblicato l'8 ottobre. I Biffy Clyro aprono i concerti dei Linkin Park per il loro tour europeo in gennaio. Nel 2008 suonano con i Queens of the Stone Age per il loro tour europeo e nordamericano, e aprono il concerto dei Bon Jovi a Twickenham per il Lost Highway Tour.\n\"Only Revolutions\" (2009-2011).\nA luglio 2008 i Biffy Clyro pubblicano un nuovo singolo intitolato \"Mountains\", che raggiunge la quinta posizione nella Official Singles Chart, diventando cos\u00ec la prima canzone della band a raggiungere la top 10. Pubblicato originariamente come singolo a s\u00e9 stante, in seguito \"Mountains\" viene incluso nel nuovo album. In un'intervista con la rivista inglese NME, la band afferma di aver gi\u00e0 iniziato a lavorare sul seguito di Puzzle. Simon Neil dichiara che il nuovo album comprender\u00e0 alcuni riff molto pesanti, mentre Ben Johnston, parlando con XFM, rivela di avere gi\u00e0 pronte 16 demo. Parlando con Kerrang magazine, Neil afferma che \u00able parti soft sono pi\u00f9 soft, le parti hard sono pi\u00f9 hard..\u00bb, facendo il verso a come le band in generale tendano sempre ad etichettare i loro album in uscita come i pi\u00f9 hard e al tempo stesso i pi\u00f9 melodici della loro carriera. La band lavora di nuovo insieme al produttore di \"Puzzle\", Garth Richardson, presso gli Ocean Way studios. Un articolo di Kerrang! pubblicato a marzo 2009 afferma che i Biffy Clyro hanno in programma di entrare in studio ad aprile, e rivela il titolo provvisorio dell'album: \"Boom, Blast and Ruin\". Sul sito ufficiale della band, ogni settimana vengono rivelate una alla volta le lettere che compongono il titolo dell'album, finch\u00e9 non viene svelato il titolo completo, 'Only Revolutions'.\nAd aprile 2009, Simon Neil afferma: \"Iniziamo a registrare il 1\u00ba maggio e andremo a farlo a Los Angeles di nuovo insieme a Garth Richardson, che ha lavorato sull'ultimo album. Lo faremo agli Ocean Way Studios, dove Frank Sinatra ha registrato \"My Way\", nello stesso studio. Dovremmo aver completato tutto per agosto e dovrebbe uscire verso settembre. Beh, questo \u00e8 il programma, ma se non sar\u00e0 per allora, sicuramente sar\u00e0 prima della fine dell'anno\". Il 20 aprile 2009 i Biffy Clyro registrano una rara versione di \"Mountains\" su un balcone che affaccia sulla Reeperbahn di Amburgo per il programma musicale BalconyTV. Simon Neil dichiara \u00ab\u00e8 stata la sessione pi\u00f9 figa che abbiamo mai fatto\u00bb.\nA luglio 2009 Kerrang riporta che i Biffy Clyro stanno filmando il video per il primo singolo dell'album, \"That Golden Rule\". Il video viene girato il 1\u00ba luglio a Londra, e la band dichiara che la canzone \u00e8 \u00abcome se i Kyuss e i Tool suonassero con qualche stramboide scozzese che ci grida sopra\u00bb. \"That Golden Rule\" viene trasmessa in radio per la prima volta l'8 luglio durante la trasmissione di Zane Lowe su BBC Radio 1, durante la quale viene anche indicata come data ufficiale di uscita del singolo il 23 agosto 2009. La canzone riesce a entrare nella top 10 della Official Singles Chart. Il 26 ottobre 2009 esce il nuovo singolo \"The Captain\", pubblicato anche questa volta dopo un primo ascolto sul programma di Lowe dell'8 settembre. Viene anche confermato che la band aprir\u00e0 i concerti dei Muse per le 14 date del loro tour europeo. Il 9 novembre 2009 finalmente esce \"Only Revolutions\". La band viene inserita nella formazione del maggior festival musicale neozelandese, il Rhythm &amp; Vines, presso il Waiohika Estate Vineyard di Gisborne, che si sarebbe tenuto il 29 dicembre, ma a causa di \u00abinterventi medici minori\u00bb richiesti da 2 membri della band, la loro presenza al festival viene ritratta. Il 24 febbraio 2010 il video \"The Captain\" vince un NME Award for Best Video. Nel corso del 2010, i Biffy Clyro inoltre si esibiscono sul Main Stage a T in the Park, ai festival di Oxegen e di Reading and Leeds. Viene annunciato che saranno la band di apertura per il concerto dei Muse al Wembley Stadium dell'11 settembre, esibendosi dopo gli I Am Arrows e i White Lies.\n\"Opposites\" (2011-2014).\nIl 2 e 3 luglio 2011 i Biffy Clyro hanno aperto il concerto dei Foo Fighters al Milton Keynes Bowl in Inghilterra davanti a 130.000 fan (65.000 per ogni serata). Domenica 9 luglio 2011 sono stati gli \"headliner\" sul main stage (l'Apollo Stage) del Sonisphere Festival che si tiene alla Knebworth House. Il giorno seguente, sono stati gli \"headliner\" sul main stage (il West Stage) di Wakestock di Cardigan Bay, nel North Wales. Sempre nel 2011, i Biffy Clyro hanno aperto il concerto dei Metallica a Bangalore, in India.\nIn una recente intervista con la rivista inglese \"NME\", i Biffy Clyro hanno affermato di star lavorando su 22 tracce per il nuovo album. La band ha anche confermato le voci secondo cui il 6\u00ba album sar\u00e0 un doppio album, e hanno dichiarato di sperare di riuscire a pubblicarlo per l'estate 2012.\nSempre in un'intervista con \"NME\", la band ha svelato che i nuovi album si intitoleranno \"The Land at the End of Our Toes\" e \"The Sand at the Core of Our Bones\". Successivamente \u00e8 stato confermato che questi non saranno i nomi di due album diversi, ma saranno i nomi dei due CD che compongono il doppio album in uscita a gennaio 2013 intitolato Opposites.\nDal 17 maggio 2012 la band ha permesso ai fan di osservare il processo di registrazione dei due nuovi dischi tramite una webcam collegata a uno streaming sul loro sito ufficiale. Uscito il 28 gennaio 2013 \"Opposites\" \u00e8 il primo album della band ad aver raggiunto il N.1 nella classifica UK. La copertina \u00e8 una delle ultime opere di Storm Thorgerson, grafico inglese celebre per aver realizzato la cover di \"The dark side of the moon\" dei Pink Floyd, oltre a numerose altre copertine per Led Zeppelin, Black Sabbath e Genesis. A seguito dell'uscita di \"Opposites\" i Biffy Clyro hanno intrapreso, a marzo 2013, un tour nelle arene in Europa seguito da alcune date in USA. Il tour americano, tuttavia, si \u00e8 interrotto bruscamente il 18 aprile 2013 a causa di un problema di salute del frontman Simon Neil. Sul loro sito ufficiale, comunque, i Biffy Clyro hanno specificato che le date previste per l'estate 2013 si terranno regolarmente. In Italia hanno aperto il concerto dei Muse allo Stadio Olimpico di Torino il 29 giugno, in occasione dell'Unsustainable Tour 2013 della band guidata da Matthew Bellamy. Il 25 agosto 2013 i Biffy Clyro hanno suonato al Reading festival per la prima volta come headliner.\n\"Ellipsis\".\nNell'estate 2016 il gruppo ha pubblicato il suo settimo album in studio, intitolato \"Ellipsis\", dal quale \u00e8 stato estratto il singolo \"Re-Arrange\".\nL'esperienza \" unplugged\" e la colonna sonora \"Balance, Not Symmetry\" (2018-2019).\nNella primavera del 2018 i Biffy Clyro pubblicano il loro primo album live in versione acustica, dal titolo \"\", registrato nella prestigiosa Roundhouse di Londra l'8 novembre dell'anno precedente, sulle orme di altre rockband di fama mondiale come Nirvana, Pearl Jam e R.E.M.\nNei mesi successivi, la band suona in alcuni teatri e location \"intime\" in giro per il mondo, portando al pubblico uno spettacolo emozionante e apparentemente molto lontano dalle esibizioni adrenaliniche alle quali i loro fan sono stati abituati nel corso degli anni.\nNella primavera del 2018, i Biffy Clyro annunciano che sono al lavoro assieme al regista Jamie Adams per produrre un film accompagnato da una colonna sonora interamente originale scritta dalla band. Il film debutta all'Edinburgh Film Festival il 23 giugno 2019. L'album colonna sonora, dal titolo \"Balance, Not Symmetry\", viene pubblicato in versione digitale il 17 maggio 2019, per poi essere reso disponibile in vinile il 26 luglio. Il film annovera all'interno del proprio cast Laura Harrier, Bria Vinaite, Tasmin Egerton, Freya Mavor, Kate Dickie, Scott Miller e Lily Newmark.\nNella seconda parte del 2020 esce il nuovo singolo, dal nome Space."}
{"id": "1326258", "revid": "486946", "url": "https://it.wikipedia.org/wiki?curid=1326258", "title": "PigPen", "text": ""}
{"id": "1326259", "revid": "486946", "url": "https://it.wikipedia.org/wiki?curid=1326259", "title": "Pig Pen", "text": ""}
{"id": "1326260", "revid": "486946", "url": "https://it.wikipedia.org/wiki?curid=1326260", "title": "Pig pen", "text": ""}
{"id": "1326261", "revid": "486946", "url": "https://it.wikipedia.org/wiki?curid=1326261", "title": "Pig-pen", "text": ""}
{"id": "1326262", "revid": "38120", "url": "https://it.wikipedia.org/wiki?curid=1326262", "title": "Shere-Khan", "text": ""}
{"id": "1326266", "revid": "38120", "url": "https://it.wikipedia.org/wiki?curid=1326266", "title": "Wontolla", "text": ""}
{"id": "1326267", "revid": "38120", "url": "https://it.wikipedia.org/wiki?curid=1326267", "title": "Won tolla", "text": ""}
{"id": "1326269", "revid": "38120", "url": "https://it.wikipedia.org/wiki?curid=1326269", "title": "Won Tolla", "text": ""}
{"id": "1326272", "revid": "38120", "url": "https://it.wikipedia.org/wiki?curid=1326272", "title": "Won-Tolla", "text": ""}
{"id": "1326274", "revid": "6923", "url": "https://it.wikipedia.org/wiki?curid=1326274", "title": "Love Kit", "text": "Love Kit \u00e8 stata una piccolissima casa discografica californiana, con sede legale a Los Angeles, attiva verso la fine degli anni novanta. Ha pubblicato nel 1995 l'album di Money Mark, \"Mark's Keyboard Repair\", successivamente stampato in Inghilterra dalla pi\u00f9 quotata Mo' Wax."}
{"id": "1326276", "revid": "2138421", "url": "https://it.wikipedia.org/wiki?curid=1326276", "title": "Consorte", "text": ""}
{"id": "1326278", "revid": "729019", "url": "https://it.wikipedia.org/wiki?curid=1326278", "title": "Fabiano Fabiani", "text": "Il 10 settembre 2007 \u00e8 stato nominato consigliere d'amministrazione della RAI in rappresentanza del Ministero dell'Economia e delle Finanze, quale sostituto di Angelo Maria Petroni.\nBiografia.\nEntra in RAI nel 1955 come giornalista, a seguito di un concorso nazionale, e vi rimane per 23 anni, durante i quali \u00e8, tra l'altro, direttore del Telegiornale, direttore dei programmi culturali, responsabile del gruppo di studio per la terza rete e vice direttore generale.\nNel 1979, dopo un anno come direttore centrale all'IRI, diventa amministratore delegato della Societ\u00e0 Autostrade, incarico che manterr\u00e0 fino al 1981. In Finmeccanica dal 1981 al 1997, ne \u00e8 prima consigliere d'amministrazione e direttore generale (1981-1985), poi amministratore delegato (1985-1995), infine presidente (1995-1997).\nTra il 2000 e il 2003 \u00e8 stato amministratore delegato di Cinecitt\u00e0 Holding e tra il 2002 e il 2003 ha presieduto l'Azienda speciale Palaexpo.\n\u00c8 inoltre stato presidente dell'Acea, membro del cda di Suez Environment ed \u00e8 stato, fino alla nomina nel consiglio d'amministrazione della RAI, presidente dell'Apt (Associazione dei produttori televisivi). In occasione della sua nomina a consigliere RAI, ha annunciato di avere lasciato la presidenza dell'Apt per evitare conflitti di interessi; \u00e8 invece intenzionato a mantenere la carica all'interno dell'Acea, e a rinunciare al suo compenso di consigliere di amministrazione della Rai.\n\u00c8 protagonista di un'intercettazione della telefonata avvenuta il 12 settembre 2007 tra Silvio Berlusconi ed Agostino Sacc\u00e0 pubblicata il 27 giugno 2008 dal settimanale l'Espresso"}
{"id": "1326288", "revid": "75421", "url": "https://it.wikipedia.org/wiki?curid=1326288", "title": "Losers, Kings and Things We Don't Understand", "text": ""}
{"id": "1326290", "revid": "599013", "url": "https://it.wikipedia.org/wiki?curid=1326290", "title": "Giovanni Calabrese", "text": "\u00c8 stato uno tra i migliori singolisti italiani, vincendo otto volte il titolo nazionale relativo a questa di specialit\u00e0.\nBiografia.\nIl suo primo grande risultato internazionale arriva nel 1987 con la conquista della medaglia d'oro ai campionati mondiali nella specialit\u00e0 del doppio pesi leggeri. Due anni dopo, ai mondiali del 1989, conquista la medaglia d'argento nel 4 di coppia.\nAl campionato del mondo 1993 giunge quinto in singolo, mentre \u00e8 quarto sia nel 1994 che nel 1995. Risultati assolutamente da non sottovalutare, visto l'alto tasso tecnico della specialit\u00e0 del singolo. Nel 1997 \u00e8 di nuovo campione del mondo, nella specialit\u00e0 del 4 di coppia.\nTotalmente diverso il rapporto con le Olimpiadi, con una medaglia di bronzo conquistata a Sydney, nel 2000 in doppio con Nicola Sartori, un decimo e un diciassettesimo posto. Attualmente \u00e8 allenatore dell'ASD Canottieri Gavirate."}
{"id": "1326292", "revid": "125674274", "url": "https://it.wikipedia.org/wiki?curid=1326292", "title": "Zorro (serie televisiva 1957)", "text": "Zorro \u00e8 una serie televisiva statunitense prodotta dalla Disney e trasmessa fra il 1957 e il 1959. La serie \u00e8 basata sul noto personaggio letterario Zorro.\nPersonaggi e interpreti.\nTra gli altri attori presenti figurano Britt Lomond, Don Diamond, Tony Russo, Annette Funicello e Lee Van Cleef.\nEpisodi.\nLa prima edizione italiana, in bianco e nero, venne trasmessa dal Programma nazionale nel 1966 con il titolo \"La spada di Zorro\" all'interno del contenitore pomeridiano \"Il Club di Topolino\", nella fascia oraria riservata alle trasmissioni per ragazzi. Nel 1992 la serie \u00e8 stata restaurata, ridoppiata, sottoposta a colorazione e reintitolata \"Zorro\" e, in seguito, inclusa nel programma \"Solletico\". I doppiatori Gianfranco Bellini e Luciano De Ambrosis hanno partecipato a entrambe le edizioni di doppiaggio, ma per personaggi differenti. Dalla prima stagione hanno fatto anche due film che si chiamano \"La sfida di Zorro\", che \u00e8 composto dai primi 13 episodi della serie televisiva, e \"La rivincita di Zorro\" che parla di Zorro contro L'aquila. In questi film ci sono delle scene inedite.\nOltre alle due stagioni della serie televisiva, composte complessivamente da 78 episodi, tra il 1960 e il 1961 sono stati prodotti ulteriori quattro episodi speciali dalla durata di 60 minuti:\nTrama.\n1820. Dopo tre anni di assenza, il giovane nobile californiano don Diego de la Vega abbandona gli studi all'universit\u00e0 di Madrid e la Spagna per fare ritorno nella terra natia, Los Angeles, all'epoca piccolo villaggio del Vicereame della Nuova Spagna, a seguito delle pressioni del padre, don Alejandro, che vuole fermare la tirannia del nuovo perfido capitano Enrique Sanchez Monastario. Quest'ultimo \u00e8 un cinico ufficiale spagnolo che maltratta tanto i nobili quanto i soldati e i \"peones\". Inoltre il comandante ha pagato un avvocato corrotto, Licenciado Pi\u00f1a, per proteggerlo e mascherare il suo governo illecito. Diego ritrova a Los Angeles i suoi vecchi amici: l'anziano don Ignacio Torres, accusato ingiustamente da Monastario, padre Felipe, frate superiore del villaggio, e il paffuto sergente Demetrio Lopez Garc\u00eda. Quest'ultimo \u00e8 l'attendente del malvagio capitano ma, a differenza di Monastario, \u00e8 un uomo buono, che non condivide l'operato del proprio superiore, senza per\u00f2 potersi opporre in alcun modo.\nDon Diego si finge rassegnato alla situazione, ma escogita un piano per opporsi alle ingiustizie del crudele ufficiale, cercando di salvare don Ignacio Torres in tutti i modi. Grazie all'aiuto del servo Bernardo e del suo cavallo Tornado e usando come rifugio un vecchio passaggio segreto Diego assume l'identit\u00e0 segreta di Zorro e combatte la tirannia di Monastario. Dopo vari tentativi dell'ufficiale di catturare Torres, che ha chiesto asilo nella chiesa di padre Felipe, Zorro riuscir\u00e0 a trasportarlo sano e salvo fino a Monterey. Monastario si convince quindi che il suo problema altri non \u00e8 che Zorro e cerca di catturarlo tramite il sergente Garc\u00eda, fallendo miseramente diverse volte. Monastario si far\u00e0 quindi aiutare dallo straniero Mart\u00ecnez, che era stato arrestato per un omicidio avvenuto nella taverna. Monastario chiede al prigioniero di fingersi Zorro e commettere gravi crimini per far perdere all'eroe mascherato le simpatie del popolo. In seguito Diego temendo una possibile fuga di Martinez lo affronta riuscendo a disarmarlo, insospettendo per\u00f2 Monastario che prima spara allo straniero per impedirgli di dire la verit\u00e0, e poi inizia a riflettere su De La Vega. In seguito il malvagio capitano, analizzando con cura le apparizioni di Zorro, nota che Don Diego in tutte le occasioni era sempre in zona ma quando Zorro appariva non era mai presente e capisce che \u00e8 lui il temibile bandito. Certo della colpevolezza di De la Vega lo arresta e lo accusa. Proprio quando Diego sta per confessare appare Zorro (nientaltro che il fedele servitore con abito di Zorro) dinanzi alla locanda scagionando De la Vega e mettendo nei guai Monastario. Il vicer\u00e9, infatti, lo solleva dalla carica di capitano arrestandolo e assegna al sergente Garc\u00eda il comando provvisorio del villaggio.\nTuttavia, nel vuoto lasciato nella cittadina dal malvagio capitano, ora in prigione, emerge un'organizzazione segreta, guidata da un certo Aquila, aiutato dai pi\u00f9 insospettabili uomini di potere, come il magistrato Carlos Galindo, il proprietario terriero Est\u00e9ban Rojas, l'esattore delle tasse Morales e il nobile Barca. Rojas uccider\u00e0 il capitano Mel\u00e9ndez, inviato a sostituire Monastario e, a sua volta, il proprietario terriero viene ucciso da uno degli uomini di Galindo. In seguito Varca corrompe un messaggero del Re e Galindo ordina a due suoi uomini di portare Garc\u00eda al Passo Cahuenga, incriminandolo per aver picchiato e derubato il messaggero. All'esecuzione del sergente, Zorro interverr\u00e0 e riuscir\u00e0 a salvarlo, sventando il piano di Galindo e di Barca, mentre il messaggero viene arrestato da Garc\u00eda. All'arrivo di Morales questo metter\u00e0 una tassa troppo alta per le classi pi\u00f9 umili, che non pagheranno le tasse. Allora il potente esattore li far\u00e0 arrestare. Zorro allora, quando Morales, con alcuni suoi uomini, sta trasportando i prigionieri in una miniera a El Paso, con l'aiuto del servitore Bernardo, li arrester\u00e0 tutti mentre l'esattore verr\u00e0 picchiato dai carcerati. De La Vega condurr\u00e0 quindi nella miniera i criminali, costretti ai lavori forzati.\nIn seguito in paese inizier\u00e0 una rivolta e don Alejandro, il padre di Don Diego, si alleer\u00e0 con il magistrato, che con le sue trame e con l'aiuto di Barca vuole soffocare la rivolta nel sangue. Zorro riesce comunque a fermarlo e, dopo un combattimento, neutralizza Barca e sconfigge lo spietato Galindo.\nL'arrivo in citt\u00e0 di un nuovo comandante, il capitano Ortega, peggiorer\u00e0 le cose: questo \u00e8 infatti uno degli uomini dell'Aquila che aveva ucciso il vero Ortega prendendone il posto. Dopo vari tentativi di catturare Zorro tenta la fuga sui tetti della caserma riuscendo peraltro a smascherare il bandito salvo poi cadere nel vuoto e morire. Il nuovo capitano sar\u00e0 Arturo Toledano: il giovane ufficiale, malgrado il temperamento impetuoso, \u00e8 un uomo buono e onesto. Il capitano, assistito dal sergente Garcia, si avvicina sempre di pi\u00f9 alla misteriosa organizzazione, in cui \u00e8 coinvolta anche la sua bella moglie Raquel. Dopo varie indagini Toledano scopre le trame del magistrato Galindo e, aiutato da Zorro, ne dimostra la colpevolezza di fronte ai don durante una riunione: nello scontro che segue il magistrato Galindo e i suoi complici vengono uccisi.\nMentre il capitano riceve un ordine di provvisorio trasferimento a San Diego, sua moglie Raquel riceve gli uomini dell'Aquila Quintana, nuovo proprietario della locanda, e Fuentes e comincia a progettare con i due criminali per rovesciare il potere spagnolo.\nRaquel tenta di fare uccidere il sergente Garcia, con il pretesto di raggiungere il capitano oltre le montagne, ma il carattere superstizioso di Garcia lo fa dissuadere dall'eseguire l'operazione mortale.\nDisillusa dalla malvagit\u00e0 degli uomini dell'Aquila, Raquel tenta la fuga e viene fatta prigioniera per essere uccisa, ma viene salvata da Zorro, mentre il sergente Garcia arresta Quintana e i suoi complici. Il sergente manda quindi Raquel a San Diego dal marito, nel frattempo richiamato in madrepatria.\nDon Diego intanto, scoperto che il misterioso capo dell'organizzazione \u00e8 Don Jos\u00e8 Sebastian Varga, il nuovo \"administrado\" della California del Sud, riesce a vanificarne i piani, a farne arrestare i complici e, infine, grazie al sergente Garc\u00eda e ai lancieri, a entrare nel suo forte, riuscendo a sconfiggere e a uccidere il pericoloso politico, ormai abbandonato dai collaboratori e dagli agenti segreti stranieri che avrebbero dovuto supportarne l'opera.\nDon Diego deve trasferirsi a Monterey per concludere affari con l'amico del padre Don Gregorio Verdugo. Nella capitale californiana, Zorro si trova a dover combattere contro una pericolosa banda guidata dal servo di Verdugo, Pablo, che rapina diligenze e corrieri militari, tra cui il sergente Garc\u00eda, ora trasferito insieme al caporale Reyes a Monterey. Pablo, tuttavia, dopo i tentati rapimenti di Verdugo e della figlia di questi, Anna Maria, viene catturato proprio dal sergente Garc\u00eda.\nSuccessivamente Zorro combatte contro la tirannia del vice-governatore Rico, che opprime i \"peones\" con leggi che ne impediscono l'esercizio ambulante di vendita, al fine di aizzare contro i lancieri gli stessi contadini. Uno di questi, il giovane Joaqu\u00edn Castenada, viene accusato dal vice-governatore, che avvia un'operazione militare per catturarlo. Catturato dai lancieri, Joaqu\u00edn viene liberato da Zorro, e Rico scoperto e ucciso personalmente dal governatore.\nDon Diego deve poi fare i conti con le burle dell'amico don Ricardo Del Amo, suo rivale in amore perch\u00e9 invaghitosi di Anna Maria Verdugo, e con la superbia del capitano Del Guerro, anziano e borioso neo comandante del \"cuartel\" di Monterey. De la Vega infatti, molto innamorato della \"segnorita\" Verdugo, appare deciso ad accettare l'offerta di amnistia offertagli dal governatore, ma Don Alejandro si traveste e lo rapisce per impedirgli di dire addio a Zorro. Dopo una dura lotta Diego riesce a liberarsi e a smascherare il padre ma si convince che il popolo non pu\u00f2 fare a meno di Zorro, rinunciando quindi all'amnistia.\nRitornato a Los Angeles Zorro si trova a dover combattere l'ipocrisia dello zio, don Est\u00e9ban de la Cruz, nobile decaduto che vive di espedienti e apprendista cacciatore di dote, da sempre disprezzato da don Alejandro, e intenzionato a sposare la nobildonna Margherita. \u00c8, tuttavia, la stessa nobildonna a dissuaderlo dal matrimonio, raccontandogli di aver venduto tutti i propri beni, rivelazione che porter\u00e0 don Esteban a filarsela.\nGiunge, poi, a Los Angeles lo statunitense Joe Crane, eremita esaltato, che non tarda a cacciarsi nei guai, importunando la locandiera Carlotta e scatenando l'ira di Don Carlos Fern\u00e1ndez, deciso a uccidere \"il barbaro straniero\". Crane \u00e8 aiutato da Zorro, che riesce a farlo fuggire.\nUn giorno, durante i festeggiamenti per la festa di compleanno del sergente Garc\u00eda, giunge a Los Angeles l'emissario e \"magistrado\" del re, don Felipe Basilio, che esercita fin dall'inizio tirannicamente le proprie funzioni nella cittadina, assistito dal malvagio capitano Mendoza.\nNonostante la buona volont\u00e0 dei cittadini di Los Angeles a pagare le tasse Basilio esige, per i fondi bellici, imposte e obbligazioni sempre pi\u00f9 alte per la popolazione, presso la quale cresce un forte malcontento. Dopo diverse malefatte, risolte da Zorro, don Felipe Basilio scopre il passaggio segreto di don Diego e la sua vera identit\u00e0 ma, travestitosi da Zorro, viene ucciso per errore dal capitano Mendoza, che lo aveva scambiato per l'eroe mascherato. Su espressa richiesta di Don Alejandro, Mendoza viene poi arrestato dal sergente Garc\u00eda per omicidio premeditato e rimandato in Spagna per essere giudicato dal Re in persona.\nIn seguito don Diego si trova ad ospitare nella propria \"hacienda\" il governatore, rimasto vittima di un attentato da parte dei Rebatos, un gruppo di nobili indipendentisti, deciso a rompere ogni vincolo della California con la madrepatria, per legarsi a un'altra grande potenza capace di pagarli profumatamente per il loro servizio. Il capitano della scorta del governatore, Felipe Arrellano, nuovo comandante del \"pueblo\" di Los Angeles e probabile successore al governatorato della California, vede diminuire la sua stima presso il governatore il quale, rivelatasi l'inadeguatezza dell'ufficiale alla carica, decide di farlo ritrasferire in Spagna dopo il ritorno a Monterey. Questa decisione scatena l'odio e palesa l'ambizione e la corruzione di Arrellano, che si unisce ai Rebatos di Don Manuel Larios nell'intento di uccidere il governatore e di succedergli, cos\u00ec da poter favorire gli scopi dei Rebatos. Lo deve uccidere prima del ritorno a Monterey, perch\u00e9 se lo facesse dopo essere stato destituito il vicer\u00e9 potrebbe non scegliere lui per la successione. Gli spietati tentativi del capitano Arellano di eliminare il governatore, assalendo persino l\"'hacienda\" De La Vega, tuttavia, sono fatti fallire da Zorro, che imprigiona i Rebatos e, in un durissimo duello, uccide il capitano Arellano, eliminando il pericolo di ulteriori ritorsioni nei confronti del governatore, che il giorno dopo pu\u00f2 ripartire per Monterey con la figlia Leonar in completa sicurezza.\nDon Diego si trova, poi, in affari con un amico di don Alejandro, don Sebastian Portos, nobile che gli paga 1500 pesos. Il denaro \u00e8 affidato dai De La Vega al sergente Garc\u00eda, che viene preso di mira e rapinato da una cartomante e due suoi scagnozzi. I malviventi sono, per\u00f2, fermati in tempo da Zorro, che libera l'amico, restituendogli il maltolto.\nGiunge, poi, a Los Angeles un misterioso giovane cinese che, a causa della sua lingua, nessuno riesce a comprendere. Lo straniero viene arrestato a malincuore dal sergente Garc\u00eda obbligato, anche perch\u00e9 tenuto d'occhio dal severo \"magistrado\" Bosca, a far rispettare la dura legge riservata agli stranieri senza permesso. Nel frattempo Don Diego chiede aiuto a padre Felipe per tradurre un manoscritto del giovane straniero. Il giovane cinese viene poi consegnato dal sergente a un agente statunitense, che lo accusa di omicidio, ma intanto don Diego scopre che, in realt\u00e0, il ragazzo \u00e8 un principe cinese vittima di un rapimento, in fuga dal suo aguzzino. Zorro riesce a salvare il giovane appena in tempo.\nUn altro problema per Zorro nasce quando un nobile e una nobildonna tentano di far arrestare il fidatissimo Bernardo sulla base di una falsa accusa. Alla fine, comunque, Zorro riesce a provare la sua innocenza al processo.\nSigla.\nNelle prime trasmissioni italiane venne usata la sigla originale americana, scritta da Norman Foster e George Bruns ed eseguita dal gruppo Mellomen. Le repliche a partire dalla fine degli anni settanta inserirono una prima sigla italiana, \"Zorro\", interpretata dallo Zig zag ensemble, ispirata a quella originale nella linea melodica ma molto diversa nell'arrangiamento.\nNella nuova versione colorizzata e ridoppiata trasmessa dalla Rai a partire dagli anni '90, la sigla iniziale, intitolata \"La canzone di Zorro\", \u00e8 la versione italiana della sigla americana, cantata sulla base originale dal coro diretto da Pietro Carapellucci."}
{"id": "1326294", "revid": "1431409", "url": "https://it.wikipedia.org/wiki?curid=1326294", "title": "Juan Manuel Mata", "text": "Caratteristiche tecniche.\nMancino, ricopre il ruolo di ala sinistra o di centrocampista di fascia. \u00c8 molto agile e veloce, anche se il suo punto forte sono i passaggi negli spazi stretti. In un'intervista a \"El Pa\u00eds\", lo stesso Mata si \u00e8 cos\u00ec definito: \u00abSono un esterno o mezza punta a cui piace raddoppiare, triangolare, verticalizzare e, se possibile, segnare o fornire assist\u00bb; ha poi individuato come suoi punti deboli \u00abil colpo di testa e il tiro di destro\u00bb. \u00c8 abile anche nei calci piazzati, in particolare nell'andare in gol su punizione.\nCarriera.\nClub.\nInizi e Valencia.\nMata inizia la sua carriera nella Real Oviedo, squadra dove inizi\u00f2 la sua carriera anche il padre. Riesce subito a farsi notare con i suoi gol, la sua tecnica e la sua duttilit\u00e0. Rimane in questa squadra per 3 anni, fino a quando, quindicenne, passa nella squadra cadetti del . Qui impressiona pubblico e critica andando avanti nelle trafile giovanili della squadra madrilena, fino ad arrivare nella Juvenil C e poi nella Juvenil A. Durante la stagione 2005-2006 gioca nella Juvenil A del Real Madrid, segnando 18 gol in 322 presenze. Segn\u00f2 l'unico gol nella finale di Copa de Campeones contro il Real Valladolid. Nell'estate 2006 passa al Real Madrid Castilla.\nGrazie a una clausola contrattuale, alla fine della stagione 2006-2007 passa al Valencia. Nell'annata 2008-2009 \u00e8 titolare nel centrocampo del Valencia: totalizza 11 reti e 17 assist in campionato disputando 37 partite, tutte tranne l'ultima, persa per squalifica. Conclude la sua avventura al Valencia con 174 partite disputate e 46 gol.\nChelsea.\nNonostante il rinnovo col Valencia, il 22 agosto successivo passa a titolo definitivo al club londinese del , che lo paga 27 milioni di euro. Il 27 agosto 2011 debutta ufficialmente in Premier League contro il , siglando la rete del definitivo 3-1 dei \"Blues\" al 102'. Il 10 maggio 2012 viene premiato come giocatore dell'anno del Chelsea. Nove giorni pi\u00f9 tardi, vince con la sua squadra la Champions League ai danni del ; il suo errore ai tiri di rigore risulta ininfluente per la prima vittoria della formazione \"Blues\" nel massimo torneo continentale per club.\nL'anno successivo inizia con la guida tecnica affidata a Roberto Di Matteo che d\u00e0 fiducia schierandolo fra i titolari. A met\u00e0 stagione subentra Rafael Benitez, che gli rinnova la fiducia facendolo giocare alle spalle di Torres insieme a Oscar e Hazard. Il 15 maggio 2013, ad Amsterdam, trionfa nuovamente in Europa con il Chelsea, vincendo l'Europa League. Conclude la sua seconda annata coi \"Blues\" a quota 19 reti in 64 partite tra campionato e coppe, marcando il suo record di gol stagionali. Inoltre, risulta il miglior assist-man del campionato con 17 assist serviti ai compagni. Grazie a queste medie entra nel \"PFA Team of the Year\" insieme al compagno di squadra Eden Hazard.\nNella prima parte della stagione 2013-2014, con l'arrivo di Jos\u00e9 Mourinho sulla panchina dei \"Blues\", Mata gioca con meno regolarit\u00e0, segnando un solo gol in 17 partite.\nManchester Utd.\nIl 25 gennaio 2014 viene acquistato dal di David Moyes per circa 45 milioni di euro. Quattro giorni dopo debutta con la nuova maglia all'Old Trafford, nella vittoria per 2-0 sul servendo l'assist al compagno di squadra Ashley Young per il gol del 2-0 finale. Il 29 marzo 2014 trova il primo gol stagionale in Premier League nonch\u00e9 il primo con la nuova maglia, nella partita vinta per 4-1 in casa dell'. Il 5 aprile 2014 trova la prima doppietta con la nuova maglia nella gara vinta 0-4 sul campo del .\nLa seconda stagione coi \"Red Devils\" inizia per Mata il 16 agosto 2014, nella gara giocata in casa contro lo e persa con il punteggio di 1-2. Alla seconda giornata di campionato trova il primo gol stagionale, nella partita pareggiata 1-1 giocata sul campo del . Va ancora a segno contro il nella partita vinta 4-0 e segna anche il gol decisivo nella gara interna vinta per 1-0 contro il . Il 2 dicembre 2014 segna il gol decisivo nella gara vinta 2-1 in casa contro lo . Il 14 dicembre con il gol del 3-0 segnato nella partita vinta in casa contro il segna il 100\u00ba gol in carriera.\nIl 3 febbraio 2015 segna il gol del momentaneo 1-0, il primo della competizione con la maglia dei mancuniani, nella gara vinta 3-0 in casa contro il valida per il quarto turno di FA Cup. In occasione del big match della 30\u00aa giornata giocato in casa del Liverpool segna una doppietta grazie alla quale fissa il punteggio sullo 0-2 prima del gol della bandiera del 1-2 firmato da Sturridge. Il 12 aprile invece segna un altro gol, quello del momentaneo 3-1, nel derby di Manchester vinto con il punteggio di 4-2 per i \"Red Devils\".\nNazionale.\nNel 2006 vince il campionato europeo di categoria con la , chiudendo al secondo posto della classifica marcatori dietro al connazionale Alberto Bueno.\nViste le prestazioni offerte con l'Under-19, il 1\u00ba luglio 2007 I\u00f1aki S\u00e1ez, CT dell'Under-21, decide di convocarlo per un'amichevole contro l', insieme ad altri giovani come Roberto Soldado, Jos\u00e9 Manuel Jurado, Sergio S\u00e1nchez, Miguel Torres, Esteban Granero e Antonio Ad\u00e1n. Nell'estate dello stesso anno partecipa con l'Under-20 iberica al campionato del mondo in Canada; Mata realizza due gol, uno dei quali nei quarti di finale contro la Repubblica Ceca.\nIl 14 novembre 2008 riceve la prima convocazione in nazionale maggiore in occasione di un'amichevole con il , ma il commissario tecnico Vicente del Bosque preferisce non utilizzarlo; l'esordio ufficiale arriva quindi il 28 marzo 2009, nella gara contro la valida per la qualificazione al campionato mondiale.\nNello stesso anno, del Bosque lo include nella lista dei 23 convocati per la Confederations Cup in Sudafrica, chiusa dagli spagnoli al terzo posto. Il commissario tecnico iberico lo convoca poi l'anno seguente per il Mondiale 2010, sempre in terra sudafricana, che si conclude col primo successo delle \"Furie Rosse\". Nel 2012 del Bosque lo chiama per il campionato europeo in Polonia e Ucraina. Segna il suo unico gol del torneo nella finale giocata il 1\u00ba luglio contro l', partita vinta per 4-0 e che regala agli spagnoli il secondo titolo d'Europa consecutivo.\nDodici mesi dopo \u00e8 nella rosa della Spagna partecipante alla Confederations Cup 2013 in Brasile. Mata sigla una rete nel successo \"record\" degli iberici per 10-0 contro , conquistando poi con la nazionale la medaglia d'argento della competizione. Convocato per il , Mata va in gol nella terza partita del torneo, contro l', chiudendo le marcature nel 3-0 contro i \"Socceroos\".\nNel marzo 2019 torna in nazionale dopo pi\u00f9 di 3 anni di assenza, subentrando a Morata nella gara vinta 2-1 contro la Norvegia valida per le qualificazioni al campionato europeo 2020.\nStatistiche.\nPresenze e reti nei club.\n\"Statistiche aggiornate al 04 febbraio 2022.\"\nTra squadre di club e nazionale, Juan Mata ha disputato 711 partite ufficiali segnando 174 gol, con una media realizzativa di 0,25 gol a partita."}
{"id": "1326295", "revid": "1318658", "url": "https://it.wikipedia.org/wiki?curid=1326295", "title": "Lago di Greifen", "text": "Il lago di Greifen (tedesco:\"Greifensee\", sign. \"Lago del Grifone\") \u00e8 un piccolo lago della Svizzera che si trova a 11\u00a0km a est del Lago e della citt\u00e0 di Zurigo, da cui lo separa il Pfannestiel. \u00c8 il secondo lago del cantone di Zurigo.\nGeografia.\nIl Greifensee ha una lunghezza di 6\u00a0km e una larghezza massima di 1,6\u00a0km. La sua forma ricorda quella di un pesce, avendo al centro una larghezza di 800 m. I principali immissari sono l'Aa di Uster e l'Aabach, mentre il solo emissario \u00e8 la Glatt. Il Greifensee ha un servizio di navigazione. Il lago e le sue sponde costituiscono una riserva naturale riconosciuta dall'UNESCO, e costituiscono al tempo stesso una zona locale di svago per la conurbazione zurighese. I principali centri sulle sue sponde sono Maur, Greifensee e Niederuster.\nAttivit\u00e0 Ricreative.\nUn servizio di navigazione collega le cittadine lungo il bordo del lago: Maur, Niederuster, F\u00e4llanden, M\u00f6nchaltorf e il villaggio di Greifensee con il suo affascinante nucleo storico contenente il castello omonimo.\nIntorno al Greifensee si svolge la Greifensee-Lauf, una semi-maratona che si tiene ogni anno.\nIl Greifensee \u00e8 una popolare zona ricreativa: \u00e8 possibile andare in bicicletta e pattinare in linea sul percorso ricreativo asfaltato intorno al lago. Piste facili per escursioni a piedi seguono le sponde e passano presso il castello di Greifensee prima di entrare in una riserva naturale. Intorno l'intera circonferenza del lago e sulle rive dell'Aabach esistono sono piste ciclabili ben tenute.\nBeni Culturali.\nSituato sulla sponda vicino al villaggio di Greifensee, l'insediamento preistorico palafitticolo di Greifensee-Storen-Wildsberg fa parte dei 56 siti preistorici palafitticoli svizzeri appartenenti al sito UNESCO \"Siti palafitticoli preistorici attorno alle Alpi\". L'insediamento \u00e8 anche elencato nell'Inventario dei beni culturali svizzeri d'importanza nazionale e regionale come un \"Class object\". Dal momento che il lago \u00e8 cresciuto in superficie nel corso del tempo, le palafitte originali sono ora da quattro a sette metri sotto il livello dell'acqua, il quale si trova a 406 m s.l.m.\nNatura.\nLa sponda del lago \u00e8 sotto la protezione dell'UNESCO, e le costruzioni non sono ammesse, permettendo l'esistenza di canneti e di una ricca fauna e flora: circa 400 specie di piante nel lago e 19 specie nei suoi affluenti. Le riserve naturali sono importanti per la crescita degli uccelli , tra i quali sono presenti pi\u00f9 di 120 specie migratorie."}
{"id": "1326297", "revid": "52076", "url": "https://it.wikipedia.org/wiki?curid=1326297", "title": "Palazzo di vetro", "text": ""}
{"id": "1326299", "revid": "226458", "url": "https://it.wikipedia.org/wiki?curid=1326299", "title": "Episodi di Weeds (prima stagione)", "text": "La prima stagione della serie televisiva Weeds \u00e8 stata trasmessa in prima visione negli Stati Uniti dal 7 agosto al 10 ottobre 2005 sul canale Showtime.\nIn Italia la stagione \u00e8 stata trasmessa dal 19 ottobre al 29 novembre 2006 su Rai 2.\nNon puoi sfuggire all'orso!\nTrama.\nNancy Botwin, rimasta da poco vedova del marito Judah, per mantenere l'abituale stile di vita nella benestante comunit\u00e0 residenziale di Agrestic in cui vive con i due figli, Silas e Shane, si \u00e8 procurata un insolito mezzo di sostentamento, diventando l'insospettabile spacciatrice di erba degli affermati professionisti, che amano fumare per rilassarsi dopo le fatiche quotidiane e che preferiscono rivolgersi a lei piuttosto che a qualche inaffidabile piccolo criminale.\nQuando scopre che il \"collega\" Josh, figlio adolescente del suo commercialista e cliente affezionato Douglas Wilson, spaccia perfino ai bambini, tenta di farlo smettere, ma lui le rinfaccia la sua ipocrisia. Lei trova per\u00f2 un efficace mezzo di ricatto quando lo scopre intrattenersi in intimit\u00e0 con un vicino e minaccia di rivelare al padre la sua omosessualit\u00e0.\nIl decenne Shane, testimone dell'infarto fatale del padre durante il jogging, \u00e8 emarginato per le sue stranezze dai compagni, che lo soprannominano \"weirdo\" o \"strange Botwin\". Appassionato del programma di caccia \"Bear Hunt\" del Wilderness Channel (il cui slogan \u00e8 \u00abYou Can't Miss the Bear\u00bb), si vendica del peggior bullo ricoprendolo di pittura rosa con una pistola a vernice e finendo sospeso da scuola per questa sua bravata.\nIl quindicenne Silas frequenta ormai da tre mesi Quinn, figlia maggiore di Celia Hodes, amica/nemica di Nancy, ed entrambi pensano di essere pronti per copulare. Quinn chiede a Nancy di poterlo fare a casa sua, perch\u00e9 da lei \u00e8 impossibile, per il ferreo controllo della madre, ma Celia chiede a sua volta all'amica di prometterle di vigilare per impedire che questo accada. Non solo Nancy non pu\u00f2 evitare che i ragazzi facciano quello che desiderano, scoprendoli a fatto avvenuto nella sua camera degli ospiti, ma Quinn si vendica crudelmente del tentativo della madre di sorvegliarla con la telecamera camuffata in un orsacchiotto, gi\u00e0 usata per controllare che la figlia minore Isabelle non si abbuffasse di cibo di nascosto: quando Celia guarda il filmato, scopre che la telecamera non ha ripreso la figlia Quinn, ma suo marito Dean mentre la tradisce con l'istruttrice di tennis Helen Chin.\nTradimenti e nostalgie.\nTrama.\nA causa delle serie difficolt\u00e0 economiche, acuite dal potersi servire solo di contanti, Nancy \u00e8 costretta a lasciare in pegno alla sua fornitrice di erba, Heylia James, la sua auto e perfino l'anello matrimoniale, per ottenere abbastanza merce per rimanere a galla. Doug le consiglia di trovare un'attivit\u00e0 legittima di copertura per riciclare i profitti dello spaccio di droga.\nCelia scatena la sua vendetta nei confronti del marito infedele Dean e della figlia Quinn, che si \u00e8 presa gioco di lei nello svelarle il tradimento: al primo rasa la testa a zero durante il sonno, mentre allontana la seconda, mandandola in un collegio, in Messico. Affronta poi direttamente l'amante, Helen, con cui finisce per confidarsi e ubriacarsi insieme in un bar.\nMentre Silas soffre per l'improvviso allontanamento di Quinn, la quale per\u00f2, come Celia gli fa notare crudelmente, non era poi cos\u00ec presa da lui se non ha nemmeno tentato di contattarlo prima di doversene andar via, Shane affronta la scomparsa del padre riguardando in continuazione i video nei quali appare, come quello del suo decimo compleanno.\nConcorrenza sleale.\nTrama.\nNancy vede messa a rischio la sua unica fonte di entrate quando scopre allibita l'esistenza di una concorrenza legale, i \"pot stores\" o \"club dell'erba\", resi possibili della legge 215 che permette l'uso della marijuana per motivi medici. Quando ne visita uno, il Bodhi Sativa Club, si rende anche conto che esistono innumerevoli variet\u00e0 di erba e che Heylia, approfittando della sua inesperienza, gliene ha sempre fornita una di scarsa qualit\u00e0. Riesce a riconquistare i suoi clienti abituali offrendo loro un prodotto migliore, anche sotto forma di dolci invitanti, e garantendo, a differenza dei club, una maggior comodit\u00e0 e una totale privacy.\nLa comunit\u00e0 di Agrestic \u00e8 messa in allarme dalla presenza di un coguaro in circolazione in libert\u00e0 nelle sue strade. Quando Shane sostiene di essere riuscito a sparargli, la madre teme che abbia in realt\u00e0 colpito il gatto di un vicino e che stia sviluppando preoccupanti problemi psicologici, ma con sollievo una sera intravede in giardino la bestia selvatica, che \u00e8 effettivamente ferita sul muso.\nSilas ad una festa ci prova con la sorda Megan, che ha la fama di una molto disponibile al sesso orale. Ma lei, dopo avergli fatto calare i pantaloni, invece di praticargli una fellatio gli colora di blu l'inguine con la vernice spray che stava usando per correggere un graffito volgare su di lei.\nCelia trova le scorte segrete dei dolci che Isabelle mangia di nascosto e li sostituisce con dei lassativi, che hanno un drastico effetto nel peggior momento possibile: la ragazzina golosa se la fa addosso mentre si trova in classe, davanti a tutti i compagni. Quando Dean scopre quanto realmente successo, accusa la moglie di maltrattamento e abuso di minori; Isabel, che ha sentito tutto, si vendica della terribile umiliazione sostituendo a sua volta alla madre i suoi farmaci abituali e rendendola dolorosamente costipata per giorni.\nSorpresa.\nTrama.\nAd Agrestic arriva Andy, fratello del defunto Judah, di ritorno dall'Alaska. Era stato proprio lui a mettere in contatto Nancy con Heylia, attraverso Conrad, nipote e stretto collaboratore della donna, con cui aveva lavorato insieme in un grande magazzino, prima che entrambi fossero licenziati per aver rubato della merce. Dopo aver scoperto con sorpresa quanto sia cresciuta la nuova attivit\u00e0 della cognata, si offre di aiutarla e lei, suo malgrado, \u00e8 costretta ad accettarne la permanenza.\nShane va a scuola con una maglietta prodotta dallo zio Andy, \"Chris died for your sins\" (\"Cristo \u00e8 morto per (riscattare) i tuoi peccati\", messaggio religioso che, a causa dell'errore di stampa, Chris invece di Christ, \u00e8 diventato involontariamente satirico), che riscuote grande successo tra i compagni e consente ad Andy di venderne un po' prima di suscitare la violenta reazione oltraggiata dei genitori, che trovano quella maglietta addirittura sacrilega, mettendo cos\u00ec di nuovo nei guai il povero Shane.\nDopo il turbolento primo incontro, Silas e Megan iniziano una vera e propria relazione.\nDa un aereo cargo precipitano delle casse di bibite proprio sulla casa degli Hodes, rischiando di ucciderne gli occupanti. Ma Celia rimane indifferente al pericolo miracolosamente scampato, perch\u00e9 ha appena scoperto di avere un cancro al seno.\nCataclismi e sedativi.\nTrama.\nDopo essere stata testimone impotente ed atterrita di una sparatoria, a casa di Heylia, in cui comunque nessuno \u00e8 rimasto ferito, Nancy \u00e8 costretta a ripensare seriamente al suo attuale stile di vita, che l'avvicina pericolosamente al mondo della criminalit\u00e0.\nQuando l'inaffidabile Andy, che lei non vorrebbe coinvolgere nella sua attivit\u00e0, viene fermato in possesso di un piccolo quantitativo di erba per uso personale, non tale da farlo finire in prigione, Nancy approfitta dell'occasione per farsi spiegare da una compiacente avvocatessa cosa dica la legislazione in merito a uso, spaccio e coltivazione di marijuana.\nShane continua ad avere problemi a scuola, stavolta per aver composto un violento gangsta rap contro un compagno che lo tormenta.\nSilas, mal consigliato da un amico, decide di mettere una certa distanza da Megan, per provarci con altre ragazze, ma ha subito modo di pentirsene.\nCelia, a causa della grave malattia, rivede radicalmente la propria vita e comincia a comportarsi in modo molto distaccato rispetto a quelli che erano stati finora i suoi principali impegni e interessi, sorprendendo in negativo le amiche e in positivo la figlia Isabelle.\nAddestramento.\nTrama.\nNella panetteria che dovrebbe diventare l'attivit\u00e0 di copertura di Nancy, Celia incontra casualmente Conrad e gli chiede di uscire, riuscendo a convincere anche Nancy a concedersi di trascorrere una serata in un club insieme a loro.\nMentre Celia, animata in parte dal desiderio di vendetta nei confronti del marito traditore e in parte da quello di riaffermare la propria vitalit\u00e0 contro la malattia, d\u00e0 sfogo alla sua \"jungle fever\" facendo l'amore in auto con Conrad, Nancy fa la conoscenza dell'affascinante criminale Tusk.\nAndy, in seguito all'arresto per possesso di marijuana, \u00e8 costretto a frequentare un gruppo di disintossicazione, la cui guida \u00e8 la bella Sharon che lui, con abile inganno, prima costringe a diventare il suo \"sponsor\" e poi, offrendole delle false confidenze su di s\u00e9 e spingendola ad aprirsi a sua volta facendole rivelare che lei raggiunge l'orgasmo solo quando \u00e8 \"fatta\", riesce pure a portarsela a letto.\nLa sfaticata domestica di casa Botwin, Lupita, \u00e8 messa sull'avviso dall'amica Serena sull'insolita occupazione della padrona e, una volta perquisita l'intera casa e trovate le scorte di droga nascoste dentro dei cuscini, pu\u00f2 permettersi di chiedere un aumento, certa di non poter essere licenziata.\nSilas e Megan si riconciliano e copulano per la prima volta.\nQuando vede l'eccentrico home video girato da Shane, in cui lui interpreta un terrorista che minaccia di uccidere un ostaggio, interpretato da una spaventata compagna di gioco, Nancy capisce che il figlio minore sta cercando, a suo modo, di richiamare su di s\u00e9 l'attenzione dell'unico genitore che gli \u00e8 rimasto. Riguardando con le lacrime agli occhi un video girato insieme al defunto marito, capisce che anche lei, come Shane, non ha ancora superato quella perdita.\nMercato in crescita.\nTrama.\nAlla ricerca di uno studente che dia ripetizioni a Silas, Nancy scopre l'enorme mercato potenziale costituito dal campus del Valley State College. Cos\u00ec assume Sanjay, sia per aiutare il figlio con la scuola, sia per fargli spacciare in universit\u00e0, e lui a sua volta recluta altri studenti bisognosi di soldi facili. Ma qualcuno non \u00e8 affatto contento di questa intrusione nel proprio territorio e lo fa capire a Nancy, prima vandalizzandone l'auto a colpi di monetine, poi lasciandole pile di pennies fuori dalla porta di casa.\nCelia, in ospedale per sottoporsi ad una mastectomia, riceve la visita sgradita della madre, che si comporta nei suoi confronti esattamente nello stesso modo in cui lei (mal) tratta Isabelle. Ma la \"nuova\" Celia, migliorata dal confronto con la malattia, non \u00e8 disposta a sopportarne le continue critiche e gli aspri giudizi, quindi finisce presto per cacciarla di casa, con l'appoggio convinto di marito e figlia.\nShane finalmente si trova un nuovo amico, Max, la cui attrante madre si dimostra fin troppo disponibile a concedersi allo zio Andy, il quale, quando si rende conto che la donna \u00e8 un po' troppo violenta durante il sesso per i suoi gusti, non pu\u00f2 per\u00f2 mollarla, per non rovinare l'amicizia di Shane. Fortunatamente \u00e8 proprio lei a rompere per prima la relazione, perch\u00e9 se ne annoia presto.\nCaccia al topo.\nTrama.\nIl giorno stesso in cui viene svelata la tomba del padre Judah, Shane partecipa ad un torneo di karate e ne combina una delle sue, mordendo ad un piede il suo avversario. In questo strano modo Nancy conosce Peter Scottson, il padre del ragazzo, con il quale nasce un'immediata e reciproca sintonia, malgrado l'ostilit\u00e0 tra i loro figli.\nAndy e Doug, a casa Botwin, danno la caccia ad un topo a modo loro.\nMentre Peter, separato dalla moglie, rivela a Nancy di essere molto interessato a lei, ma di essere disposto ad attendere che sia pronta ad affrontare una nuova relazione, lei \u00e8 impegnata ad affrontare il problema costituito da Alejandro, il giocatore di baseball e spacciatore secondo cui non c'\u00e8 posto per entrambi ad Agrestic: la tensione del loro confronto sfocia inaspettatamente in un incontrollato rapporto sessuale in un vicolo.\nCon un altrettanto imprevedibile incontro carnale si conclude anche il faccia a faccia tra Celia e Dean per risolvere i loro problemi matrimoniali. Quando lei gli rivela di aver fatto sesso con un uomo di colore per vendicarsi del suo tradimento, ottiene il sorprendente effetto di riaccendere il desiderio del marito, a cui lei stessa risponde con piacere.\nRischi del mestiere.\nTrama.\nL'attivit\u00e0 di Nancy al Valley State College non \u00e8 passata inosservata, non solo ad Alejandro, che dopo il loro incontro focoso le fa regali sexy e le offre protezione, ma anche al responsabile della sicurezza, che la coglie sul fatto, proprio mentre sta rifornendo Sanjay. La guardia non l'arresta, ma le fa promettere di non spacciare pi\u00f9 nel campus e le sequestra ben quattordicimila dollari di marijuana, tutto quello che lei possiede. Quando Nancy racconta l'accaduto a Heylia e Conrad, loro le spiegano che in realt\u00e0 \u00e8 stata derubata da un altro spacciatore e ora deve ricominciare tutto da capo. L'uomo che l'ha truffata appare per\u00f2 una sera a casa sua, visibilmente vittima di un pesante pestaggio, e le restituisce spaventato quanto le aveva sottratto.\nIntanto Nancy inaugura la propria attivit\u00e0 di copertura, la panetteria (scherzosamente chiamata \"fakery\", \"fake bakery\") \"Breadsticks and Scones\", che affida al cognato Andy e a Sanjay.\nShane continua a mostrare problemi di comportamento a scuola, arrivando perfino ad accendere un fuoco in classe per dare realismo ad una dimostrazione. Nancy \u00e8 dubbiosa se seguire o meno il consiglio dello psicologo di ricorrere agli psicofarmaci. Il ragazzino \u00e8 ben disposto a provare, mentre un inaspettato parere negativo arriva da Andy, abituale consumatore di marijuana, ma paradossalmente contrario alle droghe legali.\nSilas continua a frequentare Megan e Nancy osserva con disagio e senso di inadeguatezza come il figlio si stia inserendo felicemente nella famiglia della ragazza, trovandovi anche una nuova figura paterna su cui fare affidamento.\nCelia, impegnata con la chemioterapia, viene rimpiazzata come leader dell'associazione genitori (PTA), ma non accetta lo sgarbo e reagisce con la personalit\u00e0 di un tempo, riuscendo a liberarsi in breve della sostituta e riprendendosi il ruolo che considera suo di diritto.\nIl responsabile della sicurezza va a casa di Nancy per riportarle ci\u00f2 che le aveva rubato, qualcuno lo ha picchiato e lo ha forzato a restituirle la merce.\nChi \u00e8 senza peccato....\nTrama.\nHeylia sgrida severamente Conrad per aver picchiato la guardia di sicurezza che aveva truffato Nancy. Heylia crede che Conrad l'abbia fatto solo per impressionare Nancy e che questo suo atteggiamento possa procurare loro dei problemi, quindi gli impedisce di continuare a mantenere i rapporti con Nancy.\nDopo che Heylia proibisce a Conrad di coltivare una nuova tipologia di marijuana, egli si rivolge a Nancy, proponendole di mettersi in societ\u00e0. Lei accetta e forma una squadra per lavorare a questa operazione.\nSilas, durante una discussione, rivela a Nancy che lui sa che \u00e8 una spacciatrice ed Andy le consiglia di spiegare anche a Shane che tipo di lavoro svolge, poich\u00e9 gi\u00e0 Silas \u00e8 rimasto ferito dalle bugie della madre, ma Nancy ignora il consiglio.\nAndy riesce a trovare una scappatoia per evitare di arruolarsi in Iraq: entrare in una scuola per rabbini.\nCelia scopre Isabelle ed un'altra bambina baciarsi e le manifesta la sua disapprovazione.\nVaneeta partorisce.\nNancy decide di uscire con Peter, ma dopo aver fatto sesso scopre che in realt\u00e0 lui \u00e8 un agente della narcotici."}
{"id": "1326302", "revid": "643662", "url": "https://it.wikipedia.org/wiki?curid=1326302", "title": "Juan Mata", "text": ""}
{"id": "1326307", "revid": "209113", "url": "https://it.wikipedia.org/wiki?curid=1326307", "title": "Pizzo (mafia)", "text": "Il pizzo, nel gergo della criminalit\u00e0 mafiosa italiana, \u00e8 una forma di estorsione praticata da organizzazioni criminali che consiste nel pretendere il versamento di una percentuale o di una parte dell'incasso, dei guadagni o di una quota fissa dei proventi, da parte di esercenti di attivit\u00e0 commerciali ed imprenditoriali, in cambio di una supposta \"protezione\" (termine generale identificativo di tale tipo di estorsione) dell'attivit\u00e0.\nIl termine viene utilizzato correntemente nel gergo di Cosa nostra, ma il medesimo concetto viene reso in contesti pi\u00f9 generici con il termine \"protezione\".\nEtimologia del termine.\nLa parola siciliana \"pizzu\", italianizzata come pizzo, acquista anche l'accezione di \u201ctangente estorta\u201d a partire dall'ultima met\u00e0 del XIX secolo, .\nI significati di \"pizzu\" sono diversi ma, sia questa parola che l'aggettivo \"pizzutu\", fanno riferimento \u2013 al pari dell'italiano \u2013 a \u201cqualcosa di appuntito, estremo o al confine di qualcosa\u201d; ancora oggi si usa dire \u201c\"ssa cosa \u00e8 misa 'n pizzu\"\u201d (\u201cquella cosa l\u00ec \u00e8 posta al margine\u201d). \nLa si pu\u00f2 intendere poi per riferirsi specificamente al pizzetto. \u00c8 da quest'ultimo uso che, forse, deriverebbe l'accezione mafiosa, che . Per cui si comprenderebbe perch\u00e9 il detto siciliano \u201c\"fari vagnari u pizzu\"\u201d (\u201cfare inzuppare il muso\u201d) passerebbe da spontaneo gesto di ringraziamento \u2013 emblematicamente rappresentato dall'offerta di un bicchiere di vino nel quale \"fari spunzari u pizzu\" \u2013 a \u201ccorresponsione estorta con la coartazione\u201d.\nModalit\u00e0.\nI soggetti presi di mira sono costretti al pagamento attraverso intimidazione e minaccia di danni fisici, economici ed anche morali, che vengono effettivamente cagionati in caso di mancato o ritardato pagamento, e che possono, in alcuni casi, arrivare alla distruzione fisica dell'attivit\u00e0 o addirittura all'uccisione dell'imprenditore o di uno dei suoi familiari.\nIl fenomeno \u00e8 ampiamente diffuso, e si calcola che colpisca circa 160.000 imprese con un movimento di pi\u00f9 di 10 miliardi di euro. A Palermo l'80% delle attivit\u00e0 commerciali o imprenditoriali paga il pizzo. Secondo dati della Fondazione Rocco Chinnici, in Sicilia il pizzo ha un giro d'affari che supera il miliardo di euro, pari cio\u00e8 a 1,3 punti percentuali del PIL regionale.\nTuttavia a partire dagli anni 2000 si \u00e8 rafforzato un movimento di lotta al racket, che spesso hanno dato luogo a numerose iniziative, anche di consumo critico. Basti ricordare la nascita del movimento Comitato Addiopizzo, che si batte contro questo fenomeno, oppure le altre associazioni come Federazione Antiracket Italiana, facente parte della rete di Civicrazia, e soprattutto Libera. Associazioni, nomi e numeri contro le mafie."}
{"id": "1326315", "revid": "2091899", "url": "https://it.wikipedia.org/wiki?curid=1326315", "title": "Episodi di Weeds (seconda stagione)", "text": "La seconda stagione della serie televisiva Weeds \u00e8 stata trasmessa in prima visione negli Stati Uniti dal 14 agosto al 30 ottobre 2006 sul canale Showtime.\nIn Italia la stagione \u00e8 stata trasmessa dal 14 gennaio al 25 marzo 2009 su Rai 2.\n\u00c8 ora di cambiare.\nTrama.\nDopo aver scoperto che Peter \u00e8 un agente della narcotici, Nancy non si ferma a fare colazione, ma si riveste e se ne va, interrompendo bruscamente i rapporti con lui.\nNancy rivela a Conrad di essere andata a letto con Peter e che ha scoperto che in realt\u00e0 lui \u00e8 un agente della narcotici. Spaventato dalla situazione, Conrad interrompe i rapporti lavorativi con Nancy.\nAd Andy viene assegnato un saggio come prova di ingresso per la scuola di rabbini.\nSilas e Megan hanno fatto sesso a casa Botwin e sono stati scoperti da Shane, entrato improvvisamente nella stanza del fratello. Ci\u00f2 inasprisce ulteriormente il rapporto tra Nancy e il suo figlio maggiore.\nCelia viene tamponata ad un incrocio, senza semaforo, e chiede che ne venga messo uno al consiglio comunale, ma Doug (che \u00e8 uno dei responsabili del consiglio) le respinge la richiesta. Celia decide che cambier\u00e0 le cose e che si candider\u00e0 per la carica di Doug.\nNel frattempo Sanjay, innamorato di Nancy, d\u00e0 fuoco alla pasticceria per permettere a Nancy di ottenere i soldi dell'assicurazione. Soldi che le permetteranno di dare avvio al suo progetto.\nIl paradiso dell'erba.\nTrama.\nNancy telefona a Peter per dirgli che ha intenzione di interrompere la loro relazione.\nCelia vuole iniziare la sua campagna elettorale, facendo scattare ad un fotografo professionista una foto della sua famiglia, ma suo marito e sua figlia non vogliono partecipare alla sua iniziativa. Celia si trova a dover scattare la foto da sola con il cagnolino dei vicini e, visto che nessuno della sua famiglia la supporta, chiede insistentemente a Nancy di aiutarla.\nNancy, per\u00f2, rifiuta perch\u00e9 lei, Andy e Doug devono andare ad una convention sulla marijuana, a cercare una nuova pianta da coltivare al posto della variet\u00e0 creata da Conrad, che ha ormai abbandonato il gruppo.\nQui riescono a trovare una pianta alternativa a quella di Conrad e Andy, sotto effetto di marijuana, riesce finalmente a trovare spunto per scrivere il suo saggio. Nel frattempo Conrad va a chiedere un prestito a diversi suoi amici per cercare di avviare da solo una sua attivit\u00e0, legata sempre alla coltivazione della sua nuova pianta.\nLa pianta di Nancy muore per mancanza di cure adeguate e Conrad non riesce a trovare i soldi per la sua attivit\u00e0. A questo punto si riconciliano perch\u00e9 si rendono conto di aver la necessit\u00e0 di collaborare insieme per raggiungere il loro scopo.\nMegan \u00e8 stata ammessa a Princeton, ma Silas \u00e8 scontento perch\u00e9 si rende conto che presto si dovranno separare, visto che Princeton \u00e8 lontana. Durante la discussione dice a Megan che lui non potr\u00e0 mai accedere alla prestigiosa universit\u00e0 perch\u00e9 lui non \u00e8 sordo come lei! Megan se ne va arrabbiata, perch\u00e9 Silas non capisce che \u00e8 riuscita ad entrare per il suo costante impegno nello studio. Andy suggerisce a Silas di seguire Megan a Princeton, ma quando lui glielo propone lei rifiuta.\nPeter rivela a Nancy che lui sa che \u00e8 una spacciatrice.\nCompiti a casa.\nTrama.\nNancy \u00e8 sconvolta per aver scoperto che Peter sa che \u00e8 una spacciatrice. Peter, tuttavia, dice di poter convivere con questa sua scelta di vita nonostante lui sia un agente della narcotici. Ha ideato un piano per evitare di trovarsi nella situazione di dover testimoniare contro di lei: la vuole sposare a Las vegas.\nCelia iscrive Isabelle ad un corso di ginnastica e si trova anche lei a frequentarlo e nel frattempo ha convinto Nancy ad aiutarla nella sua campagna elettorale.\nSilas e Megan fanno pace e decidono di trascorrere insieme il tempo che gli rimane fino alla partenza per Princeton, ma durante una maratona di sesso Silas decide di bucare un preservativo con un ago, all'insaputa di Megan.\nAndy, ormai ammesso alla scuola di rabbini, invita ad uscire la responsabile della scuola Yael Hoffman.\nShane inizia a scoprire il suo corpo e Nancy chiede ad Andy di spiegargli che cos'\u00e8 la masturbazione.\nNancy e la sua squadra hanno affittato una casa per poter coltivare la loro marijuana senza dare troppo nell'occhio. Durante una riunione Dean, il marito di Celia, scopre che Conrad \u00e8 andato a letto con sua moglie.\nNancy e Peter si sposano a Las Vegas senza dire niente a nessuno.\nL'installazione.\nTrama.\nDurante la campagna elettorale, Celia e Nancy scoprono che molti dei cittadini di Agrestic supportano Doug. Isabelle, mentre distribuisce i volantini con sua madre, viene notata da una talent scout che le propone di fare la modella per la sua agenzia di moda per ragazze in carne.\nDean perde il suo lavoro e colpisce finalmente Conrad.\nAndy porta con s\u00e9 Shane in un bordello. Dopo Andy esce con Yael che, per\u00f2, dice di non provare attrazione fisica per lui.\nJoseph chiama Heylia per un appuntamento.\nNancy e Peter escono insieme e vanno a sparare al poligono di tiro. Nancy e la sua squadra hanno pulito la casa e stanno finendo di installare le ultime cose, quando vengono minacciati da Aram Kashishian, che coltiva nella stessa zona. Tuttavia Nancy decide di andare avanti con il suo lavoro.\nSilas e Megan dicono a Nancy che Megan \u00e8 incinta e che vogliono tenere il bambino.\nI vicini della signora Botwin.\nTrama.\nNancy fa rifare il test di gravidanza a Megan e risulta nuovamente positivo. Ora la ragazza deve parlare ai suoi genitori della gravidanza, ma vuole farlo da sola.\nShane si vanta con i compagni della sua prima esperienza nel bordello al quale l'ha portato suo zio, ma il preside sente la conversazione e chiama Andy per ulteriori chiarimenti. Durante il colloquio Andy spiega al preside che la faccenda \u00e8 stata completamente inventata da Shane per attirare l'attenzione dei compagni.\nNancy continua a perseverare nel suo lavoro nonostante le minacce di Kashishian e decide di parlare con Peter di questa situazione.\nNancy e Celia litigano furiosamente a causa della campagna elettorale. Isabelle va a fare il provino per diventare una modella di taglie comode.\nHeylia si prepara per il suo appuntamento con Joseph e mentre Nancy \u00e8 a casa sua per ritirare la sua merce viene chiamata da Silas che \u00e8 sconvolto. Il ragazzo \u00e8 andato a casa di Megan per parlarle, perch\u00e9 ha scoperto che ha abortito senza dirgli nulla, ma sfondata una finestra e si scontra con il padre di Megan che lo colpisce.\nDurante la notte Sanjay e Andy sono alla casa/serra, quando sentono le sirene della polizia: una retata. A quel punto decidono di far sparire le piante come possono.\nLa mattina seguente Peter la chiama per dirle di accendere la tv: Nancy viene a scoprire che la sera prima c'\u00e8 stata una retata, ma le uniche case nelle quali hanno fatto irruzione sono quelle nelle quali coltivava Kashishian.\nOperazione \"giusta causa\".\nTrama.\nDopo la retata Conrad e Nancy scoprono che Andy e Sanjay si sono nascosti nella casa cercando di sbarazzarsi della marijuana. Conrad inizialmente non riesce a capire il motivo per il quale la loro casa \u00e8 stata l'unica a non essere stata controllata dalla polizia, poi si rende conto che l'unica ragione pu\u00f2 essere che Nancy ha ancora una relazione con Peter. Dopo essersi confrontato con lei scopre che in effetti le cose stanno come temeva: Nancy e Peter non solo stanno ancora insieme, ma si sono sposati per ottenere il \u201cprivilegio\u201d di non poter testimoniare l'uno contro l'altra.\nConrad, per\u00f2, \u00e8 furioso perch\u00e9 si rende conto che questo accordo pu\u00f2 salvare Nancy da eventuali accuse, ma non lui! Nancy organizza un incontro fra Conrad e Peter, a loro insaputa, perch\u00e9 si parlino e discutano della situazione.\nDopo l'aborto di Megan, Silas trascorre tutto il suo tempo in camera, isolato dalla propria famiglia, uscir\u00e0 dalla stanza solo quando Nancy gli comprer\u00e0 un'auto.\nNancy accetta e quando vanno al negozio di auto Silas le dice che lui accetta il fatto che sia una spacciatrice.\nJoseph va a casa di Heylia per cena ma ha una discussione accesa con Vaneeta per quanto riguarda le sue scelte religiose. Shane decide di frequentare i dibattiti come attivit\u00e0 facoltativa nel doposcuola perch\u00e9 gli piace Gretchen, una sua compagna di classe. Ma quando prova ad approcciarsi a lei teme i giudizi dei compagni che lo stanno guardando e le tira un calcio per poi scappare di corsa. Nel frattempo Isabelle diventa una modella di Huskaroos e decide di aprire un conto, aiutata da Doug, al quale pu\u00f2 accedere solo suo padre e non sua madre.\nTrovate le dita del piede.\nTrama.\nUn cane aggredisce Andy e gli divora due dita del piede. Questo incidente gli fornisce una valida giustificazione per non arruolarsi. Durante la convalescenza Yael va a fare visita ad Andy e copula con lui, ma non appena lui le dice che non \u00e8 pi\u00f9 obbligato a frequentare la scuola per rabbini lei si infuria e chiude la loro relazione.\n\u00c8 il giorno delle elezioni e quando Doug si reca a votare non trova il suo nome tra i candidati, perch\u00e9 Dean ha dimenticato di spedire i fogli della sua candidatura. Doug si infuria con Dean e la loro amicizia si incrina. Celia riesce quindi a vincere le elezioni nonostante il numero esiguo di voti e dice al marito che dovr\u00e0 smetterla di fumare marijuana, perch\u00e9 il suo scopo \u00e8 quello di rendere Agrestic una \u201cdrug free zone\u201d.\nShane riesce a vincere un dibattito proprio contro Gretchen, la ragazza che gli piace, usando una sola parola, lei se ne va infuriata urlandogli contro.\nSilas chiede a sua madre di poter lavorare con lei, ma lei glielo proibisce.\nConrad \u00e8 ancora dubbioso ma alla fine decide di non abbandonare Nancy.\nDrug free zone.\nTrama.\nNancy e Conrad iniziano a vendere l'erba che hanno coltivato, fino ad arrivare a farla provare a Snoop Dogg che la chiama \u201cMILF\u201d, facendo riferimento a Nancy. Da quel momento quella qualit\u00e0 di erba prende il nome di MILF.\nGli affari iniziano ad andare bene e arriva la prima busta paga per ogni membro della squadra, ma non per Andy, che secondo Nancy \u00e8 sempre in giro a perder tempo.\nNancy si dedica ad una giornata di shopping sfrenato con i suoi nuovi guadagni.\nCelia \u00e8 determinata a rendere Agrestic una drug free zone e vuole sensibilizzare i bambini delle scuole elementari su questo tema. Ma durante il suo discorso Shane l'accusa di essere un'ipocrita perch\u00e9 in passato si \u00e8 ubriacata a casa sua, a quel punto tutti i bambini iniziano a urlarle contro che \u00e8 un'ubriacona. Shane fa finalmente colpo su Gretchen.\nHeylia si reca da U-turn per cercare di capire meglio la situazione della \u201cMILF weed\u201d, la nuova erba che tutti stanno consumando e scopre che la coltivano Nancy e Conrad.\nHeylia va da Conrad e gli dice che lui e Nancy non sono pi\u00f9 i benvenuti in casa sua, nonostante Conrad cerchi di spiegarle che lui aveva proposto prima di tutti a lei di entrare in affari.\nPeter, parlando con Nancy, le rivela che Heylia \u00e8 un suo obiettivo perch\u00e9 lei la condurr\u00e0 da U-turn.\nFesta di compleanno.\nTrama.\nPeter \u00e8 a capo di una retata a casa di Heylia, ma quando la narcotici fa irruzione nella casa trova un gruppo di preghiera islamica guidato da Joseph, perch\u00e9 Nancy li ha avvisati. Heylia e Joseph interrompono la loro relazione.\nPeter si reca a casa di Nancy per confrontarsi con lei sull'accaduto e cerca di convincerla a trovarsi un altro lavoro. Conrad e Nancy installano una cassaforte, nella quale nascondere la marijuana che producono, di cui solo loro conoscono la combinazione. Celia e Doug si ubriacano e finiscono a letto insieme.\nShane inizia ad uscire con Gretchen e viene eletto portavoce della propria classe. Shane vede che Peter indossa una giacca con la scritta \u201cDEA\u201d (la sua giacca da lavoro) e rivela ad Andy e Silas che lavoro fa e che Nancy sta uscendo con lui, tutto ci\u00f2 durante una festa di compleanno in onore di Judah (loro padre).\nSilas si arrabbia perch\u00e9 sostiene che sua madre abbia gi\u00e0 superato la morte di suo padre e poi manifesta le sue preoccupazioni per il tipo di lavoro che fa, a quel punto Nancy gli confida che lei e Peter si sono sposati perch\u00e9 non potesse testimoniare contro di lei.\nUna cenetta in famiglia.\nTrama.\nHeylia, Vaneeta e Nancy si incontrano in incognito in un parco, Heylia non ha preso bene il fatto che Nancy abbia cercato di aiutarla, avvisandola della retata. Heylia cerca di persuadere Nancy ad essere accomodante nei confronti di Peter, per fare in modo che si calmino le acque e che torni tutto come prima.\nPeter viene deriso dai colleghi per la sua ultima operazione e il suo superiore gli ha detto di interrompere le indagini.\nConrad cerca di convincere Nancy ad uscire dal giro della droga, le consiglia di dire a Peter che lo ama, che smetter\u00e0 con il prossimo carico e che poi cercher\u00e0 un altro lavoro; lui, nel frattempo, se ne andr\u00e0 e sposter\u00e0 l'attivit\u00e0 da un'altra parte. Nancy \u00e8 d'accordo con quello che dice Conrad e parla a Peter delle sue intenzioni.\nNancy propone a Peter di andare a cena a casa sua quella sera per conoscere meglio la sua famiglia.\nKat, una ex ragazza di Andy, arriva dall'Alaska ad Agrestic e conosce la famiglia Botwin. La ragazza, un po' fuori di testa, ha scritto un libro nel quale viene menzionato pure Andy e vuole fargli firmare una dichiarazione per poterlo pubblicare.\nDoug e Celia continuano la loro relazione e guardano i video delle telecamere che Celia ha fatto installare in citt\u00e0 e che recentemente sono state rubate.\nDurante la cena con Peter, Silas lo punzecchia e si comporta da maleducato, fino a che Peter lo colpisce per non aver tolto i gomiti dal tavolo, come gli aveva ordinato di fare Nancy pi\u00f9 di una volta.\nPoco dopo, Nancy prova ad andare a letto con Peter nella sua stessa camera da letto, ma non ci riesce e lo manda via. Subito dopo chiama Conrad e gli dice che il suo piano non ha funzionato, che lei non ama Peter e non lo amer\u00e0 mai perch\u00e9 \u00e8 ancora innamorata di suo marito, Judah. Tuttavia, Peter ascolta tutta la conversazione da fuori casa, in auto, perch\u00e9 sta intercettando la loro telefonata."}
{"id": "1326317", "revid": "1573940", "url": "https://it.wikipedia.org/wiki?curid=1326317", "title": "Miyavizm", "text": " \u00e8 il terzo album del cantante giapponese miyavi, ed il primo registrato per una major. Pubblicato dalla label major Universal, \u00e8 uscito il 1\u00ba giugno 2005 nel solo Giappone, in due edizione ed al prezzo di 3'059 e 3'300 \u00a5.\nTracce.\nTutti i brani sono testo e musica di miyavi."}
{"id": "1326320", "revid": "76963", "url": "https://it.wikipedia.org/wiki?curid=1326320", "title": "Madeleine Ouellette-Michalska", "text": "Ha studiato nell'Universit\u00e9 de Montr\u00e9al, nell'Universit\u00e9 du Qu\u00e9bec e nell'Universit\u00e9 de Sherbrooke (dottorato) Ha lavorato come contributora per \"Perspectives\" e \"Le Devoir\"."}
{"id": "1326321", "revid": "10860504", "url": "https://it.wikipedia.org/wiki?curid=1326321", "title": "Addiopizzo", "text": ""}
{"id": "1326324", "revid": "729019", "url": "https://it.wikipedia.org/wiki?curid=1326324", "title": "Episodi di Weeds (terza stagione)", "text": "La terza stagione della serie televisiva Weeds \u00e8 stata trasmessa in prima visione negli Stati Uniti dal 13 agosto al 19 novembre 2007 sul canale Showtime.\nIn Italia la stagione \u00e8 andata in onda dal 4 ottobre al 22 novembre 2010 su Rai 4."}
{"id": "1326327", "revid": "767487", "url": "https://it.wikipedia.org/wiki?curid=1326327", "title": "Rock 'n' Roll Music", "text": "Rock 'n' Roll Music \u00e8 una raccolta di canzoni dei Beatles pubblicata nel 1976. L'album raccoglie alcune tracce dei Beatles considerate di puro rock and roll. L'album usc\u00ec il 7 giugno del 1976, e in Inghilterra i giornali supposero che potesse essere un album commemorativo del ventennale dell'incontro fra John Lennon e Paul McCartney. L'incontro, per\u00f2, \u00e8 avvenuto in realt\u00e0 nel mese di luglio del 1957.\nL'album raggiunge la seconda posizione nella Billboard 200 ed in Nuova Zelanda, la sesta in Austria, l'ottava in Norvegia e la decima in Germania Ovest.\nIl disco.\nIl titolo, \"Rock 'n' Roll Music\", riprende la canzone omonima di Chuck Berry, della quale i Beatles inseriscono una \"cover\" nel lato 2 del disco. L'album contiene infatti numerose \"cover\" di canzoni scritte dai principali cantanti rock degli anni cinquanta, fra i quali Chuck Berry, Little Richard e Larry Williams, e da alcuni brani composti da Lennon e McCartney, come \"Drive My Car\" \"Revolution\" e \"Get Back\". \"Rock 'n' Roll Music\" \u00e8 il primo album dei Beatles che contiene \"I'm Down\", precedentemente incisa come lato B del 45 giri \"Help!\".\nFormazione.\nThe Beatles\nCrediti"}
{"id": "1326337", "revid": "1717538", "url": "https://it.wikipedia.org/wiki?curid=1326337", "title": "Enrico Persico", "text": "Fu tra i primi teorici a diffondere la meccanica quantistica in Italia, scrivendo uno dei primi manuali sull'argomento. Ha inoltre dato contributi in fisica teorica, fisica matematica, spettroscopia, fisica atomica e fisica delle macchine acceleratrici.\nBiografia.\nFiglio unico di Gennaro e Rosa Massaruti, entrambi di origini napoletane, si iscrisse al Liceo classico Umberto I di Roma, dove conobbe Enrico Fermi, con cui rimarr\u00e0 in amicizia fino alla prematura scomparsa di quest'ultimo. Entrambi, sotto la guida del loro comune insegnante di fisica Filippo Eredia, svilupparono la passione per le scienze esatte e naturali. \nIn amicizia anche con Edoardo Amaldi, Franco Rasetti ed Emilio Segr\u00e8, dopo il diploma Fermi entr\u00f2 alla Normale di Pisa mentre Persico si iscrisse all'Universit\u00e0 di Roma. Durante questi anni universitari, i due intrattennero una fitta corrispondenza epistolare su numerosi aspetti e diverse questioni della fisica, molto importante dal punto di vista storico ed ora conservata presso la Domus Galileiana di Pisa. Persico si laure\u00f2 nel 1921 sotto la guida di Orso Mario Corbino, di cui divenne subito dopo assistente all'Istituto di Fisica, rimanendovi fino al 1927. Nel 1924 aveva conseguito la libera docenza in fisica sperimentale e l'anno successivo pass\u00f2 alcuni anni in Inghilterra, dove conobbe Arthur Eddington e Paul Dirac. \nNel periodo di assistentato romano, oltre ad occuparsi della nuova fisica atomica, Persico svolse attivit\u00e0 didattica e di ricerca anche presso l'Osservatorio astronomico del Campidoglio, diretto da Alfonso Di Legge, compiendo studi e ricerche in relativit\u00e0, astronomia, astrofisica.\nAssieme a Fermi e Aldo Pontremoli, nel 1926 vinse, collocandosi al secondo posto dopo Fermi (che ebbe la cattedra a Roma) e prima di Pontremoli (che and\u00f2 a Milano), il primo concorso per l'insegnamento della Fisica Teorica bandito in Italia e voluto da Orso Mario Corbino, ottenendo la cattedra all'Universit\u00e0 di Firenze a soli 26 anni.\nAll'Istituto di Fisica di Arcetri, diretto da Antonio Garbasso, oltre a continuare negli studi e nelle ricerche in fisica atomica, ebbe un ruolo di primo piano nel creare una scuola di fisica in cui si formarono diversi fisici dell'epoca, fra cui Bruno Rossi, Gilberto Bernardini, Giuseppe Occhialini, Giulio Racah, Daria Bocciarelli e Lorenzo Emo Capodilista. In particolare, Persico tenne dei corsi di fisica teorica sulla nuova meccanica quantistica, dalle cui note di lezione, compilate a partire dal 1927, rediger\u00e0 uno dei primi trattati sull'argomento, dal titolo \"Fondamenti della meccanica atomica\", pubblicato dalla Zanichelli nel 1936 e ben noto anche all'estero. A Firenze, Persico tenne vari insegnamenti fra cui fisica teorica, fisica medica, meccanica razionale, geofisica e fisica matematica. \nNel 1929, per la tragica morte di Pontremoli, gli fu offerta la cattedra di fisica teorica dell'Universit\u00e0 di Milano, che non accett\u00f2, optando, l'anno successivo, per la stessa cattedra dell'Universit\u00e0 di Torino, per volere di Francesco Giacomo Tricomi, rimanendovi fino al 1947. Come a Firenze, anche qui a Torino, oltre alla ricerca in fisica atomica e nucleare e meccanica quantistica, si premur\u00f2 alla formazione degli allievi, fra cui ricordiamo Ugo Fano, Gian Carlo Wick, Nicol\u00f2 Dallaporta, Luigi Radicati di Brozolo, Marcello Cini, Renato Malvano e Augusto Gamba. A Torino, promosse anche studi e ricerche di epistemologia e storia della scienza, studi che sfociarono nell'esperienza del Centro di Studi Metodologici, secondo il quale la metodologia della scienza doveva essere svolta dagli scienziati stessi e non dai filosofi. Persico porta nella discussione metodologica il suo contributo come scienziato attivo che ha meditato sui problemi della fisica moderna e sui fondamenti del metodo scientifico. \nScoraggiato dalle rovine lasciate dal conflitto, decise, nel 1947 di trasferirsi all'Istituto di Fisica di Laval in Qu\u00e9bec, alla cattedra lasciata dal suo amico Franco Rasetti (trasferitosi negli USA), dove rimase fino al 1950. Qui diresse l'Istituto di Fisica e comp\u00ec prevalentemente ricerche spettroscopiche. L'anno successivo, per\u00f2, rientr\u00f2 in Italia, all'Universit\u00e0 di Roma, dove ricopr\u00ec le cattedre di Fisica Superiore, di Fisica Matematica (con assistente Tino Zeuli) e di Fisica Teorica.\nA Roma, si dedic\u00f2 soprattutto alla nuova fisica delle particelle e le macchine acceleratrici, alcune delle quali in costruzione presso l'INFN curandone gli aspetti sia teorici (dal punto di vista didattico, tenendo i primi corsi sull'argomento) che tecnico-sperimentali. Alla Scuola di perfezionamento in fisica nucleare istituita dall'INFN, in cui insegner\u00e0 dal 1954 in poi, si formeranno numerosi futuri fisici sperimentali che svolgeranno un ruolo fondamentale nella fisica delle alte energie. Si occup\u00f2 anche di fisica dei plasmi e di fisica dei reattori nucleari. \nTuttavia, non tralasci\u00f2 mai la cura della didattica universitaria della fisica e delle scienze, scrivendo degli apprezzati testi universitari e divulgativi. \nEra, tra l'altro, socio dell'Accademia delle Scienze di Torino e dell'Accademia Nazionale dei Lincei che, per onorarne la memoria, ogni anno bandisce delle borse di studio in suo nome.\nSi spense a Roma, il 17 giugno 1969."}
{"id": "1326338", "revid": "10860268", "url": "https://it.wikipedia.org/wiki?curid=1326338", "title": "Aleksand\u0103r Nevski", "text": ""}
{"id": "1326341", "revid": "745179", "url": "https://it.wikipedia.org/wiki?curid=1326341", "title": "Salzius", "text": ""}
{"id": "1326352", "revid": "767487", "url": "https://it.wikipedia.org/wiki?curid=1326352", "title": "Malvina Polo", "text": ""}
{"id": "1326353", "revid": "45927", "url": "https://it.wikipedia.org/wiki?curid=1326353", "title": "Kafkiano", "text": ""}
{"id": "1326355", "revid": "159341", "url": "https://it.wikipedia.org/wiki?curid=1326355", "title": "Lombo", "text": "Il lombo o lombata \u00e8 un taglio di carne ricavato dal quarto posteriore del bue o vitello, in questo secondo caso viene chiamata generalmente lombatina. Comprende anche una parte di osso e, in genere, una piccola porzione di filetto.\nProbabilmente il taglio migliore per fare la classica bistecca alla fiorentina, si cucina alla griglia o in padella con burro o con olio. \u00c8 inoltre il taglio utilizzato per la preparazione del ripieno dei tortellini.\nLombata \u00e8 anche il nome dato all'analogo taglio di carne del suino."}
{"id": "1326358", "revid": "91533", "url": "https://it.wikipedia.org/wiki?curid=1326358", "title": "Gian Carlo Wick", "text": "Biografia.\nWick nacque in una famiglia appartenente alla borghesia intellettuale torinese. Infatti, i genitori erano due docenti di scuola media superiore: il padre, Federico Carlo, insegnava lettere classiche, mentre la madre, Barbara Allason, insegnava letteratura tedesca e fu anche scrittrice, giornalista e successivamente una figura di spicco dell'antifascismo cittadino. Studi\u00f2 con Enrico Fermi. Wick fu docente a Palermo e Roma alla cattedra di fisica teorica. Tra i suoi allievi ricordiamo Giulio Cortini che fece la tesi di laurea con lui nel 1942 dopo aver seguito il suo corso in cui trattava numerosi problemi emergenti di meccanica quantistica.\nNegli anni 1935-38 \u00e8 stato anche redattore dell'Enciclopedia Italiana. Con le sue prime ricerche si \u00e8 occupato di numerosi problemi di meccanica quantistica, di spettroscopia e di fisica nucleare, in particolare di fisica del neutrone. Ha portato avanti importanti ricerche sulla radiazione cosmica, sulle particelle elementari e sull'elettrodinamica quantistica.\nLa rotazione di Wick e il teorema di Wick sono idee centrali nella teoria quantistica dei campi. Nel 1967, ricevette il premio Heinemann dalla American Physical Society. Wick fu membro dell'Accademia dei Lincei dal 5 settembre 1975 e dell'Accademia delle Scienze di Torino dall'11 aprile 1984.\nDopo la guerra lasci\u00f2 l'Italia.\nIn tarda et\u00e0 torn\u00f2 in Italia. Tra 1977 e 1984 fu alla Scuola normale superiore di Pisa. Mor\u00ec nel 1992 ed \u00e8 sepolto nel cimitero di Pecetto Torinese.\nContributi scientifici.\nNel gruppo di Enrico Fermi a Roma, Wick ha calcolato il momento magnetico della molecola di idrogeno applicando metodi tratti dalla teoria dei gruppi. Ha esteso la teoria di Fermi sul decadimento beta all'emissione di positroni e alla cattura elettronica e ha spiegato la relazione tra il raggio di interazione di una forza e la massa della corrispondente particella mediatrice. Lavor\u00f2 anche al rallentamento dei neutroni nella materia, e si un\u00ec a un gruppo di fisici italiani guidati da Gilberto Bernardini che fece la prima misurazione della vita del muone.\nMentre negli Stati Uniti, Wick apport\u00f2 contributi fondamentali alla teoria quantistica dei campi, come il teorema di Wick nel 1950, che mostrava come esprimere calcoli nella teoria dei campi quantistici in termini di prodotti normalmente ordinati e quindi derivare il diagramma di Feynman. Ha anche introdotto la rotazione di Wick, in cui i calcoli sono analiticamente prolungati dallo spazio di Minkowski allo spazio euclideo quadridimensionale usando un cambio di coordinate al tempo immaginario. Inoltre, ha sviluppato la formulazione di elicit\u00e0 per collisioni tra particelle con spin arbitrario, lavorato con Geoffrey Chew sull'approssimazione all'impulso e contribuito alla teoria del mesone, i principi di simmetria in fisica e la struttura del vuoto della teoria dei campi quantici.\nOpere.\nTra le sue pubblicazioni ricordiamo:"}
{"id": "1326359", "revid": "767487", "url": "https://it.wikipedia.org/wiki?curid=1326359", "title": "Beneath Still Waters - Dal profondo delle tenebre", "text": "Beneath Still Waters - Dal profondo delle tenebre (Beneath Still Waters) \u00e8 un film del 2005 diretto da Brian Yuzna.\nTrama.\nDue bambini vanno a giocare, ma un demone apre la testa ad uno e l'altro scappa.\nQuarant'anni dopo il demone si trova nelle acque e il sopravvissuto, ormai cresciuto, viene protetto da alcuni ragazzi."}
{"id": "1326361", "revid": "1226", "url": "https://it.wikipedia.org/wiki?curid=1326361", "title": "Astounding Magazine", "text": ""}
{"id": "1326363", "revid": "124320048", "url": "https://it.wikipedia.org/wiki?curid=1326363", "title": "Andrea De Rosa (regista)", "text": "Biografia.\nDopo il debutto con \"Idomeneo\" di Mozart, nell\u2019opera spazia dal Novecento (con opere di Britten, Maderna, Sch\u00f6nberg, Hindemith, Azio Corghi) al melodramma ottocentesco (con numerosi titoli di Verdi, Bellini, Donizetti) fino al primo novecento di Puccini e Granados. Le sue produzioni sono state rappresentate in Teatri quali l\u2019Opera di Roma, il Teatro del maggio fiorentino, il Regio di Torino, La Fenice di Venezia, il San Carlo di Napoli, il Teatro Real di Madrid, il Mariinsky di San Pietroburgo, il Municipal di Sao Paolo, il Sao Carlos di Lisbona, la Royal Opera di Copenaghen, il Festival di Pentecoste di Salisburgo, collaborando con i maggiori direttori d\u2019orchestra tra i quali Riccardo Muti, Valery Gergiev, Myung Wung Chung.\nNegli ultimi anni ha lavorato spesso al teatro Mariinsky di San Pietroburgo dove, dopo il grande successo riscosso dapprima con la sua produzione veneziana di \"Simon Boccanegra\" e il \"Falstaff\" inaugurale del \"Festival delle notti bianche\", nel 2019 ha creato una nuova produzione di \"Lucia di Lammermoor\".\nNelle sue produzioni in prosa mette in scena titoli come: \"Le Troiane\" e \"Le Baccanti\" di Euripide, \"Il decimo anno\" da Euripide ed Eschilo, \"Elettra\" di Hugo von Hofmannsthal, \"Maria Stuart\" di Friederich Schiller, \"Molly Sweeney\" di Brian Friel, \"La Tempesta\" e \"Macbeth\" di Shakespeare, \"Manfred\" di Byron (con le musiche di Schumann dirette da Gianandrea Noseda), \"Fedra\" di Seneca. A questi titoli affianca un lavoro caratterizzato da un pi\u00f9 spiccato senso di ricerca teatrale/filosofica: \"Encomio di Elena\" da Gorgia da Lentini, \"Tutto ci\u00f2 che \u00e8 grande \u00e8 nella Tempesta\" (su Martin Heidegger), Studio sul \"Simposio\" di Platone, fino ai pi\u00f9 recenti \"Autobiografia erotica\" di Domenico Starnone, \"Giulio Cesare (uccidere il tiranno)\" di Fabrizio Sinisi da Shakespeare e \"E pecch\u00e8, e pecch\u00e8 e pecch\u00e8?\" \"Pulcinella in purgatorio\" di Linda Dalisi e \"Satyricon\" di Francesco Piccolo ispirato a Petronio.\nDal 2008 al 2011 \u00e8 stato direttore del Teatro Stabile di Napoli, dal dicembre 2021 \u00e8 direttore della Fondazione Teatro Piemonte Europa di Torino."}
{"id": "1326370", "revid": "10860670", "url": "https://it.wikipedia.org/wiki?curid=1326370", "title": "Hard blues", "text": ""}
{"id": "1326371", "revid": "974994", "url": "https://it.wikipedia.org/wiki?curid=1326371", "title": "Monumento al generale Manfredo Fanti", "text": "Il monumento al generale Manfredo Fanti \u00e8 una statua di Pio Fedi (1873), situata a Firenze al centro di piazza San Marco.\nStoria.\nIl monumento rende omaggio al generale e politico Manfredo Fanti e fu realizzato grazie a una raccolta di fondi che, sicuramente gi\u00e0 avviata nel 1866 a un anno dalla scomparsa del personaggio (ma gi\u00e0 annunciata da alcuni articoli su \"\"La Nazione\" del 1865 e dalla \"Gazzetta Ufficiale del Regno d'Italia\"\" nel 1866), coinvolse tutti i comandi militari del Regno e il Comune di Firenze, dove il Fanti era morto. \nL'opera (dopo un travagliato lavoro della commissione incaricata di individuare l'artista a cui affidare l'impresa) fu commissionata allo scultore Pio Fedi che la modell\u00f2 nel 1869, quindi fu fusa nel 1872 da Clemente Papi (cos\u00ec l'iscrizione su uno dei bassorilievi del basamento). \nIl monumento fu quindi eretto al centro del giardino di piazza di San Marco (definito da pochi anni, con aiuole segnate da palme nane e privo di alberature, di modo che la statua originariamente svettava e appariva del tutto libera da ostacoli visivi), collaudato dall'ingegnere comunale Luigi Del Sarto il 21 marzo 1872 e inaugurato il 1 aprile del 1872, nel corso di una solenne cerimonia, presenti le massime autorit\u00e0 civili e militari. \nIl monumento fu collocato dinanzi all'ex convento di Santa Caterina (poi divenuto palazzo del Comando Militare per il Territorio dell'Esercito), edificio che, durante il periodo di Firenze Capitale, era sede del ministero della guerra; Fanti aveva infatti ricoperto, nel governo Cavour, l'incarico di ministro della guerra. \nI fiorentini non mancarono di notare la ristrettezza del piano d'appoggio del piedistallo e coniarono un sonetto satirico dove il venerando generale, dopo tanto faticare, si lamentava del piedistallo troppo stretto. Venne fatta anche un'altra sagace osservazione, confrontando la statua con quella del \"Ratto di Polissena\", sempre del Fedi, sotto la Loggia dei Lanzi. In questo gruppo marmoreo Pirro ha infatti l'elmo, per questo venne composto un ritornello:\nDecisamente compromesso da polveri, guano di piccione e croste nere, il monumento fu restaurato nel 2000 su progetto di Carlo Francini e direzione dei lavori dello stesso e dell'architetto Claudio Cestelli (ditte esecutrici Stefania Agnoletti, Annalena Brini e Maria Ludovica Nicolai per la parte bronzea, Daniela Valentini per la parte lapidea).\nDescrizione.\nIl generale \u00e8 raffigurato in piedi, a capo scoperto, con l'uniforme in buona parte celata al di sotto di un ampio mantello, mentre regge con la sinistra la spada e con la destra un rotolo, simboleggiante il regolamento dell'esercito italiano da lui redatto. \nIl complesso piedistallo presenta forme gotiche, ed \u00e8 realizzato in marmo bianco statuario di Seravezza, bianco venato e marmo verde di Prato. Qui sono, sugli angoli, quattro ulteriori fusioni in bronzo raffiguranti la \"Strategia\", la \"Tattica\", la \"Politica\" e l\"'Arte delle fortificazioni\" (la cui identificazione \u00e8 tuttavia incerta come gi\u00e0 si rileva nella letteratura del tempo, dato che mai furono inserite le iscrizioni con motti che dovevano contrassegnare le singole figure tramite libri aperti posti agli angoli del prisma), tutte di altissima qualit\u00e0. La loro fonte di ispirazione \u00e8 la bronzistica rinascimentale, come le \"Virt\u00f9\" di Donatello nel fonte battesimale del battistero di Siena.\nAi lati sono due bassorilievi, il primo dei quali raffigurante l'\"Assalto al ridotto tra San Martino e Pozzolengo\" nella battaglia di Solferino e San Martino del 24 giugno 1859, dove, appunto, con il grado di luogotenente generale e comandante della 2\u00aa Divisione, Manfredo Fanti si era distinto (\u00e8 tuttavia da notare come nell'articolo de \"La Nazione\" relativo all'inaugurazione del monumento la scena sia identificata con \"La battaglia di Confienza del 30 maggio 1859\"). Nell'altro \u00e8 una panoplia celebrante le armi dell'esercito italiano. \nLe ulteriori due specchiature presentano iscrizioni, l'una a ricordare il personaggio, l'altra la realizzazione dell'opera. Il programma decorativo si completava con una serie di scudi in marmo verde sui quali erano le insegne delle citt\u00e0 di Firenze, Torino, Perugia, Ancona, Modena e Carpi (quest'ultima citt\u00e0 natale del generale), tutte riconducibili a episodi legati in un qualche modo alla carriera di Manfredo Fanti, ma che oramai risultano del tutto illeggibili per la consunzione della pietra, fatta eccezione dello stemma di Perugia del quale \u00e8 ancora visibile il grifo."}
{"id": "1326373", "revid": "124575627", "url": "https://it.wikipedia.org/wiki?curid=1326373", "title": "Ugo Fano", "text": "Biografia.\nNacque a Torino da Gino Fano, importante matematico; il fratello Roberto Fano \u00e8 stato professore emerito di ingegneria elettronica al MIT.\nSua moglie, Camilla \"Lilla\" (Lattes) Fano, fu insegnante ed anche coautrice di un testo di fisica atomica e molecolare. L'appendice III del libro descrive con semplicit\u00e0 la collisione tra particelle cariche, descrizione che fu in seguito utilizzata da Feynman nella lezione \"\". In seguito, nel 1972, la coppia pubblic\u00f2 una versione estesa del libro.\nIl cugino di Fano, Giulio Racah, diede contributi notevoli alla teoria quantistica, in particolare riguardo al momento angolare, introducendo l'algebra di Racah.\nUgo Fano fu membro della National Academy of Science, membro associato della American Academy of Arts and Sciences, della American Physical Society e della Royal Society.\nMor\u00ec nel 2001 dopo aver contratto la malattia di Alzheimer.\nStudi e ricerche.\nUgo Fano consegu\u00ec la laurea in matematica presso l'Universit\u00e0 degli Studi di Torino nel 1934 sotto la guida di Enrico Persico con una tesi \"Sul calcolo dei termini spettrali e in particolare dei potenziali di ionizzazione nella meccanica quantistica\".\nSi trasfer\u00ec quindi a Roma per lavorare insieme ad Enrico Fermi e Edoardo Amaldi, divenendo uno dei membri del famoso gruppo dei \"ragazzi di via Panisperna\". Fano svilupp\u00f2, insieme ad Enrico Fermi, il suo principale contributo teorico, poi denominato \"profilo di risonanza di Fano\", teoria che condusse a due pubblicazioni scientifiche, tra le pi\u00f9 citate all'interno della prestigiosa rivista Physical Review.\nTra il 1936 ed il 1937 Fano collabora a Lipsia con Werner Heisenberg. \nEsortato da Fermi, nel 1939 emigra negli Stati Uniti, via Argentina, per sfuggire alle leggi razziali fasciste, divenendo quindi cittadino americano. Era infatti di famiglia ebraica.\nIl suo lavoro negli Stati Uniti si concentra sia sui batteriofagi che su pionieristici studi di fisica radiologica, occupandosi principalmente delle differenze degli effetti tra i Raggi X e i neutroni sui processi biologici.\nDurante la seconda guerra mondiale, dopo aver lavorato presso l'Aberdeen Proving Grounds, si un\u00ec allo staff dell'ufficio Nazionale degli standard, l'NBS (ora National Institute of Standards and Technology), dove fu assunto come primo fisico teorico del gruppo. Vi rimase fino al 1966, quando po\u00ec si spost\u00f2 presso la facolt\u00e0 di fisica dell'Universit\u00e0 di Chicago.\nUgo Fano contribu\u00ec notevolmente allo sviluppo delle sue ricerche per un periodo di ben sei decenni, sui temi della fisica atomica, della fisica molecolare e nella fisica radiologica, allora agli albori.\nDiverse ricerche in queste aree della fisica nascono da suoi fondamentali contributi. Fenomeni come il profilo di risonanza di Fano, il fattore di Fano, l'effetto Fano, e il meccanismo Fano-Lichten portano il suo nome.\nPremi.\nNel 1989 gli fu assegnato il \"William F. Meggers Award\".\nNel 1995 fu insignito del prestigioso Premio Enrico Fermi da parte del Dipartimento dell'Energia degli Stati Uniti."}
{"id": "1326374", "revid": "93556", "url": "https://it.wikipedia.org/wiki?curid=1326374", "title": "Locomotiva FS 875", "text": "La locomotiva a vapore Gruppo 875 era una locotender progettata dalle Ferrovie dello Stato per il servizio viaggiatori sulle linee secondarie.\nStoria.\nLe locomotive del gruppo 875 nacquero dall'esigenza di aumentare la capacit\u00e0 di traino dei treni viaggiatori su linee secondarie dal profilo altimetrico non molto difficile. Durante la Grande Guerra erano in dotazione ai treni armati della Regia Marina e fu inoltre una delle prime motrici italiane a trainare i treni ospedale.. Nel corso del tempo 28 locomotive del gruppo vennero trasformate in locomotive 880.\nCaratteristiche tecniche.\nLe locomotive 875, nel loro schema costruttivo riprendevano, migliorandole, le caratteristiche e le soluzioni delle 870 da cui tuttavia differivano notevolmente.\nErano delle macchine a 2 cilindri esterni a vapore saturo e a semplice espansione. Il forno aveva una maggiore superficie di griglia e una caldaia, a 12 bar, molto pi\u00f9 vaporiera.\nRispetto alla 870 ebbe l'aggiunta di un asse anteriore portante, che formava un carrello italiano con il primo asse motore e questo ne miglior\u00f2 l'inscrizione nelle curve strette e permise l'aumento a 75\u00a0km/h della velocit\u00e0 massima.\nVennero costruite in due serie. La prima serie di 50 locomotive, la seconda ordinazione di 67 unit\u00e0."}
{"id": "1326376", "revid": "767487", "url": "https://it.wikipedia.org/wiki?curid=1326376", "title": "Rendition - Detenzione illegale", "text": "Rendition - Detenzione illegale (\"Rendition\") \u00e8 un film thriller del 2007, prima pellicola statunitense del regista sudafricano Gavin Hood, gi\u00e0 autore di \"Il suo nome \u00e8 Tsotsi\". Il film \u00e8 incentrato sulla \"extraordinary rendition\", una controversa pratica antiterrorismo della CIA, ed \u00e8 ispirato alla vera storia di Khalid El-Masri tedesco-libanese che venne detenuto illegalmente dalla CIA a causa di uno scambio di persona con Khalid al-Masri.\nIl film \u00e8 uscito negli Stati Uniti il 17 ottobre 2007 e in Italia il 29 febbraio 2008.\nTrama.\nL'ingegnere egiziano Anwar el-Ibrahimi accusato di terrorismo, \u00e8 scomparso misteriosamente dopo un volo che dal Sudafrica doveva riportarlo a Washington. Isabella, la moglie incinta, si reca nella capitale per scoprire cos'\u00e8 successo al marito, ma si trova di fronte al cinico calcolo dei politici disposti a sacrificare un innocente per la sicurezza di tutti gli altri. Nel frattempo a Marrakesh l'agente analista della CIA Douglas Freeman si ritrova, suo malgrado, costretto ad assistere alle torture inflitte al marito della donna dall'antiterrorismo egiziano al servizio degli USA.\nInfatti \u00e8 stata effettuata una \"rendition\" (letteralmente \"consegna\"), una procedura poliziesca per la sicurezza che il governo degli Stati Uniti ha adottato dopo gli avvenimenti dell'11 settembre 2001 nei confronti di residenti stranieri in America o in altre nazioni dei sospettati di terrorismo. La \"consegna straordinaria\", infatti, \u00e8 quella che vede coinvolto Anwar el-Ibrahimi, cittadino egiziano da anni residente con \"Green Card\" in America e occupato nel settore dell'ingegneria chimica, rapito dopo il ritorno da un viaggio di affari e trasferito in gran segreto in Marocco con l'accusa di avere relazioni con frange del fondamentalismo islamico terrorista, come dimostra un tabulato telefonico dove \u00e8 rimasta traccia della chiamata al suo cellulare di un pericoloso integralista islamico. Ibrahimi viene torturato, anche con la tecnica del waterboarding, e maltrattato in modo disumano. Ad assistere agli interrogatori \u00e8 chiamato Douglas Freeman come osservatore il quale \u00e8 convinto che le torture alla fine fanno confessare agli innocenti qualunque cosa pur di evitarle. L'agente americano riuscir\u00e0 ad ottenere un mandato di riconsegna alle autorit\u00e0 Usa del prigioniero che, nonostante l'opposizione dei vertici della CIA, tra i quali Corrine Whitman, far\u00e0 ritornare dalla sua famiglia.\nMentre si svolgono questi avvenimenti giunge a tragica conclusione la storia d'amore tra la figlia del capo dell'antiterrorismo egiziano e un giovane appartenente al jih\u0101d, autore con una cintura esplosiva dell'attentato nel quale muoiono i due giovani."}
{"id": "1326382", "revid": "15756", "url": "https://it.wikipedia.org/wiki?curid=1326382", "title": "Orisha", "text": "Gli Orisha o Orisci\u00e0 (noti anche come Oricha in spagnolo, \u00d2r\u00ecs\u00e0 in yoruba, Orix\u00e1 in portoghese) sono divinit\u00e0 appartenenti originariamente alla mitologia dei popoli dell'Africa occidentale Yoruba, Nag\u00f2, Je-je, Ketu, ecc, il cui culto si \u00e8 diffuso a partire dal XVII secolo anche nelle religioni para-sincretiche afroamericane. Nei culti para-sincretici gli Orixa sono spesso messi in relazione con i santi cristiani. Dalla tradizione degli Orixa derivano i Loa del Vodun.\nOrigini e caratteristiche.\nGli orisha furono creati da Olorun, che \u00e8 il Dio supremo del popolo Yoruba, per rappresentare tutti i suoi domini qui nella terra, e quindi con il duplice scopo di proteggere l'esistenza dei fedeli e di guidarla, attraverso una elaborata rete di leggende, norme, racconti mitologici che caratterizzano le singole divinit\u00e0, queste ultime paragonabili a quelli dell'Olimpo greco se non altro per la manifestazione di vizi e difetti umani.\nNella mitologia vengono menzionati circa 600 divinit\u00e0 primarie, divise in due classi di 400 e 200 divinit\u00e0: la prima \u00e8 legata alla creazione del mondo e l'altra formata da divinit\u00e0 che ne garantiscono il costante equilibrio.\nQuesta religione ha scavalcato i confini delle terre Yoruba assieme ai deportati africani e si \u00e8 diffusa in America, intorno al XVIII secolo mescolandosi sia con i culti indigeni del continente sia, con elementi della tradizione cattolica, dando vita grazie ad un sincretismo religioso e ad un fenomeno transculturale, a quella fusione di riti, credenze, pratiche diversificate a seconda del luogo di formazione e denominate Candombl\u00e9 in Brasile, Santeria a Cuba, Vud\u00f9 ad Haiti.\nIn questi Paesi, Orixa venne mascherato con un santo cattolico, prendendo spunto da una caratteristica comune in vita, oppure per assomiglianze nelle rappresentazioni oppure ancora per credenze comuni nei poteri invocati. \nSe inizialmente, questa identificazione serviva per camuffare il nuovo culto e preservarlo dalla persecuzione dei dominatori europei, con il passare degli anni si \u00e8 rafforzata sempre pi\u00f9 al punto che i praticanti la Santeria e di Candomble non disdegnano la pratica di riti cattolici.\nQuesta articolata e variegata forma di spiritualit\u00e0, nata in Yorubaland, S-W della Nigeria, si \u00e8 diffusa in un considerevole numero di nazioni, tra le quali annoveriamo: Benin, Togo, Ghana, Brasile, Cuba, Repubblica Dominicana, Guyana, Haiti, Giamaica, Porto Rico, Suriname, Trinidad e Tobago, Stati Uniti, le Indie orientali, Venezuela, Colombia, Europa.\nGli orisha, che solitamente in vita erano uomini importanti dotati di potere, vengono propiziati tramite riti sacrificali, offerte culinarie che rispettino i loro gradimenti, e spesso in loro onore vengono praticate danze ispirate alla loro vita. Gli orisha posseggono i loro fedeli iniziati, trasferendo su questi ultimi poteri ma anche sintomi caratteristici della divinit\u00e0.\nOrisha pi\u00f9 conosciuti.\nOrisha guardiano dei templi, case, citt\u00e0 e delle persone, messaggero divino degli oracoli.\nNella tradizione afro-bahiana, cio\u00e8 originariamente africana, vengono riconosciuti 16 orixas, cos\u00ec come disposti nella \"argolas dos orixas\", cio\u00e8 in circolo con alla sommit\u00e0 Oxala. Seguono, da sinistra: Jemanja, Logumede,Oba, Oxum, Yansa, Xango, Oxossi, Ogum, Exu, Nana, Obaluaye, Osain Oxumare ed Ewa (che si trova alla destra di Oxala).\nA questi vengono associati i loro colori. Nell'ordine: Oxala bianco, rosa, azzurro-violetto, rosso, giallo, rosso-amaranto, rosso-bianco, azzurro, blu, nero-rosso, bianco striato di nero, multicolore, bianco-nero, bianco-verde, giallo-verde, rosso-giallo(Ewa).\nI cosiddetti 'figli' degli orixas, cio\u00e8 coloro che ne coltivano il culto, si salutano secondo il saluto rituale: Epa bab\u00e0 (Oxala) e nell'ordine:Odo iy\u00e0, Loci loci, Oba xir\u00e9. Ore yeye o, E parrei, Kao Kabiesil\u00e9, Oke Ar\u00f2, Ogunh\u00e9, Laroi\u00e9, Saluba, Beje ro, Atoto, Ewe ooo, Arroboboi, Rinr\u00f2 (Ewa)."}
{"id": "1326388", "revid": "6340", "url": "https://it.wikipedia.org/wiki?curid=1326388", "title": "M\u00faspellheimr", "text": ""}
{"id": "1326393", "revid": "6340", "url": "https://it.wikipedia.org/wiki?curid=1326393", "title": "Muspel", "text": ""}
{"id": "1326395", "revid": "729019", "url": "https://it.wikipedia.org/wiki?curid=1326395", "title": "East Devon", "text": "L'East Devon \u00e8 un distretto locale del Devon, Inghilterra, Regno Unito, con sede a Sidmouth.\nIl distretto fu creato con il Local Government Act 1972, il 1\u00ba aprile, 1974 dalla fusione del municipal borough di Honiton con il Distretto rurale di Axminster, il Distretto rurale di Honiton, parte del Distretto rurale di St. Thomas, il Distretto urbano di Budleigh Salterton, il Distretto urbano di Exmouth, il Distretto urbano di Ottery St. Mary, il Distretto urbano di Seaton e il Distretto urbano di Sidmouth."}
{"id": "1326403", "revid": "116033122", "url": "https://it.wikipedia.org/wiki?curid=1326403", "title": "Physeteridae", "text": "I Physeteridae sono una famiglia di cetacei odontoceti comprendente tre specie:\nTassonomia.\nSecondo alcuni autori, le tre specie di capodogli andrebbero ascritte alla superfamiglia Physeteroidea, che comprenderebbe le famiglie Physeteridae e Kogiidae.\nSecondo altri, invece, le tre specie apparterrebbero tutte alla famiglia Physeteridae, con il genere \"Physeter\" inserito nella sottofamiglia Physeterinae e il genere \"Kogia\" nella sottofamiglia Kogiinae\nIn ogni caso \u00e8 di opinione comune che esistano due generi viventi - \"Physeter\", comprendente una specie - il capodoglio - e \"Kogia\", che comprende il capodoglio nano e il capodoglio pigmeo.\nDescrizione.\nIl \"Physeter macrocephalus\" \u00e8 il pi\u00f9 grande odontoceto. I maschi adulti raggiungono una lunghezza di 15-18\u00a0m e pesano 36-45 tonnellate. Le femmine sono pi\u00f9 piccole, misurando 10-12\u00a0m di lunghezza e pesando 14-18 tonnellate. Il cuore tetracamerato di un capodoglio di medie dimensioni pesa 126\u00a0kg - quasi quanto due uomini adulti di peso medio.\nCaratteristica comune di tutte e tre le specie \u00e8 la presenza dello spermaceti, una sostanza semiliquida bianca e cerosa che riempie la cassa, o organo dello spermaceti, nella testa di queste balene.\nI capodogli sono noti per immergersi ad incredibili profondit\u00e0 alla ricerca di cibo e si nutrono di calamari, pesci e persino di squali.\nIl capodoglio ha il cervello pi\u00f9 grande di ogni animale sulla terra, con un peso che pu\u00f2 raggiungere i 10kg.\nAlcuni scienziati sostengono che la famiglia dei capodogli sia un gruppo di fossili viventi, poich\u00e9 sono un lignaggio di cetacei molto antico. I fossili del gruppo si riscontrano fin dall'Oligocene - circa 35-30 milioni di anni fa, ma i loro antenati ancestrali risalgono al tardo Eocene, prima che si separassero dalla linea degli odoncetidi, una linea che port\u00f2 eventualmente ai delfini e alle focene.\nI resti fossili suggeriscono che i capodogli erano pi\u00f9 comuni nel Miocene, quando vissero alcuni lignaggi basali (come \"Zygophyseter\" e \"Naganocetus\")."}
{"id": "1326404", "revid": "188116", "url": "https://it.wikipedia.org/wiki?curid=1326404", "title": "Comandante generale della Guardia di Finanza", "text": "Il comandante generale della Guardia di Finanza \u00e8 l'organo di vertice del Corpo, ne determina l'indirizzo strategico e cura i rapporti istituzionali rappresentandolo ufficialmente.\n\u00c8 custode della Bandiera di guerra e delle tradizioni dell'Istituzione.\nStoria.\nAl 1906 risale la costituzione del Comando Generale della Guardia di Finanza. Il Corpo, in ragione della propria struttura e dei compiti assegnati da apposita legge di riforma, fu riconosciuta, anche in tempo di pace, quale parte integrante delle forze militari dello Stato. Nel luglio 1907 la Guardia di Finanza ricevette quindi le \"stellette\", in riconoscimento dello \"status\" militare e, nel 1911, la \"Bandiera di Combattimento\" (ora Bandiera di Guerra). Nel 1919 venne istituito l'Ispettorato generale della Guardia di Finanza e, quale comandante generale, fu preposto un tenente generale proveniente dalle file del Corpo. L'Ispettorato fu poi soppresso nel 1923, e tutte le funzioni di controllo e alta direzione furono assunte dal Comando generale, contestualmente elevando il rango del comandante a generale di corpo d'armata.\nFino al 2010 il comandante generale non proveniva dalle file della Guardia di Finanza ma da quelle dell'Esercito, e un generale del corpo poteva giungere fino al grado di vicecomandante generale. Il 26 maggio 2010 la Commissione difesa del Senato approv\u00f2 il disegno di legge che permise di nominare quale Comandante del corpo un generale di corpo d'armata proveniente dalla stessa Guardia di Finanza, ovvero un parigrado dell'Esercito.\nPrimo comandante proveniente dal corpo fu il generale di corpo d'armata Nino Di Paolo, in carica dal 23 giugno 2010 al 22 giugno 2012.\nOrganizzazione.\nComando generale.\nIl Comando Generale del Corpo ha funzioni di alta direzione, pianificazione, programmazione, indirizzo e controllo delle attivit\u00e0 istituzionali. Questa l'organizzazione degli uffici e dei reparti:\nE' inquadrato nel Comando generale l'Ufficiale di collegamento con il Dipartimento delle Finanze (con il grado di generale di brigata o di divisione). Per finalit\u00e0 di collegamento con il Comando generale \u00e8 inoltre assegnato al Ministero della difesa un generale di divisione in servizio permanente del Corpo.\nCompiti e funzioni.\nIl Comandante generale \u00e8 nominato con deliberazione del Consiglio dei Ministri, su proposta del ministro dell'economia e delle finanze, di concerto con il ministro della difesa.\nPresiede a tutte le attivit\u00e0 concernenti l'organizzazione, il personale, l'impiego, i servizi tecnici, logistici e amministrativi, i mezzi e gli impianti della Guardia di finanza.\nDipende direttamente dal Ministro dell'Economia e delle Finanze, e dipende gerarchicamente dal capo di stato maggiore della difesa, limitatamente ai compiti militari devoluti al corpo.\nComandanti in seconda.\nFino al 23 giugno 2010 il grado di comandante in seconda era quello massimo raggiungibile per un ufficiale della Guardia di Finanza:\nCollegamenti esterni.\nSito istituzionale della Guardia di Finanza"}
{"id": "1326405", "revid": "98077", "url": "https://it.wikipedia.org/wiki?curid=1326405", "title": "Governo provvisorio della Lombardia", "text": ""}
{"id": "1326407", "revid": "2149966", "url": "https://it.wikipedia.org/wiki?curid=1326407", "title": "Nuovo Cimento", "text": "Il Nuovo Cimento \u00e8 una rivista di fisica pubblicata a cura della Societ\u00e0 italiana di fisica.\nStoria.\nLa rivista venne fondata a Pisa nel 1855 da Carlo Matteucci e Raffaele Piria come continuazione della rivista \"Il Cimento\" fondata dagli stessi Matteucci e Piria nel 1844. Nel 1897 divenne l'organo della Societ\u00e0 italiana di fisica, diventando una delle pi\u00f9 autorevoli e famose riviste di fisica.\nNel 1965, fu scissa in due diverse riviste, chiamate \"Serie A\" e \"Serie B\". "}
{"id": "1326408", "revid": "92719", "url": "https://it.wikipedia.org/wiki?curid=1326408", "title": "Physeter", "text": ""}
{"id": "1326412", "revid": "767487", "url": "https://it.wikipedia.org/wiki?curid=1326412", "title": "Germinale (gruppo musicale)", "text": "I Germinale sono un gruppo italiano di rock progressivo nato a Pisa nel 1991. Dopo le prime esperienze come cover band, interpretando dal vivo brani di Pink Floyd, Deep Purple, Genesis e altri, nel 1994 pubblicano per la Mellow Records il loro primo album di brani originali, omonimo. Il disco ottiene buoni risultati di vendita (rispetto ai parametri del \"prog\") e di critica anche all'estero.\nDopo la partecipazione a due \"tribute-album\" (\"The River Of Constant Change - A tribute to Genesis\" nel 1994 e \"Eyewitness - A tribute to VDGG\" nel 1995), il gruppo riprende a comporre brani propri e nel 1996, sempre per la Mellow Records, pubblica il secondo album \"...e il suo respiro ancora agita le onde...\", ad oggi quello che ha riscosso il maggior riconoscimento di critica e di pubblico.\nDopo alcune defezioni e cambi di formazione, il gruppo partecipa nel 2000 ad un nuovo album tributo (\"Songs for Jethro Vol. 1\") e pubblica nel 2001 il terzo album di brani originali, \"Cielo &amp; Terra\", nel quale si allontana parzialmente dalle atmosfere tradizionali del \"progressive\" per avvicinarsi, in modo originale, ad una \"forma canzone\" ancora complessa ma non stucchevole. Il disco vede in alcuni brani la partecipazione di Petra Magoni.\nNel 2003 i Germinale partecipano, insieme a trenta tra i migliori gruppi \"progressive\" europei, al progetto della Musea Records \"Kalevala\", versione musicata del poema epico finlandese.\nNel 2005 pubblicano la raccolta \"Scogli di sabbia\", che contiene versioni rivisitate e \"live\" di alcuni brani dei primi tre album, le partecipazioni ai \"tribute-album\" e quattro brani inediti.\nAdesso il gruppo \u00e8 \"congelato\", ma i vari componenti continuano a collaborare tra loro per i progetti solisti di Masoni e Lazzara.\nSalvo Lazzara con il nome d'arte \"Pensiero Nomade\" ha dato alle stampe nel 2007 per BTF un disco strumentale intitolato \"Di questi ed altri naufragi\", primo di una lunga serie di album.\nMarco Masoni continua a fare musica da solo o con gruppi, specializzandosi anche in produzione artistica e in management di gruppi emergenti. Inoltre collabora o ha collaborato per vari progetti con Stefano Bollani, Petra Magoni e Ferruccio Spinetti, Red Ronnie e altri nomi del panorama musicale italiano, \u00e8 critico musicale e divulgatore di musiche italiane e straniere in incontri dal vivo e sul web. Il suo primo disco solista \"Il Multiforme\" \u00e8 uscito nel 2014 per Ams Records in CD e LP con lusinghieri risultati di critica. \u00c8 atteso per il 2021 il nuovo disco solo, probabilmente intitolato \"Il vero \u00e8 nella memoria e nella fantasia\".\nComponenti.\nL'ultima \"line-up\" del gruppo \u00e8 formata da:\nALTRI MEMBRI:"}
{"id": "1326414", "revid": "78273", "url": "https://it.wikipedia.org/wiki?curid=1326414", "title": "Kogiidae", "text": ""}
{"id": "1326416", "revid": "287204", "url": "https://it.wikipedia.org/wiki?curid=1326416", "title": "Debito d'onore", "text": "Debito d'onore \u00e8 il nono romanzo della serie di spionaggio-tecnopolitica di Tom Clancy, in cui si narra la vita di Jack Ryan.\nTrama.\nJack Ryan viene richiamato in servizio come consigliere del Presidente mentre la situazione internazionale si fa tesa. L'establishment economico giapponese, che gestisce di fatto anche il potere politico nazionale, pianifica un attacco simultaneo all'economia ed al territorio degli Stati Uniti, con la complicit\u00e0 dell'India che vuole occupare militarmente lo Sri Lanka.\nL'attacco viene lanciato su pi\u00f9 fronti: su quello economico un virus informatico distrugge i dati delle transazioni di pi\u00f9 giorni alla Borsa di New York gettando nel panico gli investitori ed i risparmiatori; su quello militare un attacco a tradimento effettuato durante una esercitazione congiunta nippo-americana mette fuori uso due portaerei della Settima Flotta, con le altre due impegnate nell'Oceano Indiano. Ci\u00f2 permette ai giapponesi di occupare le isole Marianne e di minacciare i vertici degli Stati Uniti di utilizzare i loro nuovi e finora segreti missili ICBM in caso di attacco al suolo giapponese o di blocco navale. Una formidabile barriera di aerei radar viene inoltre posta a difesa dei cieli giapponesi, dove gli americani perdono numerosi velivoli.\nA questo punto Jack Ryan, nella veste di consigliere della Sicurezza Nazionale, concorda un piano per ristabilire la situazione in Borsa e spinge il Presidente all'azione militare.\nAgenti americani vengono infiltrati in Giappone dove mettono fuori gioco due degli aerei radar giapponesi Boeing 767 AEW, mentre altri vengono abbattuti in un successivo attacco condotto da un piccolo gruppo di Lockeed F-22.\nElicotteri stealth Comanche raggiungono, grazie all'aiuto dei Russi, il suolo giapponese ed eliminano con attacchi chirurgici i leader industriali coinvolti nel piano nonch\u00e9 gli ultimi AEW superstiti.\nUn gruppo di bombardieri B-2 distrugge una diga causando l'allagamento totale della valle che ospita i silos di lancio degli ICBM, neutralizzandone la minaccia.\nInfine, la Task Force 77, con la sola portaerei Stennis riparata alla meglio ed attrezzata con tutti i caccia disponibili attacca le Marianne coadiuvata da un lancio di missili Tomahawk, mettendo fuori gioco le forze di difesa aerea nipponiche e aprendo la strada all'invasione. Al comandante militare delle isole non rimane che capitolare e ci\u00f2 causa la caduta del governo giapponese. La tensione si allenta e Jack Ryan viene nominato Vicepresidente. Ma c'\u00e8 ancora una sorpresa..."}
{"id": "1326418", "revid": "729019", "url": "https://it.wikipedia.org/wiki?curid=1326418", "title": "Mid Devon", "text": "Il Mid Devon \u00e8 un distretto locale del Devon, Inghilterra, Regno Unito, con sede a Tiverton.\nIl distretto fu creato con il Local Government Act 1972, il 1\u00ba aprile, 1974 dalla fusione del municipal borough di Tiverton e Crediton con il Distretto rurale di Tiverton e il Distretto rurale di Crediton. Chiamato in origine distretto di Tiverton, fu rinominato nel 1978."}
{"id": "1326419", "revid": "56818", "url": "https://it.wikipedia.org/wiki?curid=1326419", "title": "Sindrome di Guillan Barr\u00e8", "text": ""}
{"id": "1326420", "revid": "83531", "url": "https://it.wikipedia.org/wiki?curid=1326420", "title": "Quattro Giorni di Dunkerque 2006", "text": "La Quattro Giorni di Dunkerque 2006, cinquantaduesima edizione della corsa, si svolse in cinque tappe dal 3 al 7 maggio 2006, per un percorso totale di 901,6\u00a0km. Fu vinta dall'italiano Roberto Petito che termin\u00f2 la gara in 21h33'24\".\nDettagli delle tappe.\n1\u00aa tappa.\nNella prima giornata il ciclista italiano Francesco Chicchi batt\u00e9 tutti allo sprint. Una fuga a quattro anim\u00f2 la fase di met\u00e0 gara, dopodich\u00e9 CSC, Cr\u00e9dit Agricole e AG2R Pr\u00e9voyance cucirono lo strappo e portarono il gruppo allo sprint. Sul traguardo di Gravelines l'ex campione del mondo Under-23 regol\u00f2 Rodriguez e Thor Hushovd.\n2\u00aa tappa.\nLa seconda tappa parl\u00f2 ancora italiano, dopo il successo nella prima frazione di Chicchi: Roberto Petito della Tenax-Salmilano colse il primo successo stagionale. La corsa si anim\u00f2 al chilometro 50, quando cinque uomini decisero di allungare sul gruppo. Poco dopo si riportarono sotto anche Petito e P\u00e9tilleau ed il gruppo dei sette raggiunse un vantaggio massimo di 7'30\". Al km 132 il francese Anthony Geslin cadde su un tratto in pav\u00e9 e fu costretto al ritiro, gli accertamenti ospedalieri rileveranno una frattura alla spalla sinistra.\nNel frattempo il gruppo si riport\u00f2 sotto e solamente Petito e P\u00e9tilleau resistettero alla formazione di \"treni\" delle squadre dei velocisti. Sul traguardo di Le Cateau-Cambr\u00e9sis il ciclista italiano regol\u00f2 in uno sprint a due il compagno d'avventura e balz\u00f2 anche al comando della graduatoria. Il gruppo, giunto ad appena 37\", fu regolato da un altro italiano, Simone Cadamuro, ed in totale furono cinque gli italiani classificati nei primi dieci della graduatoria di tappa, settimo Fabio Baldato, ottavo Francesco Chicchi e nono Cristian Murro.\n3\u00aa tappa.\nCorsa animata sin dal chilometro 59 con una fuga a quattro, ma il gruppo non concesse pi\u00f9 di due minuti e poco dopo si riport\u00f2 sui fuggitivi. Ci prov\u00f2 anche Pierrick F\u00e9drigo ma non ebbe sorte migliore, l'arrivo si decise allo sprint ed il vincitore fu il ventiseienne belga Gert Steegmans. Petito conserv\u00f2 la maglia rosa; la corsa registr\u00f2 il ritiro di Nico Mattan, che decise di non prendere il via.\n4\u00aa tappa.\nTappa complicata con diversi saliscendi e subito numerosi tentativi di fuga, alla fine sette uomini riuscirono ad avvantaggiarsi. I sette procedettero regolari ma, intorno al km 150, avvenne la svolta della tappa: F\u00e9drigo ed Hinault, insieme a S\u00e9bastien Rosseler e Nicolas Portal, si riportarono sui fuggitivi, mentre alcuni problemi meccanici costrinsero il leader della classifica Petito a qualche fuoriprogramma.\nGiunti al km\u00a0165 F\u00e9drigo si stacc\u00f2 dal gruppetto di testa e dopo 25\u00a0km in solitaria pot\u00e9 alzare le braccia sul traguardo finale. Petito, arrivato a 36\", conserv\u00f2 la maglia rosa.\n5\u00aa tappa.\nTappa senza significative asperit\u00e0 che si risolse allo sprint. Una fuga di cinque uomini rest\u00f2 a \"bagnomaria\" sino a pochi chilometri dal traguardo, poi ci si prepar\u00f2 per la volata finale, vinta questa volta dallo spagnolo Isaac G\u00e1lvez. Il successo finale fu di Roberto Petito che, a 35 anni, divenne il primo italiano ad aggiudicarsi la corsa francese."}
{"id": "1326422", "revid": "729019", "url": "https://it.wikipedia.org/wiki?curid=1326422", "title": "North Devon", "text": "Il North Devon \u00e8 un distretto locale del Devon, Inghilterra, Regno Unito, con sede a Barnstaple.\nIl distretto fu creato con il Local Government Act 1972, il 1\u00ba aprile, 1974 dalla fusione del municipal borough di Barnstaple con il Distretto urbano di Ilfracombe, il Distretto urbano di Lynton, il Distretto rurale di Barnstaple e il Distretto rurale di South Molton."}
{"id": "1326429", "revid": "1452073", "url": "https://it.wikipedia.org/wiki?curid=1326429", "title": "Dorvan", "text": "Dorvan V \u00e8 un pianeta immaginario dell'universo fantascientifico di \"Star Trek\". \u00c8 una ex colonia della Federazione dei Pianeti Uniti, passata sotto il controllo cardassiano, in seguito al trattato che ridisegno i confini di queste due superpotenze. Era abitata da alcuni nativi americani che, dopo aver vagato per il Quadrante Alfa per quasi due secoli, si stabil\u00ec su tale pianeta.\nI suoi abitanti rinunciarono alla condizione di cittadini della Federazione, poich\u00e9 rifiutarono di abbandonare tale pianeta, come prescritto dal trattato. Queste persone combatteranno i Cardassiani, dando vita alla milizia Maquis."}
{"id": "1326430", "revid": "729019", "url": "https://it.wikipedia.org/wiki?curid=1326430", "title": "Torridge", "text": "Torridge \u00e8 un distretto locale del Devon, Inghilterra, Regno Unito, con sede a Barnstaple.\nIl distretto, che prende il nome dal fiume Torridge, fu creato con il Local Government Act 1972, il 1\u00ba aprile, 1974 dalla fusione dei municipal borough di Bideford e Great Torrington con il Distretto urbano di Northam, il Distretto rurale di Bideford, il Distretto rurale di Holsworthy e il Distretto rurale di Torrington.\nIl distretto comprende l'isola di Lundy.\nParrocchie civili.\nL'isola di Lundy non fa parte di nessuna parrocchia."}
{"id": "1326431", "revid": "99064", "url": "https://it.wikipedia.org/wiki?curid=1326431", "title": "Live at the Bowl", "text": ""}
{"id": "1326433", "revid": "124976210", "url": "https://it.wikipedia.org/wiki?curid=1326433", "title": "Swallow the Sun", "text": "Gli Swallow the Sun sono un gruppo doom metal/melodic death metal nato nel 2000 a Jyv\u00e4skyl\u00e4 (Finlandia).\nStoria.\nGli Swallow the Sun nascono agli inizi del 2000 ad opera del chitarrista Juha Raivio al quale si unisce quasi subito il batterista Pasi Pasanen (entrambi membri dei Plutonium Orange. Il duo realizz\u00f2 un paio di brani tra cui \"Through Her Silvery Body\" che sarebbe stato poi incluso nei loro primo demo \"Out of This Gloomy Light\".\nNel 2001 la formazione della band diviene completa con l'inserimento di Markus J\u00e4msen (gi\u00e0 conosciuto da Raivo e Pasanen) come secondo chitarrista, Aleski Munter alle tastiere, nonch\u00e9 Mikko Kotam\u00e4ki e Matti Honkonen - dei Funeris Nocturnum - rispettivamente quali cantante e bassista.\nCon questa formazione gli Swallow the Sun cominciano ad arrangiare i brani che avrebbero poi dovuto far parte del loro primo demo.\nIl lavoro, intitolato \"Out of This Gloomy Light\", fu registrato nel gennaio 2003 al \"Sam's Workshop\" da Sami Kokko, che si occup\u00f2 anche del mixing, e port\u00f2 la band a firmare un contratto con la Firebox Records, contratto che permise, sempre nel 2003, agli Swallow the Sun di registrare e pubblicato il loro LP di debutto \"The Morning Never Came\".\nNel febbraio del 2005 il gruppo realizza il secondo LP, \"Ghost of Loss\", il cui singolo \"Forgive Her...\" raggiunge il 4\u00ba posto nella classifica dei 20 singoli pi\u00f9 venduti in Finlandia e vi rimase per 6 settimane.\nNel 2006 la band firma con la Spinefarm Records e inizia un piccolo tour per l'Europa. Nel gennaio del 2007 vede la luce il terzo lavoro del gruppo \"Hope\", che include (nella versione digipack) una cover di \"Alavilla mailla\" (dal gruppo tradotto in \"These Low Lands\") brano di Timo Rautiainen &amp; Trio Niskalaukaus e cantato da Tomi Joutsen frontman degli Amorphis.\nIl disco vanta anche la collaborazione di Jonas Renkse dei Katatonia nel brano \"The Justice of Suffering\". All'uscita dell'album segu\u00ec un tour negli Stati Uniti assieme a Katatonia, Scar Symmetry e Insomnium.\nNel settembre del 2008 realizzano un EP intitolato \"Plague of Butterflies\" e nel dicembre dello stesso anno partono per un tour nel Regno Unito di supporto agli Apocalyptica.\nNel maggio del 2009 gli Swallow the Sun annunciano l'ingresso nella band di Kai Hahto dei Wintersun per colmare il vuoto lasciato dall'uscita dal gruppo del batterista Pasi Pasanen. Nello stesso anni esce il 4\u00b0 Lp della band, intitolato \"New Moon\" e prodotto da Jens Bogren."}
{"id": "1326436", "revid": "767487", "url": "https://it.wikipedia.org/wiki?curid=1326436", "title": "Lago d'Allos", "text": "Il lago d'Allos (2.230\u00a0m - in francese \"lac d'Allos\") \u00e8 un lago naturale che si trova in Francia nel dipartimento delle Alpi dell'Alta Provenza.\nSi trova nella valle dell'Ubaye nel cuore del parco nazionale del Mercantour ai piedi del monte Pelat.\nIl lago, di origine glaciale, \u00e8 il pi\u00f9 grande lago naturale di altitudine dell'Europa."}
{"id": "1326437", "revid": "125294711", "url": "https://it.wikipedia.org/wiki?curid=1326437", "title": "Unione Sportiva Citt\u00e0 di Palermo 2006-2007", "text": "Questa voce raccoglie le informazioni riguardanti l'Unione Sportiva Citt\u00e0 di Palermo nelle competizioni ufficiali della stagione 2006-2007.\nStagione.\nIn vista della stagione 2006-2007 il Palermo acquist\u00f2, tra gli altri, Aimo Diana, Mark Bresciano, F\u00e1bio Simpl\u00edcio e, soprattutto, l'attaccante Amauri, ma vendette il terzino, appena laureatosi campione del mondo, Fabio Grosso, all'Inter.\nIl Palermo incominci\u00f2 \"benissimo\" il campionato, ottenendo risultati di prestigio, come le vittorie per 2-1 sul campo della e per 5-3 nel derby siciliano casalingo con il ; dopo appena 3 giornate il Palermo and\u00f2 da solo, per la prima volta, in testa alla classifica della Serie A a punteggio pieno.\nGrazie alla vittoria per 3-0 contro il all'undicesima giornata, il Palermo stabil\u00ec la sua miglior striscia di vittorie consecutive in serie A: 5. Giovanni Tedesco, giocando tale partita, arriv\u00f2 a quota 200 gare in serie A; inoltre, con questa vittoria, i rosanero mantennero ancora il primo posto assieme all'Inter, permanendovi fino al 18 novembre 2006, giorno in cui, perdendo in trasferta contro il , fu superato in classifica dai nerazzurri, con i quali poi, nella giornata successiva, i siciliani persero lo scontro diretto per 1-2 e vennero scavalcati anche dalla , posizionandosi terzi. Il Palermo chiuse il girone di andata al terzo posto pareggiando in seguito con il e il , perdendo un altro scontro diretto contro la Roma ma vincendo contro , e .\nI rosanero incominciarono bene anche in Coppa UEFA, eliminando i pericolosi londinesi del West Ham United al primo turno. Tuttavia il Palermo venne eliminato nella fase a gironi, finendo penultimo nel girone con Celta de Vigo, Eintracht Francoforte, Fenerbah\u00e7e e , nonostante la vittoria sul campo dei tedeschi.\nIn seguito ai gravi incidenti avvenuti il 2 febbraio 2007 durante e al termine della partita Catania-Palermo, terminata 1-2, durante i quali mor\u00ec l'Ispettore Capo della Polizia di Stato Filippo Raciti, tutte le competizioni organizzate sotto l'egida della FIGC (dalla Serie A alle categorie giovanili) furono sospese \"fino a nuova determinazione\". Ripreso il campionato, complice l'infortunio di Amauri (rottura parziale del legamento crociato), per il Palermo incominci\u00f2 una crisi di gioco e di risultati: il club, allora terzo, procedette a passo di retrocessione, con conseguente erosione del vantaggio accumulato e accantonamento delle speranze di qualificazione alla UEFA Champions League, troppo presto data per acquisita (a fine girone di andata erano 15 i punti di vantaggio sulla quinta). La squadra siciliana, cos\u00ec, fu superata in classifica dalle penalizzate per Calciopoli l'annata precedente Lazio e Milan, finendo al quinto posto. Il 27 dello stesso mese e anno ci fu poi il centesimo anniversario dei propri colori rosanero e all'indomani il Palermo pareggi\u00f2 proprio contro i rossoneri del Milan (0-0).\nIl Presidente Maurizio Zamparini esoner\u00f2 l'allenatore Francesco Guidolin il 23 aprile 2007, in seguito alla sconfitta casalinga per 3-4 contro il Parma, allora terzultimo; vennero assunti al suo posto gli allenatori Renzo Gobbo e Rosario Pergolizzi, che successivamente esordirono con una vittoria per 2-1 in trasferta contro il Livorno, vittoria che mancava da 11 giornate, ma persero due partite consecutive, inclusa quella per 3-2 contro l'Ascoli ultimo e gi\u00e0 retrocesso, che fecero scendere i rosanero al settimo posto e convinsero in seguito Zamparini a richiamare Guidolin sulla panchina rosanero per le ultime due giornate.\nGrazie a due vittorie nelle suddette ultime due giornate, contro il Siena e l'Udinese, il Palermo termin\u00f2 la stagione al quinto posto qualificandosi alla Coppa UEFA 2007-2008 per la terza volta consecutiva.\nSono stati comunque stabiliti molti record, tra i quali il piazzamento pi\u00f9 alto di sempre in Serie A (5\u00ba posto; ma 6\u00ba posto a meno delle penalizzazioni inflitte a seguito di Calciopoli), il maggior numero di vittorie in trasferta in un campionato di Serie A (7) e il maggior numero di punti in un campionato di Serie A (58, poi superato e stabilitosi a 65 nella stagione 2009-2010).\nLa seconda stagione consecutiva in Coppa UEFA ha inizio con un preliminare di lusso, il 14 settembre a Londra contro il West Ham United di T\u00e9vez e Mascherano, dove il Palermo riesce a vincere con un gol di Andrea Caracciolo. Il ritorno in casa il 28 settembre \u00e8 una festa del gol: il Palermo vince 3-0 con doppietta di F\u00e1bio Simpl\u00edcio e gol di David Di Michele.\nSi passa alla fase a gironi. I primi avversari del Palermo sono i tedeschi dell'Eintracht Francoforte, dove in trasferta il 19 ottobre Franco Brienza e Cristian Zaccardo saranno i marcatori per il 2-1 finale per il Palermo: sembra il preludio per una nuova avventura europea, ma negli incontri successivi il sogno svanir\u00e0 con la vittoria per 1-0 del a Palermo, la vittoria per 3-0 del Fenerbah\u00e7e in Turchia e il pareggio per 1-1 in casa contro il .\nIl Palermo, con 4 punti, arriva quarto nel girone e non si qualifica per la fase successiva soltanto per la differenza reti sfavorevole nei confronti del Fenerbah\u00e7e, quest'ultimo anche in vantaggio negli scontri diretti.\nIn Coppa Italia la squadra viene eliminata agli ottavi di finale dalla , dove per tutta la partita esordisce da titolare, per la prima volta, il giovane Salvatore Sirigu, portiere della Primavera giovanile e terzo portiere della prima squadra, che esordir\u00e0 anche, per la sua seconda e ultima volta in prima squadra fino a quel momento, nella partita di Coppa UEFA contro il Fenerbah\u00e7e.\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1326439", "revid": "125741671", "url": "https://it.wikipedia.org/wiki?curid=1326439", "title": "Jada Pinkett Smith", "text": "Ha iniziato la sua carriera come attrice nel 1990, con un'apparizione come ospite nella sitcom di breve durata \"True Colours\", e successivamente ha recitato nella serie televisiva \"A Different World\" (1991\u20131993). Ha fatto il suo debutto cinematografico in \"Menace II Society\" (1993). La sua svolta \u00e8 avvenuta al fianco di Eddie Murphy in \"Il professore matto\" (1996), e da allora ha recitato in pi\u00f9 di 20 film, tra cui \"Set It Off\" (1996), \"Scream 2\" (1997), \"Ali\" (2001), \"The Matrix Reloaded\" (2003), \"The Matrix Revolutions\" (2003), \"Collateral\" (2004), \"Madagascar\" (2005-2012), \"Bad Moms\" (2016) e \"Girls Trip\" (2017). In televisione ha recitato in \"Hawthorne\" (2009\u20132011) e \"Gotham\" (2014\u20132016).\nPinkett Smith ha iniziato la sua carriera musicale nel 2002, quando ha contribuito a creare la band heavy metal, Wicked Wisdom, per la quale era una cantante e cantautrice. Insieme a suo marito Will Smith e a James Lassiter ha una compagnia di produzione, la Overbrook Entertainment. Ha anche scritto un libro per bambini, \"Girls Hold Up This World\", che \u00e8 stato pubblicato nel 2004.\nBiografia.\nNata a Baltimora, nel Maryland, Jada Pinkett Smith prende il nome dall'attrice di soap opera preferita di sua madre, Jada Rowland. Pinkett Smith \u00e8 di origine giamaicana e delle Barbados da parte di sua madre e di origine afroamericana da parte di suo padre. I suoi genitori sono Adrienne Banfield-Jones, la capo infermiera di una clinica nel centro di Baltimora, e Robsol Pinkett, Jr., che gestiva una societ\u00e0 di costruzioni. Banfield-Jones, che durante gli anni 2010 divenne Adrienne Banfield-Norris, rimase incinta al liceo; la coppia si \u00e8 sposata ma ha divorziato dopo diversi mesi. Banfield-Jones ha allevato Pinkett con l'aiuto di sua madre, Marion Martin Banfield, un'assistente sociale. Banfield not\u00f2 la passione di sua nipote per le arti dello spettacolo e la iscrisse alle lezioni di piano, tip tap e danza.\nPinkett Smith ha frequentato la Baltimore School for the Arts, dove ha incontrato e stretto una forte amicizia con il leggendario rapper Tupac Shakur, all'epoca suo compagno di classe. Quando incontr\u00f2 Shakur, era una spacciatrice. Si \u00e8 laureata in danza e teatro nel 1989.\nCarriera.\nAttrice.\nDopo aver partecipato ad un episodio della serie \"21 Jump Street\", inizia a lavorare costantemente nella sit-com \"Tutti al college\", spin-off dei \"Robinson\", dove interpretava Lena James. Il suo debutto cinematografico avviene nel 1993 nel film \"Nella giungla di cemento\". Nel 1996 lavora al fianco di Eddie Murphy in \"Il professore matto\", mentre l'anno seguente recita nell'horror \"Scream 2\".\nNel dicembre del 1997, dopo due anni di fidanzamento, sposa l'attore Will Smith, acquisendone il cognome. Dopo essere diventata mamma di Jaden Christopher Syre, nel 1998 torna a lavorare nel film \"Il tempo di decidere\", a cui seguono \"Bamboozled\" di Spike Lee e \"Al\u00ec\", dove recita al fianco del marito. Nel 2003 partecipa agli ultimi due capitoli della trilogia dei fratelli Wachowski, \"Matrix Reloaded\" e \"Matrix Revolutions\", dove interpreta Niobe, inoltre partecipa anche al videogioco tratto dalla saga, \"Enter the Matrix\".\nNel 2004 recita in \"Collateral\" di Michael Mann, presta la voce all'ippopotamo Gloria in \"Madagascar\". Nel 2007 recita al fianco di Don Cheadle e Adam Sandler in \"Reign Over Me\" di Mike Binder. Nel 2008 fa parte del cast tutto al femminile di \"The Women\", remake del film del 1939 di George Cukor \"Donne\", inoltre appare nel videoclip \"Superwoman\" di Alicia Keys. Sempre nel 2008 debutta alla regia con il film drammatico \"The Human Contract\", di cui \u00e8 anche interprete e sceneggiatrice.\nDal 2009 al 2011 \u00e8 protagonista della serie televisiva della TNT \"Hawthorne - Angeli in corsia\", dove interpreta la capo infermiera Christina Hawthorne. Nel 2014 prende parte alla serie televisiva \"Gotham\", interpretando una delle protagoniste, la criminale Fish Mooney. \u00c8 tornata, ricorrentemente, nella seconda e terza stagione.\nNel 2015 ha recitato nel film \"Magic Mike XXL\", nel ruolo di manager di un club di spogliarellisti, al fianco di Channing Tatum e Joe Manganiello. Ha recitato con Mila Kunis, Kristen Bell e Christina Applegate nella commedia \"Bad Moms - Mamme molto cattive\", come assistente di un'associazione di genitori-insegnanti prepotente. Ha ricevuto recensioni contrastanti da parte della critica, che ha elogiato il cast e l'umorismo, anche se non ha ritenuto di poter \"sfruttare appieno le sue risorse\".\nPinkett Smith ha poi assunto il ruolo di infermiera e mamma tesa nella commedia \"Il viaggio delle ragazze\", al fianco di Regina Hall, Queen Latifah e Tiffany Haddish. Il film \u00e8 stato scelto dalla rivista \"Time\" come uno dei suoi primi dieci film del 2017.\nA partire da maggio 2018, Pinkett Smith ha ospitato il talk show di Facebook, \"Red Table Talk\", che presenta sua madre e sua figlia e si concentra su una vasta gamma di argomenti, che vengono guardati da tre diverse prospettive. In una recensione positiva, \"USA Today\" ha elogiato la serie per i suoi ospiti e argomenti senza esclusione di colpi. Nel 2019 prende parte al film \"Attacco al potere 3 - Angel Has Fallen\" interpretando una poliziotta dell'FBI\".\"\nNel 2021 riprende il ruolo di Niobe nel quarto capitolo di Matrix, \"Matrix Resurrections\".\nCantante.\nDal 2004 \u00e8 la voce della band nu metal Wicked Wisdom. Dopo un primo album passato inosservato, nel 2006 la band ha inciso l'album che porta il suo nome. La band si era gi\u00e0 fatta conoscere nell'estate del 2005, quando si sono esibiti al Ozzfest. Dopo la pubblicazione dell'album si sono esibiti al Download Festival.\nVita privata.\nFamiglia.\nNel 1997, dopo due anni di fidanzamento, Pinkett ha sposato l'attore e rapper Will Smith. La coppia ha due figli, Jaden (1998) e Willow (2000). Inoltre \u00e8 matrigna di Trey Smith, figlio che il marito ha avuto dal precedente matrimonio. \u00c8 cofondatrice assieme al marito della \"Will and Jada Foundation\", che raccoglie soldi per l'educazione e l'aiuto per i bambini delle famiglie meno abbienti.\nNel luglio 2020, la coppia ha rivelato di aver vissuto un breve periodo di separazione. Pinkett Smith ha ammesso di aver avuto nello stesso periodo una relazione con il cantante August Alsina.\nDoppiatrici italiane.\nNelle versioni in italiano delle opere in cui ha recitato, Jada Pinkett Smith \u00e8 stata doppiata da:\nDa doppiatrice \u00e8 sostituita da:"}
{"id": "1326440", "revid": "2072620", "url": "https://it.wikipedia.org/wiki?curid=1326440", "title": "Z\u014dri", "text": "Gli sono sandali tradizionali giapponesi.\nCaratteristiche.\nSi tratta di calzature senza tacco, simili all'infradito occidentale, fatte di paglia di riso o altre fibre naturali, stoffa, legno laccato, pelle, gomma o altri materiali sintetici. Il tallone dovrebbe sporgere di circa 1/2\u00a0cm-1\u00a0cm dietro, e il mignolo non ha nulla su cui appoggiare. La stringa che tiene unito il piede alla calzatura \u00e8 chiamata \"hanao\". L\"'hanao\", come nei geta, \u00e8 posto al centro della parte finale del sandalo, non c'\u00e8 quindi distinzione tra scarpa destra e scarpa sinistra; pu\u00f2 essere di materiali come il velour, vinile, broccato o pelle (per gli uomini).\nZ\u014dri da donna.\nGli z\u014dri da donna in vinile sono considerati mediamente formali, ma non formali come quelli in stoffa, come ad esempio quelli in broccato, che sono utilizzati in occasioni pi\u00f9 cerimoniali come ad esempio un matrimonio o un funerale. L\"'hanao\" \u00e8 di solito di colore rosso.\nZ\u014dri da uomo.\nGli z\u014dri da uomo sono spesso fatti con materiali che imitano la paglia, come il polistirolo espanso e con le suole in sughero. L\"'hanao\" per gli uomini \u00e8 spesso bianco o nero.\nUtilizzo.\nVengono indossati con indumenti tradizionali giapponesi come il formale kimono, mentre in abbinamento con la versione pi\u00f9 informale di quest'ultimo, lo yukata, sono preferiti i geta, un altro tipo di sandalo tradizionale giapponese. Gli z\u014dri sono indossati con degli appositi calzini (quando presenti, per occasioni pi\u00f9 formali) chiamati tabi. Gli z\u014dri con la suola ricoperta di giunco che somiglia ai materassini tatami, non vengono di solito indossati con il kimono, ma sono considerati scarpe da lavoro o vengono abbinate ad un abbigliamento occidentale casual oppure ad altri indumenti tipici giapponesi come ad esempio il jinbei.\nCome tutti i sandali tradizionali giapponesi gli z\u014dri permettono una libera circolazione dell'aria intorno al piede, una caratteristica che probabilmente \u00e8 stata adottata a causa del clima umido che predomina in gran parte del Giappone. Possono essere indossati e tolti molto facilmente, cosa molto importante in una cultura dove le scarpe vengono costantemente messe e tolte; inoltre, con un kimono stretto, delle scarpe con i lacci sarebbero molto difficili da allacciare. Tutto ci\u00f2 spiega il successo di questo tipo di scarpa in Giappone."}
{"id": "1326441", "revid": "71433", "url": "https://it.wikipedia.org/wiki?curid=1326441", "title": "Jada Pinkett", "text": ""}
{"id": "1326442", "revid": "599013", "url": "https://it.wikipedia.org/wiki?curid=1326442", "title": "Cl\u00e1udio Ca\u00e7apa", "text": "Carriera.\nInizia la sua carriera nell'Atl\u00e9tico Mineiro. \nNel 2001 passa al Lione. Fa il suo esordio nella Ligue 1 il 21 febbraio 2001. vincendo il campionato in tutte le stagioni. Nell'ottobre 2006 diviene cittadino francese, poich\u00e9 ha vissuto per pi\u00f9 di cinque anni in Francia. Alla fine della stagione 2006-2007 scade il suo contratto con il Lione, e decide di non rinnovarlo.\nIl 3 agosto 2007 firma per il Newcastle United un contratto che lo legher\u00e0 alla detta societ\u00e0 per due anni, con un'opzione per un terzo anno. Esordisce con i Magpies il 18 agosto 2007 contro l'Aston Villa. Realizza invece il suo primo gol \"inglese\" il 22 ottobre 2007 contro il Tottenham Hotspur. Il 1\u00ba luglio 2009 termina il suo contratto con i Magpies.\nAl termine della stagione 2011-2012 rimane svincolato."}
{"id": "1326444", "revid": "729019", "url": "https://it.wikipedia.org/wiki?curid=1326444", "title": "West Devon", "text": "Il West Devon \u00e8 un distretto locale del Devon, Inghilterra, Regno Unito, con sede a Tavistock.\nIl distretto fu creato con il Local Government Act 1972, il 1\u00ba aprile, 1974 dalla fusione del municipal borough di Okehampton con il Distretto rurale di Okehampton e il Distretto rurale di Tavistock."}
{"id": "1326445", "revid": "287204", "url": "https://it.wikipedia.org/wiki?curid=1326445", "title": "Zori", "text": ""}
{"id": "1326447", "revid": "1305772", "url": "https://it.wikipedia.org/wiki?curid=1326447", "title": "The Verve", "text": "I The Verve (originariamente soltanto Verve) sono stati un gruppo musicale alternative rock britannico formatosi a Wigan, in Inghilterra.\nAttivi in pi\u00f9 riprese a partire dal 1989, quando si formarono a Wigan, i Verve raggiunsero l'apice della fama con il terzo album, \"Urban Hymns\", nel 1997 e con il singolo \"Bitter Sweet Symphony\", che divenne una hit mondiale. Nell'aprile 1999 la band si sciolse a causa di dissidi interni. All'epoca era uno dei gruppi musicali pi\u00f9 noti e influenti nel panorama musicale dell'alternative rock inglese. Ricostituitosi nel giugno 2007, ha pubblicato, nell'agosto 2008, l'album \"Forth\", prima di sciogliersi nuovamente nel 2009.\nStoria del gruppo.\nLa formazione e l'omonimo EP \"Verve\" (1989\u20131992).\nI Verve si sono formati quando i membri del gruppo si sono incontrati alla Up Holland High School, per poi frequentare, in seguito, il Winstanley Sixth Form College, nel Metropolitan Borough di Wigan, nel 1989. Composta dal cantante e frontman Richard Ashcroft, dal chitarrista Nick McCabe, dal bassista Simon Jones e dal batterista Peter Salisbury, la band riceve un'accoglienza piuttosto positiva, all'inizio del 1991, dovuta all'innata capacit\u00e0 di catturare l'attenzione del pubblico grazie alle sue trame musicali e a una sensibilit\u00e0 d'avanguardia. I componenti del gruppo sono caratterizzati dalle stesse passioni, sia in fatto di musica (The Beatles, Pink Floyd, The Raspberries, Funkadelic e Krautrock), sia per quanto riguarda l'utilizzo, diventato quasi leggendario, di droghe psichedeliche.\nLa band firma un contratto con l'etichetta Hut Records, nel 1991 e i primi lavori di studio, usciti nel 1992, \"All in the Mind\", \"She's a Superstar\" e il \"Gravity Grave EP\" (assieme al \"Verve EP\", pubblicato negli USA, sempre nel 1992), portano il gruppo a un immediato successo di critica, soprattutto grazie alle partiture di chitarra di McCabe, realizzate con il massimo della libert\u00e0 espressiva, e agli imprevedibili giochi vocali di Ashcroft.\nIl primo album, \"A Storm in Heaven\" (1993\u20131994).\nNel 1993 esce \"A Storm in Heaven\", il primo vero album di debutto della band, realizzato dal produttore britpop John Leckie. Il disco ottiene il plauso della critica, ma un successo commerciale piuttosto moderato, raggiungendo la 27\u00aa posizione della classifica inglese.\nIl secondo singolo estratto dall'album, \"Slide Away\", arriva al primo posto della classifica rock britannica, riservata alla musica indie. Durante l'estate del 1994 il gruppo si esibisce al festival musicale itinerante statunitense Lollapalooza. Il tour si riveler\u00e0 disastroso per la band, con Ashcroft ricoverato in ospedale a causa di una deidratazione provocata da un'overdose di ecstasy, e Salisbury arrestato per aver distrutto la camera di un hotel in Kansas, durante un delirio provocato anch'esso dall'abuso di droga.\nDopo la tourn\u00e9e, l'etichetta jazz Verve Records denuncia la band per presunta violazione del proprio marchio di fabbrica registrato, costringendo il gruppo a cambiare ufficialmente il proprio nome, dal semplice \"Verve\", senza articolo, alla forma pi\u00f9 classica e attualmente in uso, \"The Verve\". In precedenza, il gruppo aveva gi\u00e0 considerato l'idea di modificare il proprio nome, riducendolo al semplice \u00abVerv\u00bb, e di dare il titolo collettivo di \"Dropping E for America\" all'album di lati B del 1994. Alla fine, per\u00f2, la band opter\u00e0 per \"The Verve\", mentre l'album verr\u00e0 intitolato \"No Come Down\".\n\"A Northern Soul\" e il primo scioglimento (1995\u20131996).\nLa burrasca proseguir\u00e0 per tutte le sessioni di registrazione dell'album successivo, \"A Northern Soul\", gioco di parole sulla canzone dei Beatles \"Only a Northern Song\" e nome della loro societ\u00e0 per azioni quotata in borsa. Il secondo lavoro a lungo respiro \u00e8 pubblicato dai Verve nel 1995. Le sessioni iniziano con il piede giusto: McCabe definisce le prime tre settimane di registrazione addirittura come il periodo pi\u00f9 felice in assoluto della sua vita. Tuttavia, il regolare abuso di droghe e il rapporto sempre pi\u00f9 teso tra Ashcroft e McCabe, durante le sessioni, finiscono con l'influire sul destino della band. In seguito, Richard Ashcroft cos\u00ec descriver\u00e0 quell'esperienza:\nLa band prende le distanze dal sound neo-psichedelico di \"A Storm in Heaven\", concentrandosi invece su un rock alternativo pi\u00f9 convenzionale. I singoli \"This Is Music\", \"On Your Own\" e \"History\" raggiungono tutti la Top 40 britannica. Gli ultimi due, in particolare, lente ballate di orientamento soul, rappresentano una novit\u00e0 piuttosto rilevante per i Verve. Attorno a questo periodo, il chitarrista degli Oasis, Noel Gallagher, grande amico di Ashcroft, scrive, espressamente per l'inquieto \"frontman\", la canzone intitolata \"Cast No Shadow\", inserendola nel disco del proprio gruppo \"(What's the Story) Morning Glory?\". Ashcroft, dal canto suo, restituisce il gesto, scrivendo per Noel la title-track del secondo album dei Verve.\nNonostante l'album raggiunga la Top 20 inglese, nel luglio del 1996, Richard Ashcroft scioglie il gruppo. Appena poche settimane dopo la separazione, Ashcroft decide invece di riunire la band, ma McCabe si rifiuta di rientrare nell'organico. I Verve ingaggiano allora l'ex chitarrista del gruppo dei Suede, Bernard Butler, che per\u00f2 resta nel gruppo per un paio di giorni soltanto. Quindi, come rimpiazzo, la band sceglie Simon Tong, un ex compagno di scuola di Ashcroft e Jones, risolvendo cos\u00ec il problema delle parti di chitarra principali, fino alla fine del tour del 1996.\n\"Urban Hymns\", l'apice della fama e il secondo scioglimento (1997\u20131999).\nAshcroft, Jones, Salisbury e Tong iniziano a scrivere i brani per il terzo album, tra l'autunno del 1996 e l'inizio del 1997. Nel 1997, Nick McCabe rientra nella band, affiancando Tong. Con l'organico ampliato e di nuovo al completo, il gruppo attraversa una fase cosiddetta \u00abspirituale\u00bb, condita dal consueto utilizzo di droghe in quantit\u00e0 industriale, ultimando il processo di registrazione, con la pubblicazione del nuovo lavoro, intitolato \"Urban Hymns\". Per la prima volta nella carriera, i Verve provano l'ebbrezza del successo commerciale su vasta scala. Non solo l'album diventa un successo nel Regno Unito, ma la band otterr\u00e0 un'enorme popolarit\u00e0 anche negli USA e in tantissimi altri paesi del mondo.\nIl singolo apripista \"Bitter Sweet Symphony\" entra nella classifica britannica dei singoli direttamente al numero 2. Il singolo arriva fino al numero 12 nella relativa classifica statunitense, la posizione pi\u00f9 alta mai raggiunta dal gruppo negli USA. La canzone utilizza un campionamento, riproposto in loop, di una registrazione sinfonica realizzata dalla Andrew Oldham Orchestra, del brano dei Rolling Stones intitolato \"The Last Time\". La ABKCO Records, che possiede i diritti d'autore del repertorio dei Rolling Stones e che aveva gi\u00e0 vietato ai Verve di usare il \"sample\" della band anglosassone, intenter\u00e0 una causa, vincendola, contro il giovane gruppo, rivendicando il 100% delle royalties relative al brano in questione. Successivamente, come risultato della causa vinta, ai due membri dei Rolling Stones Keith Richards e Mick Jagger, compositori della traccia originaria, verranno riconosciuti i diritti d'autore e i relativi diritti di pubblicazione per la canzone, che comparir\u00e0 in seguito in uno spot pubblicitario della Nike, contro la volont\u00e0 dei Verve. Dopo l'utilizzo del brano nel film \"Cruel Intentions\", i Verve sporgeranno a loro volta una denuncia per violazione di copyright, riguardante per\u00f2 i soli diritti morali, per evitare ulteriori usi commerciali della canzone.\nIl singolo seguente, \"The Drugs Don't Work\", regaler\u00e0 invece alla band la sua prima numero uno britannica. Contemporaneamente, anche l'album arriva in vetta in Gran Bretagna, e raggiunge, inoltre, la Top 30 oltreoceano, conquistando, durante la scalata vincente, il disco di platino.\nQuindi, nel corso del popolare tour 1997-98, realizzato per promuovere l'album, il bassista, Simon Jones, collassa sul palco. La band si esibisce poi in un concerto di bentornato a casa, allo Haigh Hall &amp; Country Park di Aspull, Wigan, che vedr\u00e0 l'ultima esibizione dal vivo di Nick McCabe con i Verve. McCabe decider\u00e0 infatti, all'improvviso, di tirarsi fuori dai giochi, abbandonando il tour e adducendo come motivo il fatto di non riuscire assolutamente pi\u00f9 a tollerare un'esistenza costantemente trascorsa \"on the road\". Ashcroft, senza i compagni di gruppo, comparir\u00e0 sulla copertina della rivista \"Rolling Stone\", all'inizio del 1998.\nI Verve continueranno a suonare con il chitarrista turnista B. J. Cole al posto di McCabe, anche se le originarie partiture di chitarra realizzate da McCabe verranno ampiamente campionate e riproposte dal vivo. Dopo due performance maggiori ai V Festival, nel 1998, e una presso lo Slane Castle, fuori Dublino, inizieranno a circolare voci insistenti su un presunto scioglimento definitivo del gruppo, poco dopo confermato, con un annuncio ufficiale, nel mese di aprile del 1999.\nDopo lo scioglimento (2000-2006).\nDopo il secondo scioglimento dei Verve, Simon Tong e Simon Jones formano un nuovo gruppo, chiamato The Shining, che comprende inizialmente l'ex chitarrista della band The Stone Roses, John Squire, che lascia per\u00f2 il gruppo prima di iniziare sia le registrazioni che il tour. I The Shining pubblicheranno un solo album, \"True Skies\", prima di sciogliersi, a loro volta, nel 2003. Jones si unir\u00e0 quindi alla band dell'artista irlandese Cathy Davey. Tong compare invece come rimpiazzo dal vivo per l'ex chitarrista dei Blur Graham Coxon e come chitarrista supplementare in quella dei Gorillaz. Tong \u00e8 anche un membro del supergruppo fondato da Damon Albarn, nato inizialmente come progetto solista, e noto con il titolo del loro primo album omonimo, \"The Good, the Bad &amp; the Queen\".\nDopo lo scioglimento dei Verve, Nick McCabe collaborer\u00e0 invece con alcuni artisti, tra cui John Martyn, la band proveniente dalla cittadina britannica di Leeds The Music, e la band londinese Neotropic.\nOltre a lavorare con Ashcroft, Pete Salisbury \u00e8 stato reclutato come batterista anche per un tour UK, nel 2004, dai Black Rebel Motorcycle Club, quando il batterista originario \u00e8 stato costretto a lasciare, per qualche tempo, il gruppo, a causa di problemi con droga e alcool. Salisbury possiede anche un negozio di batterie a Stockport, in Inghilterra.\nAll'epoca del secondo scioglimento della band, Richard Ashcroft, che smette di prendere droghe all'inizio del Nuovo Millennio, sta gi\u00e0 lavorando su materiale solista, accompagnato, tra gli altri, da Salisbury e Cole. Nel mese di aprile del 2000, esce il suo primo singolo solista, \"A Song for the Lovers\", che raggiunge il numero 3. L'album di debutto sar\u00e0 \"Alone with Everybody\", nel giugno dello stesso anno, a cui seguir\u00e0 \"Human Conditions\", nell'ottobre del 2002. Di recente, accompagnato dai Coldplay, Ashcroft ha eseguito la celebre \"Bitter Sweet Symphony\", durante i concerti organizzati per il Live 8, il 2 luglio del 2005, a Hyde Park, Londra. Molti hanno pensato che questo evento avrebbe influito positivamente sulla sua carriera solista, e infatti, nonostante recensioni constrastanti, il suo terzo album, \"Keys to the World\" (gennaio 2006), sale fino al secondo posto della classifica inglese. Soltanto il lavoro di debutto da record degli Arctic Monkeys impedisce al disco di Ashcroft di raggiungere la vetta. Il primo singolo, \"Break the Night with Colour\", arriva fino alla terza posizione.\nLa \"reunion\" e l'album \"Forth\" (2007-2008).\nIl 6 giugno 2007, la BBC annuncia, dai microfoni di Radio 1, la \"reunion\" dei Verve con la pubblicazione di un nuovo album e un tour nel mese di novembre del 2007. La tourn\u00e9e avr\u00e0 inizio a Glasgow, in Scozia, il 2 novembre, e comprender\u00e0 una serie di show che si terranno presso The Carling Academy di Glasgow, The Empress Ballroom e la London Roundhouse. I Verve hanno dichiarato di \"...tornare insieme per la gioia di fare musica\". L'unico assente dalla \"reunion\" della band, Simon Tong, continuer\u00e0 invece a lavorare al progetto rock alternativo del supergruppo ancora senza un nome, che ha dato vita all'album intitolato con \"The Good, the Bad &amp; the Queen\", pubblicato nel mese di gennaio del 2007, e realizzato grazie alla collaborazione tra Damon Albarn (delle band dei Blur e dei Gorillaz), Paul Simonon (dei Clash), il musicista Tony Allen (batterista di Fela Kuti) e, ovviamente, l'ex Verve Simon Tong.\nL'annuncio dell'imminente \"reunion\" ha provocato un'enorme eccitazione tra i fans dei Verve. A dispetto della strategia scelta dal management della band, consistente in un numero limitato di date dal vivo, temendo, nel frattempo, un'eccessiva diminuzione nell'originario nucleo dei fans, i biglietti per il tour di sei date, previsto per novembre, sono stati venduti tutti, registrando un sold-out lampo, realizzato in meno di 20 minuti. La nuova pagina MySpace creata di recente dai Verve \u00e8 stata visitata gi\u00e0 30.000 volte, durante le prime due settimane di esistenza. Questo fatto ha dato vita a una serie di voci, piuttosto insistenti, riguardo alla possibilit\u00e0 di una data supplementare, che dovrebbe tenersi nella citt\u00e0 natale del gruppo, Wigan, a quasi dieci anni di distanza dal loro ultimo concerto a Haigh Hall, il cui ricordo pare essere ancora piuttosto vivo tra i 40.000 fans che all'epoca vi hanno preso parte.\nIl 21 ottobre i Verve hanno registrato e immesso in rete una Jam Session gratuita scaricabile dal sito della NME. Un'unica traccia della durata di oltre 14 minuti che farebbe pensare a un ritorno alle vecchie sonorit\u00e0 dei Verve tipicamente psichedeliche.\nLe prime date in UK hanno riscosso un grandissimo successo e quindi, poco dopo, i Verve hanno annunciato prima altre date in Gran Bretagna e poi altri concerti in giro per tutta l'Europa e a partire da maggio anche nel nord America. Gi\u00e0 ci sono altre date fissate per l'estate 2008 e tra queste anche una in Italia il 16 luglio a Livorno per l'Italian Wave.\nIl nuovo cd sarebbe dovuto uscire a maggio ma si verificarono problemi con la casa discografica (EMI) e quindi l'uscita fu rimandata ad agosto. Nel frattempo furono annunciati alcuni titoli delle tracce presenti nell'album: \"Rather Be\", \"Sit and Wonder\", \"Judas\", \"Apalachian Springs\", \"Mona Lisa\" e \"Love Is Noise\". I brani erano tra l'altro gi\u00e0 stati suonati nei live in Gran Bretagna e nel Nord America. \"Love Is Noise\" \u00e8 il primo singolo estratto dal nuovo album \"Forth\", che esce il 18 agosto in UK e il 19 negli USA.\nIl 25 agosto 2008 la band ha pubblicato l'album \"Forth\", che una settimana dopo ha raggiunto la prima posizione nella Official Albums Chart. Dal disco sono stati estratti due singoli: \"Love Is Noise\", che ha guadagnato la quarta posizione in classifica, e \"Rather Be\".\nTerzo scioglimento (2009).\nL'obbligo contrattuale imponeva ad Ashcroft di registrare un album solista, ma all'inizio la cosa non \u00e8 parsa una minaccia per il futuro dei Verve, a detta di Jones. In realt\u00e0 la band rimase inattiva per tutto il periodo finale del 2008, inducendo McCabe a dichiarare che \"i Verve sono in vacanza\".\nMcCabe e Jones hanno poi cominciato a portare avanti un loro progetto, formando i Black Ships.\nNell'agosto 2009 il \"Guardian\" riport\u00f2 la notizia del terzo scioglimento della band.\nIl 7 luglio 2010 Ashcroft conferm\u00f2 che la band \"\u00e8 finita per sempre\", anche se qualche settimana dopo non escluse un altro ricongiungimento."}
{"id": "1326449", "revid": "6923", "url": "https://it.wikipedia.org/wiki?curid=1326449", "title": "Vanessa Gusmeroli", "text": "Oltre che il pattinaggio su ghiaccio, pratica anche lo sci d'acqua. \u00c8 stata per tre volte (2000, 2001, 2002) campionessa di pattinaggio nazionale francese e nel 1997 ha vinto la medaglia di bronzo ai campionati mondiali di pattinaggio di figura.\n\u00c8 nota per i suoi programmi dai temi originali, che variano dal circo ai gangster. Era una delle poche pattinatrici che eseguivano \"spaccate\" sul ghiaccio."}
{"id": "1326450", "revid": "119501677", "url": "https://it.wikipedia.org/wiki?curid=1326450", "title": "South Hams", "text": "Il South Hams \u00e8 un distretto locale del Devon, Inghilterra, Regno Unito, con sede a Totnes.\nIl distretto fu creato con il Local Government Act 1972, il 1\u00ba aprile, 1974 dalla fusione dei municipal borough di Dartmouth e Totnes con il Distretto urbano di Kingsbridge, il Distretto urbano di Salcombe, il Distretto rurale di Kingsbridge, il Distretto rurale di Plympton St Mary e il Distretto rurale di Totnes.\nLa parte nord del distretto contiene il Dartmoor National Park."}
{"id": "1326453", "revid": "599013", "url": "https://it.wikipedia.org/wiki?curid=1326453", "title": "John McGuinness", "text": "Il suo nome \u00e8 soprattutto associato alle corse su strada come il Tourist Trophy e la North West 200, sebbene abbia partecipato anche al motomondiale ed al campionato mondiale Supersport. Sui 60,73 chilometri del Circuito del Mountain dell'Isola di Man ha ottenuto al 2015 44 podi e 23 vittorie.\nCarriera.\nNel 1996 ha partecipato per la prima volta al Tourist Trophy, mentre il primo podio risale al 1997 nella classe Lightweight. Negli stessi anni ha ottenuto delle wild card per partecipare al Gran Premio motociclistico di Gran Bretagna del motomondiale: nella prima occasione nel 1997 ha gareggiato in classe 250 con una Aprilia arrivando 14\u00ba al traguardo. Nei tre anni successivi ha partecipato invece alla gara della classe 500, guidando una Honda e raccogliendo due piazzamenti tra i primi 15 e un ritiro.\nNel 1999 \u00e8 diventato campione britannico nella classe 250 e ha ottenuto la sua prima vittoria nel Tourist Trophy, nella Lightweight 250, mentre nel 2000 ha vinto la gara della classe Singles e la North West 200 nella classe 250. Nel 2001 \u00e8 invece vincitore del Gran Premio di Macao.\nNel 2002 ha preso parte ad otto gare del campionato mondiale Supersport con una Honda CBR 600F del team Honda UK Race, raccogliendo 4 punti in classifica generale.\nNel 2003 \u00e8 tornato alla vittoria nel Tourist Trophy nella corsa della classe Lightweight 400, mentre nel 2004 ha ottenuto tre successi sull'Isola di Man (nelle classi Junior 600, Lightweight 400 e Formula 1) e due nella North West 200 (nella 400 e nella 600). Nel 2005 ha vinto le corse delle classi Superbike e Senior del Tourist Trophy e quelle delle classi 250 e 600 dell'Ulster Grand Prix.\nNel Tourist Trophy 2006 vinse tre gare (Senior, Superbike e Supersport) ed abbass\u00f2 il record sul giro quattro volte durante l'evento. Inizi\u00f2 nella gara riservata alle Superbike il 3 giugno 2006, registrando un 17:42.53 con partenza da fermo, che divenne 17:41.71 al secondo giro. Il suo record, con una media oraria di 205.88 km/h per percorrere i 60.73 chilometri del Circuito di Montagna, resistette fino al 9 giugno, quando venne abbassato ulteriormente nella Senior TT. McGuinness stabil\u00ec un tempo di 17:39.95 con partenza da fermo (gi\u00e0 1.76 secondi pi\u00f9 veloce di un normale giro di gara) e successivamente divor\u00f2 il percorso in 17:29.26, 10.69 secondi pi\u00f9 veloce del suo giro iniziale e ad una media di 208.33 chilometri orari.\nL'edizione 2007 fu un'altra grande annata, con McGuinness vincente nella Superbike TT e nella Senior TT migliorando sia i tempi sul giro singolo che quello dell'intera gara, il giro record della Senior TT race di 17:21.99 con una media 209.77\u00a0km/h non fu solo l'ennesimo record sul giro ma anche il primo a rompere il muro delle 130 mph (209,2\u00a0km/h). Questo fa di McGuinness il terzo migliore corridore del TT di tutti i tempi con Manxman Dave Molyneux.\nOttenne un podio anche al Gran Premio di Macao.\nIl 6 giugno del 2008 McGuinness, in sella alla Honda CBR 1000 del team Padgetts Manx Gas Racing, conquista di nuovo la vittoria al senior TT alla media di 204.69\u00a0km/h raggiungendo cos\u00ec Mike Hailwood a quota 14 successi complessivi al Tourist Trophy. Pochi giorni prima aveva conquistato il secondo posto sia nella categoria supersport 600, con la CBR 600 del medesimo team, che nella categoria superstock di nuovo con la Honda 1000. Il 16 novembre chiude al terzo posto il Gran Premio di Macao."}
{"id": "1326458", "revid": "125725244", "url": "https://it.wikipedia.org/wiki?curid=1326458", "title": "L'Aquila Rugby Club", "text": "L'Aquila Rugby fu un club rugbistico italiano dell'Aquila.\nFondato nel 1936 era tra i pi\u00f9 antichi club ancora in attivit\u00e0 al momento dello scioglimento.\nStoricamente tra i club fornitori di nomi importanti a livello internazionale nel dopoguerra, sia di formazione interna come Antonio Di Zitti, Angelo Autore, Massimo Mascioletti, Serafino Ghizzoni o Andrea Masi, sia provenienti da altre regioni come Tommaso Fattori, Andrea Lo Cicero o Salvatore Perugini, nel suo palmar\u00e8s vantava 5 vittorie nel campionato nazionale e 2 Coppe Italia.\nIl suo stadio d'elezione era il Tommaso Fattori, impianto comunale intitolato al citato ex giocatore e allenatore del club nonch\u00e9 giocatore e, in seguito, commissario tecnico dell'.\nPer il contributo civile e sportivo dato alla citt\u00e0, l'11 settembre 2009 il club ricevette dall'International Rugby Board il premio \"IRB Spirit of Rugby\" in riconoscimento degli atti di coraggio civico dimostrati in occasione del terremoto che colp\u00ec L'Aquila nell'aprile precedente.\nDopo una serie di crisi finanziarie, rese pi\u00f9 gravi dalla carenza di sponsorizzazioni nel periodo successivo al citato terremoto, il club oscil\u00f2 tra la prima e la seconda divisione, interrompendo cos\u00ec un periodo di 42 stagioni in cui non era mai retrocesso dalla categoria di vertice, e nel 2018 non si iscrisse al campionato di serie A; nel maggio 2020 la societ\u00e0 fu dichiarata fallita.\nUna sua costola, il ramo femminile del club, si scisse nel 2014 per diventare una societ\u00e0 autonoma, le , che al 2021 rappresenta la citt\u00e0 in una massima serie rugbistica.\nStoria.\nDalla fondazione alla serie A.\nI primi esperimenti di rugby all'Aquila risalgono al periodo fra il 1936 e il 1942.\nIn questi anni, una squadra aquilana dalla divisa a strisce orizzontali bianconere partecip\u00f2 ai tornei dei Comandi Federali della GIL.\nLa vera nascita risale tuttavia al 1946, anno in cui Tommaso Fattori si fece promotore della fondazione della Polisportiva L'Aquila Rugby. Due anni pi\u00f9 tardi, nel 1948-49, la neonata formazione abruzzese partecip\u00f2 al campionato di I divisione, ottenendo subito un prestigioso secondo posto.\nGrazie alla rinuncia di Trieste, nel 1949-50 L'Aquila partecip\u00f2 al suo primo campionato di Serie B mancando la promozione solo all'ultima partita, persa contro il CUS Genova.\nVinse comunque la Coppa Cicogna e con essa il primo dei suoi 8 titoli italiani giovanili.\nL'anno successivo, con soli 3 campionati nazionali all'attivo, conquist\u00f2 la promozione in serie A.\nI primi successi.\nNel campionato 1958-1959 arriv\u00f2 alla sua prima finale Scudetto, contro le Fiamme Oro Padova, ma perse la partita mancando cos\u00ec il titolo italiano. Nel campionato 1963-1964 si classific\u00f2 11\u00aa, a un solo punto da Milano e Genova e venne retrocessa in Serie B, dove rimase solo un anno.\nDopo una serie di buoni piazzamenti, nel 1967 arriv\u00f2 nuovamente in finale. Nella partita decisiva che si gioc\u00f2 a Roma davanti a pi\u00f9 di tremila tifosi aquilani, i neroverdi sconfissero le Fiamme Oro Padova per 6 a 0. Quello scudetto \u00abconsacr\u00f2 definitivamente il prestigio del rugby aquilano a livello nazionale e internazionale e fece conoscere a fondo i valori di un movimento sportivo che coinvolge un'intera citt\u00e0\u00bb.\nL'anno dopo, L'Aquila perse l'opportunit\u00e0 di ripetere il successo del 1967 per soli due punti. Il secondo scudetto arriv\u00f2 comunque l'anno successivo, nel 1969, al termine di un campionato senza storia in cui i neroverdi conquistarono 18 vittorie e solo 4 pareggi terminando la stagione imbattuti. Nel 1973 arriv\u00f2 la prima Coppa Italia.\nGli anni d'oro.\nNel 1980-1981, emulando il comportamento delle altre squadre di Serie A, L'Aquila si dot\u00f2 per la prima volta di una sponsorizzazione ufficiale (la MAEL computer). Gli abruzzesi dominarono la stagione andando a vincere il loro terzo Scudetto, con sei punti di distacco dalla seconda classificata, e la loro seconda Coppa Italia. L'anno seguente replicarono il successo in campionato conquistando cos\u00ec il quarto titolo italiano, mentre nel 1983 fallirono il tris per un solo punto.\nDopo alcuni buoni piazzamenti e molti rimpianti, nel 1993-1994 L'Aquila arriv\u00f2 nuovamente in finale contro il pi\u00f9 quotato e campione in carica Milan Rugby, dell'allora neopresidente del Consiglio Silvio Berlusconi. La partita, che venne giocata a Padova davanti a quasi quattromila tifosi neroverdi, rappresenta una delle pagine pi\u00f9 gloriose della storia del rugby aquilano; sovvertendo ogni pronostico, L'Aquila vinse 23-14 e conquist\u00f2 il suo quinto scudetto.\nLa finale del Flaminio e la nascita della Lega d'Eccellenza.\nNel 1999-2000 L'Aquila giunse alla finale di campionato contro il dopo essere venuta a capo del in semifinale.\nDi fronte a circa spettatori, ripartiti pi\u00f9 o meno equamente tra le due tifoserie nello stadio Flaminio di Roma teatro di una finale inedita nella storia del campionato, fu la squadra della Capitale ad avere la meglio: gi\u00e0 in vantaggio per 30-0 alla fine del primo tempo, Roma resistette al parziale ritorno aquilano nel secondo tempo (17-5) e vinse l'incontro per 35-17; la finale comunque valse all'Aquila la qualificazione alla Heineken Cup, suo esordio europeo assoluto.\nLa stagione 2001-2002 vide la nascita della Lega Italiana Rugby d'Eccellenza e del campionato Super 10, cui venne ammessa anche L'Aquila.\nLa retrocessione in serie A.\nAl termine di una deludente stagione 2006-2007, L'Aquila venne penalizzata per aver schierato, nella vittoriosa partita contro il , un giocatore di formazione italiana in meno rispetto a quanto previsto dai regolamenti.\nLa violazione fu sanzionata con 4 punti di penalizzazione e la sconfitta d'ufficio.\nQuesta sanzione port\u00f2 alla retrocessione dell'Aquila Rugby dopo 42 anni consecutivi di militanza nella massima serie.\nNella stagione 2007-2008, disputata nel girone 1 della Serie A, L'Aquila ottenne un deludente terzo posto piazzandosi alle spalle di Rugby Roma e Cavalieri Prato. Riusc\u00ec comunque a conquistare la finalissima contro la Roma per tornare in Super 10, ma perse l'incontro con il risultato finale di 24-10 (11-3).\nIl terremoto e il ritorno nel Super 10.\nLa stagione 2008-09 vide la squadra nuovamente al terzo posto, al termine di un anno funestato dal terremoto che sconvolse la provincia aquilana.\nLa societ\u00e0, che sub\u00ec anche la perdita del pilone Lorenzo Sebastiani, mise a disposizione la squadra per evacuare i pazienti non deambulanti dell'ospedale cittadino San Salvatore.\nIn quella stagione, dopo aver eliminato la S.S. Lazio in semifinale con due combattutissime gare giocate entrambe in trasferta per l'impraticabilit\u00e0 dello Stadio Fattori, i neroverdi furono battuti in finale allo Stadio Flaminio dai Cavalieri di Prato, che conquistarono cos\u00ec la loro prima promozione nella massima serie.\nIl 10 giugno 2009, a causa della mancata iscrizione al massimo campionato della Capitolina, L'Aquila fu promossa d'ufficio dalla F.I.R. e torn\u00f2 quindi in Super 10.\nL'11 settembre successivo la societ\u00e0 fu insignita del premio IRB Spirit of Rugby Award per il coraggio e la forza d'animo dimostrati in seguito al terremoto.\nDurante la premiazione, avvenuta in occasione della prima partita di campionato vinta contro il Viadana, il presidente dell'International Rugby Board, Bernard Lapasset, defin\u00ec il riconoscimento \u00abun premio speciale per una squadra speciale\u00bb.\nA seguito del terremoto, i tifosi della squadra di calcio bergamasca dell'Atalanta organizzarono un gemellaggio con quelli dell'Aquila, organizzando una lotteria di beneficenza che frutt\u00f2 15\u00a0000 euro e, in seguito, pi\u00f9 volte presenziando agli incontri della squadra dagli spalti del \"Fattori\"; in segno di ringraziamento la compagine abruzzese veste, dal 2010, i colori societari dell'Atalanta (nero e azzurro) sull'uniforme insieme a quelli storici neroverdi.\nLa retrocessione sul campo e l'immediato ritorno in Eccellenza.\nTre anni dopo il ritorno in Eccellenza, nel 2012-13 L'Aquila si classific\u00f2 ultima a pari punti con i Crociati.\nAl successivo spareggio disputatosi a Prato, risoltosi in una sconfitta 15-21 dalla squadra emiliana, segu\u00ec la retrocessione in Serie A1.\nNella stagione 2013-14, nonostante le difficolt\u00e0 economiche, la squadra fu costantemente al primo posto in classifica nel campionato di Serie A1, che chiuse con una sola sconfitta.\nDopo aver superato le semifinali play-off grazie alla vittoria a tavolino contro il Badia, L'Aquila super\u00f2 in finale 28-18 i di Piacenza sul neutro dello stadio XXV Aprile di Parma, tornando cos\u00ec in Eccellenza.\nNella stagione 2014-15 oltre alla maglia ufficiale, con i colori nero-verde, utilizz\u00f2 delle maglie \"evento\", sei maglie che riproducevano i principali monumenti aquilani danneggiati dal sisma del 2009 ristrutturati o in ristrutturazione, una il Gran Sasso e una disegnata dai bambini delle scuole aquilane. I monumenti riportati sulle maglie furono: Palazzo Pica Alfieri, Basilica di Santa Maria di Collemaggio, Teatro San Filippo, Palazzo Ardinghelli, Basilica di San Bernardino.La squadra in questa stagione si posiziona al penultimo posto, raggiungendo la salvezza grazie alle vittorie contro sia nel girone di andata che in quello di ritorno.\nAl termine del campionato 2015-16 si classific\u00f2 ultima, con all'attivo una sola vittoria, e venne retrocessa in serie A.\nLa scomparsa.\nNella stagione successiva raggiunse la finale di serie A, persa a Parma contro ; dopo un altro anno di permanenza in questa serie, in cui si classific\u00f2 quarta nella poule promozione del girone 2, nella stagione 2018-19 non partecip\u00f2 al campionato al quale, malgrado la grave situazione finanziaria, si era comunque iscritta, concludendo di fatto la sua attivit\u00e0 agonistica."}
{"id": "1326459", "revid": "125947441", "url": "https://it.wikipedia.org/wiki?curid=1326459", "title": "Serie B d'Eccellenza (pallacanestro maschile)", "text": "La Serie B d'eccellenza (nota anche come Serie B1) ha rappresentato il terzo livello del campionato italiano di pallacanestro. \u00c8 stata istituita nel 1986-87 (con lo sdoppiamento della vecchia Serie B in B1 e B2) ed \u00e8 esistita fino al 2008, anno in cui ha cambiato denominazione in Serie A Dilettanti (divenuta nel 2011 Divisione Nazionale A).\nEra suddivisa in due gironi di 14 squadre, per posizione geografica. Le squadre promosse accedevano alla Serie A2 (poi Legadue), mentre le retrocesse scendevano in Serie B2 (attuale Serie B Dilettanti). I campionati di B d'Eccellenza costituivano il pi\u00f9 alto livello non professionistico, bens\u00ec semiprofessionistico."}
{"id": "1326460", "revid": "729019", "url": "https://it.wikipedia.org/wiki?curid=1326460", "title": "Teignbridge", "text": "Il Teignbridge \u00e8 un distretto locale del Devon, Inghilterra, Regno Unito, con sede a Newton Abbot.\nIl distretto fu creato con il Local Government Act 1972, il 1\u00ba aprile, 1974 dalla fusione dei municipal borough di Ashburton, Buckfastleigh, Dawlish, Newton Abbot e Teignmouth con il Distretto rurale di Newton Abbot e parte del Distretto rurale di St Thomas."}
{"id": "1326462", "revid": "119833996", "url": "https://it.wikipedia.org/wiki?curid=1326462", "title": "Moncton", "text": "Moncton \u00e8 una citt\u00e0 del Canada, nella provincia del Nuovo Brunswick, con 69.074 abitanti (2011). La sua area metropolitana ne conta 138.644 (2011) ed \u00e8 una delle prime trenta del Canada, comprendendo anche Dieppe e Riverview. Moncton \u00e8 un centro urbano bilingue: l'inglese e il francese sono entrambe riconosciute come lingue ufficiali. Un terzo circa della popolazione utilizza il francese nei suoi rapporti familiari, il resto l'inglese e, in minor misura, altri idiomi parlati dagli immigrati asiatici ed europei.\nGeografia fisica.\nTerritorio.\nSi trova nella contea del Westmorland, nella parte sud-orientale della provincia, a circa 55\u00a0km dal confine con la provincia della Nuova Scozia, nella valle del fiume Petitcodiac.\nSi trova in posizione centrale rispetto alle province marittime.\nClima.\nVi si trova un clima di tipo continentale, ma influenzato dalla vicinanza del mare e dalle correnti marittime.\nL'inverno \u00e8 secco e piuttosto piovoso (le precipitazioni nevose, che spesso cadono sotto forma di nevischio, non superano, tuttavia, i 30 centimetri circa), mentre le estati, pur non essendo particolarmente calde, presentano un alto grado di umidit\u00e0.\nIn diversi mesi dell'anno quello di Moncton pu\u00f2 apparire un clima pi\u00f9 marittimo che continentale, come invece \u00e8 in alcune estati o durante l'inverno. Le correnti marine hanno tuttavia una certa influenza sul clima della citt\u00e0 e di altri centri abitati del Nuovo Brunswick. I giorni in inverno sono freddi ma generalmente soleggiati, e le estati mai torride.\nStoria.\nI primi abitanti della zona furono i nativi americani Acadiani, che praticavano la pastorizia. Furono deportati dagli inglesi al loro arrivo, intorno alla met\u00e0 del XVIII secolo. Negli anni sessanta del Settecento si stanzi\u00f2 nel centro abitato un certo numero di tedeschi, di fede protestante, provenienti dalla Pennsylvania. Nella prima met\u00e0 dell'Ottocento gli inglesi installarono cantieri navali e quindi grandi barche per il trasporto delle merci. L'industria navale declin\u00f2 intorno al 1860, a causa della concorrenza con la linea ferroviaria.\nMonumenti e luoghi d'interesse.\nSono presenti numerosi parchi pubblici:\nNei dintorni si trovano diverse attrazioni naturali, tra cui la Collina magnetica una particolare roccia che da un'illusione ottica ai turisti.\nUniversit\u00e0.\nLa citt\u00e0 \u00e8 sede di universit\u00e0:\nTelevisione.\nMoncton \u00e8 il quartier generale di Cavo 9 in francese e di Cavo 10 in inglese.\nSport.\nSono presenti tre squadre di hockey su ghiaccio (Moncton Wildcats, Moncton Beavers e Moncton Aigles Bleu) e una di baseball (Moncton Mets), oltre a squadre di sport localmente minori (calcio, pallavolo).\nLa maggior parte delle competizioni degli sport di squadra sono ospitate dal Moncton Colosseum, di circa 6.000 posti, che ospita inoltre concerti e spettacoli ed esibizioni. La citt\u00e0 ha ospitato importanti eventi sportivi:\nNel 2008 \u00e8 prevista nuovamente la \"Coppa universitaria CIS\" e nel 2009 il campionato mondiale maschile di curling.\nEconomia.\nNell'area \u00e8 particolarmente sviluppato il turismo, grazie alla presenza di numerosi attrazioni naturali nei dintorni e di servizi turistici ben attrezzati. La citt\u00e0 si trova inoltre a circa 1 ora dai due pi\u00f9 grandi parchi nazionali canadesi il Fundy National Park e il Kouchibouguac National Park.\nInfrastrutture e trasporti.\n\u00c8 soprannominata \"citt\u00e0 collegamento\", in quanto centro dei trasporti marittimi e terrestri di tutto il Canada e sede della storica linea ferroviaria per il trasporto delle merci. A questi si aggiungono l'aeroporto internazionale di Moncton, metropolitane cittadine, linee ferroviarie e l'autostrada Route 2."}
{"id": "1326467", "revid": "125387929", "url": "https://it.wikipedia.org/wiki?curid=1326467", "title": "Anna Wintour", "text": "Biografia.\nAnna Wintour \u00e8 nata a Hampstead dal londinese Charles Wintour (1917\u20131999), direttore dell\"'Evening Standard\", e dalla statunitense Eleanor \"Nonie\" Trego Baker (1917\u20131995), figlia di un professore della Harvard Law School. I suoi genitori si sposarono nel 1940 e divorziarono nel 1979. Wintour prende il nome dalla nonna materna, Anna Baker (nata Gilkyson), figlia di un commerciante della Pennsylvania. Nel 1979, dopo il divorzio, suo padre Charles si rispos\u00f2 con Audrey Slaughter, editrice che ha fondato pubblicazioni come \"Honey\" e \"Petticoat\".\nWintour fa parte di una famiglia di \"landed gentry\" (proprietari terrieri). Attraverso la nonna paterna, Wintour \u00e8 bis-bis-bisnipote della scrittrice del tardo XVIII secolo Lady Elizabeth Foster (in seguito duchessa del Devonshire) e del suo primo marito, il politico irlandese John Thomas Foster. Il suo bis-bis-bis-bisnonno era Frederick Hervey, IV conte di Bristol, che serv\u00ec come vescovo anglicano di Derry. Sir Augustus Vere Foster, IV baronetto, l'ultimo con quel nome, era suo prozio.\nWintour \u00e8 la seconda di cinque fratelli. Suo fratello maggiore, Gerald, mor\u00ec da bambino in un incidente stradale. Il fratello minore Patrick lavora come giornalista e redattore diplomatico per il \"The Guardian\", l'altro fratello minore James lavora nel governo locale di Londra, mente la sorella minore Nora lavora per organizzazioni non governative internazionali.\nNella sua giovinezza, Wintour ha studiato all'indipendente North London Collegiate School, dove si \u00e8 spesso ribellata al codice di abbigliamento accorciando gli orli delle sue gonne, e dalla quale venne espulsa prima del diploma. All'et\u00e0 di 14 anni ha iniziato a portare i capelli a caschetto\u2013paggetto, acconciatura che la caratterizzer\u00e0 da allora in poi. Ha sviluppato un interesse per la moda come spettatrice abituale del programma \"Ready Steady Go!\" condotto da Cathy McGowan e dai numeri di \"Seventeen\" che la nonna le spediva dagli Stati Uniti. Wintour, nel documentario del 2009 \"The September Issue\" (incentrato sulla preparazione del numero di settembre 2007 di \"Vogue\"), ha ricordato: Suo padre Charles la consultava regolarmente per capire come avvicinare il suo quotidiano al pubblico pi\u00f9 giovane.\nCarriera.\nGi\u00e0 da adolescente, a 15 anni, Anna inizia a lavorare in una boutique iniziando degli studi di moda, studi che abbandona a breve per scrivere nella rivista Oz. \nNegli anni Sessanta della \"Swinging London\" \u00e8 ispirata da figure femminili rivoluzionarie come la stilista Mary Quant, mentre gi\u00e0 a partire dagli anni Settanta avvia la costruzione della sua carriera e si fa notare per scelte di stile stravaganti e ricercate. \nAll'inizio della sua carriera viene assunta per scrivere di moda e abbigliamento da \"Harper's and Queen\" a Londra, per poi trasferirsi a New York e lavorare come assistente editoriale e redattrice di moda per riviste come \"Harper's Bazaar\" e \"Viva\". Wintour \u00e8 molto ambiziosa, determinata verso il successo e con una visione ben precisa. Tuttavia le sue scelte editoriali non sempre vengono apprezzate dai suoi superiori e colleghi.\nNel 1985 ritorna a Londra dove le viene affidato il primo incarico da caporedattrice per la rivista \"British Vogue.\" Viene ricordata per aver cambiato completamente la redazione editoriale e per il controllo assoluto esercitato come direttrice, licenzia la maggior parte dello staff per assumere nuove menti e favorire cos\u00ec il cambiamento, per questo motivo viene soprannominata Nuclear Wintour. Questo approccio per innovare \u00e8 il suo marchio di fabbrica e si riveler\u00e0 una ricetta vincente. Due anni pi\u00f9 tardi torna a New York e dirige il magazine di interior design \"House &amp; Garden\". Wintour cambia completamente l'identit\u00e0 che la pubblicazione aveva fino ad allora: fa un ampio utilizzo di celebrit\u00e0 nei servizi e questo crea disappunto tra alcuni estimatori della rivista che vedono un'impronta artistica alla \"Vanity Fair\" e meno attenzione verso l'interior design.\nLa svolta arriva nel 1988 quando prende il posto di Grace Mirabella alla direzione di \"Vogue America\". In quel periodo la rivista soffriva la competizione con \"Elle America\" e Wintour viene designata come figura chiave per rivoluzionare l'estetica e le vendite di \"Vogue\". Il primo numero realizzato sotto la sua direzione \u00e8 quello di novembre 1988. \nAl posto dei consueti scatti di copertina con il solo volto di una modella in primo piano Wintour, con l'aiuto di Carlyne Cerf de Dudzeele (nuova direttrice di moda), propone una ragazza bionda, sorridente, a figura intera e con poco trucco immortalata nelle strade di New York. La ragazza, Michaela Bercu, indossa dei semplici jeans accostati ad una preziosa maglia gioiello di Christian Lacroix Haute Couture. Una scelta vincente e moderna, che apre le porte ad un modo di intendere la moda e lo stile con approccio meno elitario. Una sua strategia sar\u00e0 quella di continuare a mischiare moda di altissimo livello con moda media, come i jeans della foto, che sono stati scelti all'ultimo momento perch\u00e9 la modella era ingrassata e non le andava pi\u00f9 bene la gonna che avrebbe dovuto indossare.\nNel corso degli anni Wintour porta \"Vogue America\" ad un grande successo commerciale, grazie anche al larghissimo impiego di celebrit\u00e0 in copertina. Tra i maggiori fotografi che si alternano nella realizzazione degli editoriali vi sono Mario Testino, Steven Meisel, Annie Leibovitz e Patrick Demarchelier solo per citarne alcuni.\nSebbene l'autrice lo neghi, le vicende del romanzo \"Il diavolo veste Prada\" del 2003, scritto da una sua ex-assistente, Lauren Weisberger e dell'omonimo film, sono ispirate a lei. Nel film l'attrice che interpreta la sua parte \u00e8 il tre volte Premio Oscar Meryl Streep. A lei \u00e8 anche chiaramente ispirato il \"look\" del personaggio di Fey Sommers nella serie \"Ugly Betty\". Sembra che Johnny Depp si sia ispirato a lei e a Marilyn Manson per il \"look\" del suo personaggio Willy Wonka nel film-remake \"La fabbrica di cioccolato\". In particolare alla Wintour ha rubato la sua iconica pettinatura a caschetto.\n\u00c8 nota la tendenza della Wintour a privilegiare gli stilisti britannici e americani (gli unici italiani inclusi nella sua lista dei magnifici sette del mondo della moda sono Miuccia Prada e Stefano Pilati), ma come ha dichiarato anche Franca Sozzani (ex direttrice di \"Vogue\" Italia), \u00abogni direttore di \"Vogue\" privilegia giustamente gli stilisti del proprio Paese\u00bb. La Wintour infatti ha numerosi protetti, anche tra gli stilisti, tra i quali John Galliano, che senza il suo aiuto non avrebbe lavorato da Christian Dior. Inoltre ha persuaso Donald Trump a lasciare una sala disponibile per una presentazione a Marc Jacobs quando questi era a corto di fondi. Non si pu\u00f2 parlare di protetti senza citare Plum Sykes, un'assistente di \"Vogue\" che \u00e8 diventata una scrittrice di fama, contesa dall'\u00e9lite modaiola di New York.\nLa direttrice editoriale di \"Vogue\" America \u00e8 la protagonista del documentario presentato e premiato al Sundance Film Festival. Distribuito negli Stati Uniti l'11 settembre 2009, il documento si chiama, non a caso, \"The September Issue\", cio\u00e8 \u00abIl numero di settembre\u00bb, considerato il numero pi\u00f9 importante dell'anno, che impiega circa otto mesi di lavoro alla rivista. Il documentario \u00e8 girato dal regista R. J. Cutler, che ha avuto accesso alla sede centrale della rivista in Times Square, New York, e che ha rivelato che quello che si vede ne \"Il diavolo veste Prada\" \u00e8 reale. Anche Frida Giannini, quando era alla guida della maison Gucci, nel corso di un'intervista rilasciata a Serena Dandini per il talk show \"Parla con me\" ha confermato quanto sia glaciale, impenetrabile e potente la figura della Wintour, ribadendo inoltre che tutto quello che si vede nel film \"Il diavolo veste Prada\" \u00e8 autentico.\nWintour, per contratto dalla Cond\u00e9 Nast (la casa editrice che gestisce \"Vogue\" e molte altre importanti riviste), ha uno stipendio annuo che supera i due milioni di dollari, un autista personale e un budget annuale di dollari riservato alle spese per l'abbigliamento. Nel 2013, oltre a mantenere la leadership del magazine \"Vogue,\" viene promossa direttore artistico dell'intero gruppo Cond\u00e9 Nast su volont\u00e0 dell'amministratore delegato Chuck Townsend.\nAttualmente la crew di Vogue e delle altre testate del gruppo Cond\u00e9 Nast si sono trasferite dalla storica sede di Times Square al nuovo One World Trade Center, costruito nel luogo in cui si \u00e8 verificato l'attentato dell'11 settembre 2001 alle Torri Gemelle di New York. Nel 2018 Cond\u00e9 Nast ha ufficialmente dichiarato che Anna Wintour sar\u00e0 promossa direttrice a vita della rivista \"Vogue\".\nVita privata.\nFamiglia.\nIl 7 settembre 1984, Anna Wintour ha sposato lo psichiatra infantile David Shaffer, dal quale ha divorziato nel 1999. Da questa unione sono nati due figli: Charles (Charlie) nato nel 1985, e Katherine (detta Bee) nata il 31 luglio 1987. Charles si \u00e8 sposato con Elizabeth Cordry il 7 luglio 2014 a Mastic Beach, nel Long Island. Esattamente quattro anni dopo, il 7 luglio 2018, e sempre a Long Island, Bee si \u00e8 sposata con il fotografo e regista italiano Francesco Carrozzini, figlio di Franca Sozzani (direttrice di \"Vogue Italia\", scomparsa due anni prima); la cerimonia \u00e8 stata ripetuta il 19 luglio seguente a Portofino.\nWintour si \u00e8 sposata una seconda volta nel 2004 con l'investitore Shelby Bryan (ai tempi del divorzio con Shaffer, i giornali scrissero che ci\u00f2 era causato da una relazione tra Wintour e Bryan), ma anche questa relazione termina, nel 2020.\nIl 28 marzo 2017 Wintour diventa nonna per la prima volta con la nascita di Caroline, primogenita di Charles ed Elizabeth, mentre il 3 febbraio 2019 nasce Ella Rose, sorella minore di Caroline..\nIl 25 ottobre 2021 diventa nonna per la terza volta di Oliver, primo figlio di Bee e del marito Francesco.\nAbitudini.\nA partire dal 2016, Wintour ha vissuto nel Greenwich Village. Afferma di svegliarsi prima delle 6, giocare a tennis (una sua grande passione, tanto che la si vede spesso in tribuna durante le partite dei tornei pi\u00f9 importanti, \u00e8 ammiratrice della statunitense Serena Williams e grande fan e amica dello svizzero Roger Federer), acconciarsi i capelli e truccarsi, infine raggiungere gli uffici di \"Vogue\" due ore pi\u00f9 tardi. Arriva sempre alle sfilate molto prima del loro inizio programmato. \nSpegne spesso il cellulare per consumare il pranzo (di solito una bistecca o un hamburger senza pane) indisturbata. I pasti ad alto contenuto proteico sono una sua abitudine da molto tempo. \nSecondo la serie di documentari della BBC intitolata \"Boss Woman\", Anna Wintour raramente si trattiene alle feste per pi\u00f9 di 20 minuti, e va a letto ogni sera entro le 22:15.\nPreferenze stilistiche.\nA causa della sua posizione, il guardaroba di Wintour \u00e8 spesso attentamente esaminato e imitato. All'inizio della sua carriera, ha mescolato magliette e canottiere alla moda con jeans firmati. Quando inizi\u00f2 a lavorare a \"Vogue\" come direttore creativo, pass\u00f2 ai completi Chanel con minigonne, che continu\u00f2 ad indossare durante entrambe le gravidanze aprendo leggermente le gonne dietro e tenendo la giacca addosso per coprirsi. Wintour \u00e8 stata elencata come una delle \u00abcinquanta persone meglio vestite sopra i 50 anni\u00bb da \"The Guardian\" nel marzo 2013.\nSecondo il biografo Jerry Oppenheimer, i suoi onnipresenti occhiali da sole neri (indossati anche al chiuso) sono in realt\u00e0 lenti correttive, poich\u00e9 soffrirebbe di un deterioramento della vista come suo padre Charles; una sua ex collega ha dichiarato di aver provato i suoi occhiali modello Ray-Ban Wayfarer in sua assenza e di aver avuto le vertigini. Wintour ha spiegato a Morley Safer, corrispondente di \"60 Minutes\", che gli occhiali sono una sorta di \u00abarmatura\u00bb e che le permettono di mantenere private le sue reazioni durante una sfilata. Ha altres\u00ec dichiarato: \u00abmi aiutano quando sono un po' stanca o assonnata\u00bb e \u00absono incredibilmente utili perch\u00e9 ti permettono di nascondere cosa stai pensando\u00bb.\n\u00c8 nota per portare sempre lo stesso taglio di capelli, un caschetto\u2013paggetto. Molto conosciuta \u00e8 anche la sua passione per i sandali Manolo Blahnik, specialmente per i \"nude\", dello stesso tono della sua pelle, creati dallo stilista apposta per lei nel 1994, e per gli stivali alti pitonati. Ha dichiarato che non si vestirebbe mai, da capo a piedi, solo di nero. Molto di rado porta con s\u00e9 una borsa.\nBeneficenza.\nWintour \u00e8 anche coinvolta con enti di beneficenza. \u00c8 amministratore fiduciario del Metropolitan Museum of Art di New York, dove ha organizzato eventi benefici che hanno raccolto 50 milioni di dollari per il Costume Center (a lei \u00e8 dedicato, che ne raccoglie la collezione di moda e che nel 2014 \u00e8 stato inaugurato da Michelle Obama, che ha tenuto un discorso di elogio e stima sui meriti artistici, culturali e filantropici dimostrati da Wintour nel corso della sua carriera) del museo. Presso quest'ultimo si svolge l'annuale Met Gala (chiamato anche \"Met Ball\"), una serata che cade ogni primo luned\u00ec di maggio e che \u00e8 stata paragonata agli \u00ab\"Oscar della moda\"\u00bb, alla quale partecipano varie celebrit\u00e0 che sono invitate a vestirsi secondo un tema scelto da Wintour.\nWintour ha fondato il CFDA/Vogue Fund per incoraggiare, sostenere e fare da mentore a stilisti sconosciuti. Ha anche raccolto oltre 10 milioni di dollari per enti di beneficenza contro l'AIDS dal 1990, organizzando vari eventi benefici di alto profilo.\nOpinioni politiche.\nWintour \u00e8 una sostenitrice del Partito Democratico. Ha accompagnato la corsa al Senato di Hillary Clinton nel 2000, quella di John Kerry nel 2004, quella di Barack Obama nel 2008 e 2012, nuovamente quella di Clinton nel 2016 (alla quale si dice che diede anche dei consigli su come vestirsi nei momenti pi\u00f9 cruciali della campagna elettorale), e quella di Joe Biden nel 2020.\n\"Il diavolo veste Prada\".\nRomanzo.\nLauren Weisberger, un'ex assistente di Wintour che lasci\u00f2 \"Vogue\" per la rivista \"Departures\" insieme a Richard Story, scrisse \"Il diavolo veste Prada\" dopo che un consulente, consigliato da Story, le sugger\u00ec di scrivere delle proprie esperienze lavorative. La Wintour stessa disse al quotidiano \"The New York Times\": \u00abHo sempre amato la fiction. Non ho comunque deciso se lo legger\u00f2 o meno\u00bb. Quando alla Weisberger venne chiesto se l'ambientazione e il personaggio di Miranda Priestly fossero ispirati a \"Vogue\" e a Wintour, l'autrice rispose di non essersi basata solo sulle sue esperienze, ma anche su quelle di amici e conoscenti.\nKate Betts, che era stata licenziata da Harper's dopo due anni durante i quali lo staff aveva detto che si era sforzata troppo di emulare Wintour, lo recens\u00ec duramente per il \"The New York Times Book Review\": \nNonostante i difetti, Priestly ha alcune qualit\u00e0 positive: Andrea Sachs, la protagonista del romanzo, nota che prende da sola tutte le decisioni editoriali chiave della rivista \"Runway\", e che \u00e8 dotata di classe e di un genuino senso dello stile.\nFilm.\nL'adattamento cinematografico del romanzo, anch'esso intitolato \"Il diavolo veste Prada\", diretto da David Frankel e scritto da Aline Brosh McKenna, non \u00e8 stata l'unica opera audiovisiva ad avere un personaggio che ha preso in prestito alcuni aspetti di Wintour. Ad esempio: sono state notate delle similitudini con il personaggio di Edna Mode nel film d'animazione \"Gli Incredibili - Una normale famiglia di supereroi\"; Willy Wonka, protagonista de \"La fabbrica di cioccolato\", ne riprende l'acconciatura e una parziale somiglianza caratteriale; anche il personaggio di Fey Sommers nella serie televisiva \"Ugly Betty\" \u00e8 stato paragonato a Wintour.\nDurante la produzione del film, Wintour fu accusata di aver intimato ai maggiori stilisti americani e internazionali di non prendere parte al film, altrimenti lei si sarebbe rifiutata di promuoverli in copertina o con servizi dedicati. Wintour neg\u00f2 e, in seguito, un suo portavoce afferm\u00f2 che \u00abAnna presta attenzione a tutto ci\u00f2 che promuove e si concentra sulla moda, di qualsiasi natura sia tale promozione\u00bb. Comunque, bench\u00e9 nel film ne siano citati parecchi, tra gli stilisti solo Valentino Garavani vi ha preso parte interpretando se stesso.\nIl film, distribuito negli Stati Uniti il 30 giugno 2006, ottenne grande successo commerciale. Wintour partecip\u00f2 alla prima indossando un abito Prada e dichiarando ad ABC News di aver apprezzato il film, aggiungendo: Quell'opinione sul film non l'ha tuttavia portata a \u00abperdonare\u00bb Weisberger; quando \u00e8 stato riferito che l'editore di Weisberger le ha detto di cominciare il suo terzo romanzo, il portavoce di Wintour le ha suggerito \u00abdovrebbe trovare un lavoro come assistente di qualcun altro\u00bb.\nMeryl Streep interpreta una Miranda Priestly abbastanza diversa da quella del libro, e ha ricevuto gli elogi della critica come personaggio completamente originale e che suscita simpatia. Secondo quanto riferito, dopo aver visto il film la Wintour avrebbe deciso di ridecorare il suo ufficio perch\u00e9 quello presentato nella pellicola era quasi una replica esatta del suo.\nSecondo Oppenheimer, \"Il diavolo veste Prada\" potrebbe aver fatto un favore a Wintour aumentando la riconoscibilit\u00e0 del suo nome. \nQuando il documentario \"The September Issue\" \u00e8 stato distribuito tre anni dopo, nel 2009, i critici lo confrontarono con questo film. Paul Schrodt e Ed Gonzalez di \"Slant Magazine\" dissero che \u00abNell'ultimo anno o gi\u00f9 di l\u00ec, \u00e8 stata sul sentiero di guerra dei media per riconquistare la sua immagine\u00bb. Molti hanno considerato la domanda su quanto Anna Wintour fosse simile alla Miranda Priestly interpretata da Meryl Streep, e hanno elogiato il film per aver mostrato la persona reale. Manohla Dargis di \"The New York Times\" disse che Priestly ha aiutato a umanizzare Wintour, e che \u00abIl documentario continua questo processo\u00bb. Mary Pols concord\u00f2 affermando che \u00abIl film offre spunti che lo elevano al di l\u00e0 di una versione realista de \"Il diavolo veste Prada\"\u00bb."}
{"id": "1326470", "revid": "466539", "url": "https://it.wikipedia.org/wiki?curid=1326470", "title": "Y\u014dsuke Matsuoka", "text": "Fu ministro degli esteri del Giappone (1940-1941) prima della Seconda guerra mondiale.\nBiografia.\nI primi anni in Giappone e in America.\nNato in Giappone, nella prefettura di Yamagucki-ken, Y\u014dsuke Matsuoka visit\u00f2 gli Stati Uniti con un cugino nel 1893, e si stabil\u00ec a Portland nell'Oregon. Visse per un primo periodo in una Missione Metodista e qui fu accolto nella casa del vedovo William Dunbar, assieme al figlio di Dunbar, Labert, e alla sorella di questi, Mrs. Isabelle Dunbar Beveridge. Mrs. Beveridge fu come una madre adottiva per Matsuoka e l'aiut\u00f2 ad adattarsi alla societ\u00e0 americana. L'affetto di Matsuoka per lei dur\u00f2 anche dopo il suo ritorno in Giappone. Mrs. Beveridge mor\u00ec poi nel 1906.\nMatsuoka si iscrisse al Portland's Atkinson Grammar School si convert\u00ec al Cristianesimo e prese il nome di Frank Matsuoka. And\u00f2 ad Oakland in California con il fratello maggiore Kensuke dove frequent\u00f2 l'Oakland High School per 18 mesi. Ritorn\u00f2 a Portland dove studi\u00f2 legge, pagandosi gli studi con i pi\u00f9 svariati lavori: venditore porta a porta di caff\u00e8 e interprete per un imprenditore giapponese. Matsuoka si laure\u00f2 cos\u00ec all'universit\u00e0 dell'Oregon nel 1900. Durante questo periodo egli fu un fervente cristiano (frequentava le sessioni sulla Bibbia al liceo e chiese di incontrare il populista americano William Jennings Bryan.)\nServizi esteri in Giappone.\nMatsuoka ritorn\u00f2 in Giappone nel 1902 e pass\u00f2 gli esami per entrare nei servizi esteri e nel giro di due anni divenne vice-console a Shanghai. Dopo 18 anni sal\u00ec velocemente tutti i gradi della diplomazia giapponese. Matsuoka guadagn\u00f2 una notoriet\u00e0 internazionale quando, nel 1933, annunci\u00f2 l'abbandono della Societ\u00e0 delle Nazioni da parte del Giappone, dopo le critiche che la stessa aveva mosso alle operazioni militari giapponesi in Manciuria, conducendo la delegazione giapponese fuori dalla sala riunioni della Societ\u00e0. Dopo aver lasciato i servizi esteri, Matsuoka and\u00f2 a Manciuku\u00f2 e divenne presidente delle Ferrovie della Manciuria del sud, ove lavor\u00f2 a stretto contatto con Hideki T\u014dj\u014d (divenendo poi capo della polizia segreta dell'armata del Kwantung).\nMinistro degli esteri del Giappone 1940-41.\nNel 1940 Matsuoka divenne Ministro degli affari esteri sotto il Primo Ministro principe Konoye forte oppositore di Hiranuma Kiichir\u014d. Matsuoka fu uno dei maggiori fautori dell'alleanza del Giappone con la Germania nazista e l'Italia fascista, che riteneva essere il perfetto bilanciamento di forze contro gli Stati Uniti divenendo cos\u00ec uno dei primi promotori del Patto Tripartito nel 1940. Il 31 dicembre del 1940, \nIl 1\u00ba aprile 1941 fu a Roma per ulteriori accordi relativi al Patto Tripartito. Matsuoka firm\u00f2 anche il patto nippo-sovietico di non aggressione nell'aprile del 1941. Dopo l'invasione dell'Unione Sovietica da parte della Germania, nel giugno 1941, Adolf Hitler propose a Matsuoka che il Giappone prendesse parte all'attacco. Matsuoka divenne un fervente sostenitore dell'attacco giapponese all'Unione Sovietica e fece continuamente pressione su Konoye e sugli altri capi dell'Esercito imperiale giapponese e su quelli della Marina imperiale giapponese per mobilitarli in proposito. Ma alla fine sia l'esercito che la marina giapponesi, insieme a Konoye, decisero di concentrare lo sforzo militare su obbiettivi a sud del Giappone e non sull'Unione Sovietica.\nNonostante l'opposizione dei militari, Matsuoka continu\u00f2 a essere il pi\u00f9 attivo sostenitore dell'invasione dell'Unione Sovietica e soprattutto divenne sempre pi\u00f9 imprudente nella diplomazia con gli Stati Uniti, che credeva cospirassero per provocare l'entrata in guerra del Giappone. L'ostilit\u00e0 di Matsuoka verso gli U.S.A., oppositore diplomatico alle campagne militari del Giappone, allarm\u00f2 Konoye, che voleva evitare la guerra con gli americani. Konoye fin\u00ec per appoggiarsi alle gerarchie militari per liberarsi di Matsuoka. Cos\u00ec Matsuoka dovette rassegnare le dimissione nel luglio del 1941 e fu sostituito come ministro degli esteri dall'ammiraglio Teijiro Toyoda.\nMatsuoka di conseguenza pass\u00f2 in secondo piano. Catturato dagli Alleati nel 1945, fu portato davanti al Tribunale Internazionale dell'Estremo Oriente con l'accusa di crimini di guerra ma mor\u00ec prima della fine del processo. Il suo corpo \u00e8 conservato presso il santuario Yasukuni."}
{"id": "1326472", "revid": "108248301", "url": "https://it.wikipedia.org/wiki?curid=1326472", "title": "IM the Supervisor", "text": "IM the Supervisor \u00e8 il quinto album del gruppo Psychedelic Trance Infected Mushroom pubblicato il 10 settembre 2004 da Brand New Entertainment.\nIl disco.\nQuest'album ritorna alle sonorit\u00e0 trance tipiche degli Infected Mushroom, abbandonando quelle sperimentali del secondo disco di Converting Vegetarians (2003).\n\u00c8 un ritorno momentaneo perch\u00e9 gli album successivi saranno influenzati anche da altri generi."}
{"id": "1326473", "revid": "767487", "url": "https://it.wikipedia.org/wiki?curid=1326473", "title": "Torbay", "text": "Torbay \u00e8 un'autorit\u00e0 unitaria del Devon, Inghilterra, Regno Unito, con sede a Torquay.\nIl \"borough\", situato al limite occidentale della Lyme Bay, nella cosiddetta \"English Riviera\", fu creato nel 1998, ma esisteva come \"county borough\" dal 1968."}
{"id": "1326474", "revid": "712828", "url": "https://it.wikipedia.org/wiki?curid=1326474", "title": "Nazionale di rugby a 15 del Galles", "text": "La Nazionale gallese di rugby a 15 (ingl. \"Wales national rugby union team\"; gall. \"T\u00eem rygbi'r undeb cenedlaethol Cymru\") \u00e8 la squadra nazionale maschile di rugby a 15 che rappresenta il Galles in ambito internazionale. Insieme a , , , e partecipa al Sei Nazioni, torneo che fin dall'origine, e tenendo conto di tutte le varie denominazioni che ha assunto, ha vinto in totale 40 volte (record assoluto), la pi\u00f9 recente delle quali nel 2019, con il Grande Slam.\nHa inoltre preso parte a tutte le edizioni della Coppa del Mondo dal 1987.\nLa Nazionale opera sotto la giurisdizione della federazione rugbistica gallese, la Welsh Rugby Union, istituita nel 1881.\nIn quello stesso anno il Galles disput\u00f2 il suo primo incontro internazionale, contro l'.\nNella lunga storia rugbistica del Galles spiccano due periodi d'oro: il primo, dal 1900 al 1911, vide, oltre al dominio nell'Home Nations Championship (denominazione dell'epoca del Sei Nazioni), la vittoria per 3-0 contro la al Cardiff Arms Park nella prima partita tra i due Paesi (1905).\nIl secondo, dal 1969 al 1982, registr\u00f2 8 vittorie nel torneo delle Cinque Nazioni con 4 Grandi Slam.\nNella , la prima edizione della storia, il Galles raggiunse la semifinale e poi vinse la finale per il terzo posto, fino ad oggi miglior risultato nella competizione. Nel 1999 il Galles ospit\u00f2 la IV edizione di tale torneo (la prima dopo l'apertura al professionismo nel rugby a 15), vinto dall'.\nLo stadio interno del Galles \u00e8 il Millennium Stadium di Cardiff, completato nel 1999 in sostituzione del National Stadium al Cardiff Arms Park.\nDieci giocatori gallesi fanno parte dell'International Rugby Hall of Fame e uno di essi, Gareth Edwards, \u00e8 incluso anche nella World Rugby Hall of Fame.\nIl 19 agosto 2019 diventa la quarta squadra a raggiungere la vetta del ranking mondiale, rimpiazzando la che occupava il primo posto da 509 settimane.\nLa storia.\nI primi anni (1850-1919) e la nascita della Federazione.\nIl rugby XV prese piede in Galles nel 1850 quando il reverendo Rowland Williams divent\u00f2 vicepreside dello st. David's College di Lampeter, dove introdusse questo sport. Il primo club gallese, il Neath, fu fondato nel 1871. Nel 1881 nacque la Welsh Rugby Union e con essa la prima rappresentativa nazionale gallese, che quel 19 febbraio disput\u00f2 a Blackheat (Londra) il primo incontro della sua storia, una sconfitta contro l'. Gli inglesi vinsero per sette calci piazzati, un drop e sei mete a zero che, con il punteggio ufficialmente adottato di l\u00ec a poco significa 0-30.\nL'anno seguente le quattro federazioni britanniche diedero vita all'Home Nation Championship (oggi Sei Nazioni) che vide la sua prima edizione nel 1883, senza alcuna vittoria da parte del Galles.\nLa disciplina, comunque, conobbe una rapida diffusione e, intorno al 1890, i gallesi svilupparono un nuovo tipo di formazione, chiamato \"Four Three-quarters\" (quattro tre quarti). Tale schema, che prevedeva otto \"avanti\" (i due piloni, il tallonatore, due seconde linee, due flanker e un numero 8) in luogo dei nove schierati fino a quel momento, rivoluzion\u00f2 questo sport e fu, alfine, adottato universalmente a tutti i livelli. Tale fu anche lo schema con il quale il Galles vinse il suo primo Home Championship, nel 1893, con annessa anche la \"Triple Crown\".\nIl Galles rivinse il Championship nel 1900, dando avvio al primo periodo d'oro della sua storia rugbystica, che dur\u00f2 per tutto il decennio. Due \"Triple Crown\" giunsero nel 1902 e nel 1905, e di poco analoga prestazione fu mancata nelle edizioni 1901, 1903 e 1904.\nVerso la fine del 1905 il Galles disput\u00f2 il suo primo \"test match\" contro una Nazionale non appartenente alle Isole britanniche, la in \"tour\" nel Regno Unito, di scena per l'occasione all'Arms Park. Gli oceanici, pi\u00f9 tardi noti col nome di \"Original All Blacks\", nel corso di detto \"tour\" avevano gi\u00e0 sconfitto in serie , e . Prima dell'incontro gli \"All Blacks\" si produssero nella loro \"Haka\", una danza m\u0101ori, alla quale la folla di 47.000 spettatori rispose cantando \"Hen Wlad Fy Nhadau\", prima volta in cui un inno nazionale fu eseguito per un evento sportivo.\nL'ala gallese Teddy Morgan segn\u00f2 per primo e port\u00f2 il Galles sul 3 a 0. Durante la partita il neozelandese Bob Deans dichiar\u00f2 di aver segnato una meta, ma di essere stato trascinato dietro la linea prima dell'arrivo dell'arbitro. Questi non concesse la meta e decise, al contrario, una mischia chiusa a favore della nazionale di casa. Il risultato non cambi\u00f2 pi\u00f9 fino alla fine e il Galles si impose 3 a 0. Quella sconfitta, l'unica sconfitta per gli \"All Blacks\" sui 35 incontri del \"tour\", imped\u00ec tra l'altro agli oceanici di realizzare il Grande Slam contro le Isole Britanniche.\nNel 1906 il Galles vinse nuovamente l'Home Championship e, nel corso dell'anno, disput\u00f2 il suo primo \"test match\" contro il . A dispetto delle premesse, gli \"Springboks\" si imposero 11 a 0. Due anni dopo, il 12 dicembre 1908, la nazionale gallese incontr\u00f2 per la prima volta quella na, battendola 9 a 6.\nUna nuova vittoria nel Championship giunse nel 1909 e, con l'arrivo della nel torneo interbritannico, il Galles vinse anche la prima edizione del Cinque Nazioni a chiamarsi con tale nome (1910); nel 1911 giunse anche il Grande Slam, impresa che non ripet\u00e9 per quasi quattro decenni. Nel 1913 a Cardiff la Nazionale sub\u00ec la prima sconfitta interna dal 1899, a opera dell' che, tra l'altro, non vinceva in Galles dal 1895. Dalla fine del 1914 la Grande Guerra provoc\u00f2 la sospensione di qualsiasi attivit\u00e0 sportiva per tutta la sua durata.\nDal 1920 al 1968.\nLa ripresa delle attivit\u00e0 sportive dopo la Grande Guerra vide l'inizio di un periodo di declino nel rugby gallese. Gli anni venti furono i peggiori, in quanto le opache prestazioni della nazionale sembravano rispecchiare il difficile momento dell'economia, con la recessione industriale particolarmente dura nel sud del Galles. Delle 42 partite giocate, infatti, la nazionale ne vinse solo 17 e ne pareggi\u00f2 altre 3. La depressione economica spinse inoltre circa mezzo milione di persone a emigrare per andare a cercare lavoro altrove: tra di esse, numerosi giocatori di rugby XV, che passarono al rugby XIII in ragione della natura professionistica di quest'ultimo. Tra il 1923 e il 1928 il Galles ottenne solo 7 vittorie, 5 delle quali contro la che, tuttavia, riusc\u00ec nel 1928 anche a centrare la prima vittoria contro i gallesi. Intorno a met\u00e0 decennio vi furono inoltre problemi nella selezione dei giocatori: nel 1924, per esempio, vennero convocati 35 differenti atleti per quattro partite, ognuna giocata con un differente capitano. Solo un giocatore, Charlie Pugh, fu presente in tutti e quattro i \"match\".\nLe migliorate condizioni economiche degli anni trenta ebbero un positivo riflesso anche sullo sport gallese: la Nazionale vinse il Cinque Nazioni 1931, il primo dopo 9 anni e, per la prima volta nel dopoguerra, riusc\u00ec a schierare lo stesso XV per due incontri consecutivi, contro e . Nel 1933 la squadra, capitanata da Watcyn Thomas, conquist\u00f2 a Twickenham la sua prima vittoria esterna contro gli inglesi. Il 21 dicembre 1935 i \"Dragoni\" riuscirono a battere gli \"All Blacks\" per 13 a 12 al termine di un incontro che vide l'esordio di Haydn Tanner, che fu capitano del Galles tra il primo e il secondo dopoguerra e internazionale fino al 1949. Nonostante la soppressione del Cinque Nazioni nel periodo bellico, il Galles disput\u00f2 nel 1940 a Cardiff contro gli inglesi un \"match\" di beneficenza a sostegno della Croce Rossa. L' vinse 18-9.\nSubito dopo la fine della guerra (1946) il Galles affront\u00f2 una selezione dell'esercito neozelandese, perdendo 11 a 3. La prima edizione del Cinque Nazioni del dopoguerra, quella del 1947, fu vinta da gallesi e inglesi a pari merito. A dispetto della prima sconfitta interna subita dalla nell'edizione 1948, due anni dopo il Galles era di nuovo competitivo, e realizz\u00f2 il Grande Slam nel Cinque Nazioni 1950, il primo dal 1911. L'anno successivo, non bast\u00f2 il dominio territoriale e nelle \"touche\" contro i sudafricani in \"tour\" per evitare la sconfitta per 3-6, comunque, nel 1952 giunse un nuovo Grande Slam e nel 1953 un 13-8 sugli \"All Blacks\". Nel 1954 il St. Helens di Swansea, che dal 1885 ospitava il Galles, fu teatro dell'ultimo incontro internazionale e il Cardiff Arms Park fu eletto a stadio casalingo dei \"Dragoni\". Il Galles vinse anche l'edizione 1956, l'ultima per i successivi otto anni: si dovette attendere fino al 1964 per vedere la squadra primeggiare nel torneo, sebbene a pari merito della , e un ulteriore anno per vederla vincerlo da sola.\nIl primo \"tour\" della Nazionale gallese fu nel 1964 e si svolse prevalentemente in Sudafrica, anche se vi fu un incontro disputato in Kenya, a Nairobi, contro una selezione dell'Africa Orientale. Nel corso di tale \"tour\" la squadra perse l'unico \"test match\" ufficiale della spedizione, a Durban contro gli \"Springboks\" per 3-24, che rappresent\u00f2 il peggior passivo degli ultimi 40 anni. All'assemblea generale della Welsh Rugby Union di quell'anno il presidente uscente, D. Ewart Davies, dichiar\u00f2 che \u00abrisulta evidente, in base all'esperienza del tour sudafricano, che in Galles ci vuole un atteggiamento pi\u00f9 propositivo verso il gioco\u2026 I giocatori devono essere preparati a imparare, anzi a reimparare, fino alla loro assoluta padronanza, i fondamentali del rugby\u00bb. Ci\u00f2 diede il via alla rivoluzione degli allenatori: fu istituito il \"WRU Coaching Committee\", organo a cui fu demandato il compito di incrementare la qualit\u00e0 dell'allenamento; nel gennaio 1967 Ray Williams fu nominato \"Coaching Organiser\". Il primo allenatore della nazionale fu David Nash, ingaggiato nel 1967 con un contratto per una stagione, il quale tuttavia si dimise quando la federazione non gli diede il permesso di seguire il Galles nel \"tour\" del 1968 in Argentina. Alla fine la federazione torn\u00f2 sulla sua decisione e scelse Clive Rowlands come tecnico durante il \"tour\", nel corso del quale la squadra disput\u00f2 6 incontri con 3 vittorie, 2 pareggi e una sconfitta.\nLa seconda \u201cepoca d'oro\u201d (1969-1982).\nIl secondo grande periodo di successo della nazionale gallese vide l'alba nel 1969: nel Cinque Nazioni di quell'anno, la squadra batt\u00e9 l', vincendo il torneo con il \"Triple Crown\". Fu anche l'anno del primo \"tour\" gallese in Nuova Zelanda, che si concluse con due sconfitte contro gli \"All Blacks\" in altrettanti \"test match\", la prima 0-19, la seconda 12-33.\nNell'anno successivo, il 1970, giunse un altro Cinque Nazioni, a pari merito con la , e successivamente quello che fu, fino al 1999, il miglior risultato contro il , un pareggio a Cardiff per 6-6. Nel 1971 il Galles ottenne il suo primo Grande Slam dal 1952; utilizzando solo 16 giocatori in quattro partite, la Nazionale schierata in quell'edizione del Cinque Nazioni \u00e8 considerata una delle pi\u00f9 forti di sempre nella storia gallese. La vittoria pi\u00f9 famosa di tale edizione del torneo pu\u00f2 essere considerata quella contro la : il flanker John Taylor trasform\u00f2 tra i pali la meta realizzata all'ultimo minuto da Gerald Davies, con la quale il Galles aveva ridotto lo svantaggio dagli scozzesi a un solo punto (17-18); grazie alla trasformazione, realizzata dalla linea laterale, il Galles vinse 19-18 e la stampa, giocando sul termine \u201ctrasformazione\u201d (in inglese \"conversion\") scrisse che quella di Taylor fu \u00abla migliore conversione dai tempi di San Paolo\u00bb. Fu lo stesso Galles a fornire il maggior numero di giocatori al tour di quell\u2019anno dei British Lions in Nuova Zelanda; quella selezione cos\u00ec composta fu l'unica a vincere due \"test match\" nello stesso \"tour\" contro gli \"All Blacks\".\nNel corso del Cinque nazioni del 1972 il Galles e la , nel periodo di massima tensione del conflitto nordirlandese, si rifiutarono di andare in trasferta a Dublino, avendo anche ricevuto supposte minacce dall'IRA. Il torneo rimase incompleto, con Galles e imbattuti. L'anno successivo si ebbe, caso unico nella storia del torneo, una vittoria condivisa tra le cinque nazionali, ciascuna avente al suo \"score\" due vittorie, gli incontri interni, e due sconfitte, quelli esterni. Ancora nel 1973 il Galles riusc\u00ec a sconfiggere i \"Wallabies\" per 24-0.\nIl biennio 1975-1976 vide due ulteriori vittorie finali nel Cinque Nazioni, la seconda delle quali con il Grande Slam, quest'ultimo ottenuto, come nel 1971, utilizzando solo 16 giocatori. La vittoria nel 1978 fece anche diventare il Galles la prima \"Home Nation\" a realizzare il \"Triple Crown\" per tre edizioni di seguito. A quella vittoria coincise anche l'abbandono dell'attivit\u00e0 di due figure storiche del rugby nazionale, Phil Bennett e Gareth Edwards.\nPi\u00f9 tardi quello stesso anno il Galles affront\u00f2 in casa gli \"All Blacks\", venendo sconfitto per 12-13 a seguito della realizzazione di un calcio piazzato neozelandese molto discusso di Brian McKechnie: infatti, il seconda linea oceanico Andy Haden si era tuffato al di fuori della linea laterale nel tentativo di guadagnare la punizione. Quindici anni dopo, nel 1989, prima di un altro \"match\" Galles-Nuova Zelanda, lo stesso Haden ammise che lui e Frank Oliver avevano escogitato questa tattica, da usarsi nel caso la Nuova Zelanda si fosse trovata in difficolt\u00e0, come in effetti stava avvenendo. Nonostante le immagini mostrino l'intenzionalit\u00e0 del gesto (tanto che l'arbitro Roger Quittenton fu duramente criticato dalla stampa per non essersene accorto), l'unico giornalista a parlarne al tempo fu Clem Thomas. La visibilit\u00e0 non era ottima ma Quittenton pi\u00f9 tardi dichiar\u00f2 di aver dato la punizione avendo veramente visto Geoff Wheel saltare sopra la spalla di Frank Oliver. Pi\u00f9 tardi lo stesso Haden ammise di essere stato stupito e felice che il suo stratagemma avesse funzionato. Con tale vittoria gli \"All Blacks\" si garantirono il primo Grande Slam della storia in \"tour\" britannici.\nIl Galles vinse ancora il Cinque Nazioni e la Triple Crown nel 1979 e, nel 1980, celebr\u00f2 il centenario della fondazione della Welsh Rugby Union affrontando gli All Blacks a Cardiff ma perdendo 3-23, con zero mete contro le quattro degli ospiti.\nAnni difficili (1983-1999).\nTra il 1983 e il 1984 il Galles vinse quattro incontri, due per edizione, del Cinque Nazioni; a cavallo di tali eventi, una stentata vittoria per 29-24 a Cardiff sul nel 1983 e una sconfitta interna per 9-28 contro l' nel 1984, che all'epoca fiss\u00f2 il record negativo di punti sub\u00ecti a Cardiff; nell'occasione il Galles segu\u00ec la stessa sorte delle altre tre squadre britanniche, che persero contro i \"Wallabies\" e permisero loro di conquistare il Grande Slam in un \"tour\".\nIl 1987 vide la nascita della Coppa del Mondo di rugby, la cui prima edizione fu ospitata tra maggio e giugno di quell'anno congiuntamente da Australia e Nuova Zelanda. All'epoca il Galles era nel novero delle nazioni pi\u00f9 forti e rispettate, e in effetti la squadra si comport\u00f2 bene, arrivando fino alla semifinale dopo aver sconfitto nei quarti l'; cedette solo agli \"All Blacks\" padroni di casa per 6-49, ma vinse la finale del terzo posto contro l'. Quello dell'edizione d'esordio \u00e8 tuttora il miglior risultato di sempre dei gallesi alla Coppa del Mondo: da allora un quarto posto, due eliminazioni ai quarti di finale e tre addirittura al primo turno. Nel 1988 la squadra riconquist\u00f2, dopo 9 edizioni del Cinque Nazioni, la \"Triple Crown\", ma il \"tour\" in Nuova Zelanda nel prosieguo d'anno, risoltosi in due pesanti sconfitte in altrettanti \"test match\" contro gli \"All Blacks\", fu il chiaro segnale che la carriera di molti giocatori che avevano fino ad allora sorretto la squadra stava oramai per giungere al capolinea.\nIl Cinque Nazioni 1990 del Galles si risolse nel primo \"whitewash\" della sua storia; in quello del 1991 tale umiliazione fu evitata solo grazie a un pareggio interno contro l', ma la successiva Coppa del Mondo in Inghilterra fu la cartina di tornasole del momento negativo della Nazionale: nel primo turno, la vittoria contro l' fu inutile ai fini della qualificazione ai quarti, compromessa dalla sconfitta in apertura di torneo contro pi\u00f9 che da quella ben pi\u00f9 pesante, ma preventivabile, contro l' nell'ultimo incontro del girone.\nTra il 1993 e il 1994 il Galles vinse solo tre incontri su otto impegni complessivi del Cinque Nazioni, e nel 1994 torn\u00f2 alla vittoria nel torneo, sia pure per differenza punti nei confronti dell' giunta a pari merito; dopo la seconda eliminazione consecutiva al primo turno in occasione della il C.T. Alex Evans fu sostituito da Kevin Bowring, che divent\u00f2 cos\u00ec il primo allenatore professionista della nazionale gallese.\nBowring si dimise nel 1998, dopo un rovinoso rovescio casalingo per 0-51 contro la nell'ultima giornata del Cinque Nazioni: dopo un brevissimo interregno di Dennis John, sulla panchina gallese fu chiamato Graham Henry. Il passaggio al professionismo, nel frattempo autorizzato dall'International Rugby Board, richiam\u00f2 molti giocatori nel frattempo passati al rugby XIII, e questo ebbe un ruolo non indifferente nel miglioramento delle prestazioni della squadra: Henry guid\u00f2 il Galles a 10 vittorie consecutive e per questo fu soprannominato dai media gallesi \"The Great Redeemer\" (\"il grande redentore\"). Il capolavoro di quella nazionale fu la vittoria \"casalinga\" contro l' nel 1999: la partita, giocata insolitamente allo stadio londinese di Wembley a causa dei lavori per il rifacimento del Millennium Stadium, fu vinta in modo epico per 32-31 e \"regal\u00f2\" il successo nel Cinque Nazioni alla , che contemporaneamente vinse a sorpresa in casa della e super\u00f2 cos\u00ec proprio l' in vetta alla classifica.\nNel 1999 il Galles ospit\u00f2 la Coppa del Mondo in cui riusc\u00ec a superare la prima fase, prima volta dal 1987. Nei quarti fu comunque battuto 9 a 24 dall', che poi vinse il torneo.\nIl nuovo millennio.\nIl nuovo millennio si apr\u00ec con le sconfitte contro e nel 2001 e 2002, che portarono alle dimissioni di Henry nel febbraio 2002. Gli subentr\u00f2 il suo assistente, Steve Hansen, anch'egli neozelandese. Ulteriori sconfitte portarono nel 2003 a una grande trasformazione nel rugby gallese, in quanto la federazione decise di dare inizio alla cosiddetta \"regional era\", ovvero l'istituzione di quattro grandi squadre professionistiche espressione ciascuna di un'area del Paese (Cardiff, Newport, Llanelli e Swansea), a competere in una Lega interbritannica, la Celtic League, campionato tra club gallesi, scozzesi e irlandesi.\nNella in Australia il Galles riusc\u00ec di nuovo a qualificarsi per i quarti nonostante la sconfitta nel girone eliminatorio contro la per 37-53, incontro che vide comunque i \"Dragoni\" segnar 4 mete agli \"All Blacks\". La corsa del Galles si ferm\u00f2 tuttavia di nuovo ai quarti, a opera dei futuri campioni dell'.\nNel 2005, allenato da Mike Ruddock, il Galles vinse il suo primo Sei Nazioni, conseguendo anche il Grande Slam: importante fu la prima partita, una vittoria 11-9 sull' a Cardiff, ottenuta grazie a un piazzato dalla lunga distanza messo a segno da Gavin Henson nei minuti finali. Anche contro la i gallesi vinsero in rimonta, dopo essere stati sotto 6-15 all'intervallo. L'ultimo incontro vide un Millennium Stadium gremito ad attendere la vittoria contro l', che giunse per 32-20: per la prima volta dal Cinque Nazioni 1994 il Galles vinse il torneo, e per la prima volta da quello del 1978 realizz\u00f2 il Grande Slam. Pi\u00f9 tardi quello stesso anno il Galles rimedi\u00f2 un 3-41 interno dagli \"All Blacks\", per quella che a tutt'oggi \u00e8 la peggior sconfitta casalinga. A ci\u00f2 fecero seguito la vittoria per un solo punto contro , una sconfitta contro il e infine una vittoria contro l'.\nIl 14 febbraio 2006, a met\u00e0 del Sei Nazioni, Mike Ruddock si dimise da allenatore del Galles per ragioni familiari. A Ruddock subentr\u00f2 Scott Johnson che tenne l\"'interim\" per le rimanenti partite, chiudendo al penultimo posto con una vittoria e un pareggio, quest'ultimo imposto a Cardiff dall', la quale prima di quel risultato non aveva mai realizzato punti esterni. Il 27 aprile Gareth Jenkins venne poi designato nuovo allenatore.\nIl 10 maggio 2007 Galles e decisero di celebrare 100 anni di \"test match\" tra le due nazionali istituendo il James Bevan Trophy. Il trofeo prende il nome dal primo capitano del Galles, australiano di nascita.\nInserita, nella , in un girone che la vedeva opposta a , , e , la Nazionale gallese sconfisse le prime due, rispettando il pronostico che la voleva favorita, e perse contro l' con un accettabile 20-32; ma fu contro , nell'ultimo incontro del girone, che il Galles compromise tutto il lavoro fatto, perdendo 34-38 e rimanendo escluso dai quarti di finale del torneo. All'eliminazione fece seguito il licenziamento di Gareth Jenkins. L'8 ottobre 2007 dello stesso anno la WRU e la South African Rugby Union hanno creato il \"Prince William Trophy\" per commemorare i cent'anni di \"test match\" tra Galles e .\nDel 9 novembre 2007 \u00e8 il conferimento dell'incarico di tecnico della Nazionale al neozelandese ed ex giocatore degli All Blacks Warren Gatland, gi\u00e0 vincitore della Air New Zealand Cup 2006 alla guida del Waikato. Gatland \u00e8 in carica effettiva dal 1\u00ba dicembre successivo.\nIl pi\u00f9 recente appuntamento internazionale del Galles \u00e8 stato il Sei Nazioni 2008, vinto con il Grande Slam: particolarmente significativo l'incontro d'apertura, vinto il 2 febbraio a Twickenham contro l': era dal Cinque Nazioni 1988, infatti, che il Galles non batteva gli inglesi in casa loro. A tale vittoria hanno fatto seguito un +15 sulla (30-15) e un +39 sull', la vittoria pi\u00f9 larga contro gli azzurri nel Sei Nazioni, che eguaglia come scarto il 60-21 ottenuto a Treviso in un \"test match\" nel 1999. La vittoria 16-12 contro l' ha assicurato ai gallesi il \"Triple Crown\" e, infine, quella del Millennium Stadium contro la per 29-12 ha dato ai \"Dragoni\" vittoria finale e Grande Slam. In particolare, quest'ultimo incontro ha visto anche la quarantunesima meta di Shane Williams, che ha superato Gareth Thomas in testa alla classifica dei giocatori gallesi con pi\u00f9 mete in nazionale.\nColori e simboli.\nIl Galles gioca con casacche rosse, pantaloncini bianchi e calze rosse. La seconda divisa \u00e8 completamente grigio acciaio. Da alcuni anni le uniformi sono prodotte dalla Reebok e sponsorizzate dalla birreria di Cardiff SA Brain. A causa del divieto vigente in Francia di pubblicizzare alcolici durante eventi sportivi, in occasione di incontri in quel Paese il logo \u201cBrains\u201d fu rimpiazzato da \u201cBrawn\u201d nel Sei Nazioni 2005 e \u201cBrawn Again\u201d nel Sei Nazioni 2007. Dal 2020 il fornitore \u00e8 Macron (dopo 12 anni di Under Armour) mentre dal 2021 lo sponsor di maglia \u00e8 Cazoo (noleggio di auto on-line). Il logo dello sponsor non \u00e8 comunque esponibile durante la Coppa del Mondo.\nIl simbolo della nazionale gallese sono le piume del Principe del Galles. Tale emblema fu scelto nel XIX secolo dalla Welsh Rugby Union che lo prefer\u00ec a un altro simbolo tipico della nazione, il porro, per testimoniare la fedelt\u00e0 al Regno Unito.\nNel 1991, per permettere la registrazione del logo, il motivo originale fu sostituito da una versione pi\u00f9 stilizzata. Il motto sotto le piume era \"Ich dien\" (ted. \u201cIo servo\u201d), ma fu sostituito dall'acronimo \"WRU\" nella nuova versione.\nIl Galles indoss\u00f2 uniformi nere durante la celebrazione dei 125 anni della WRU nel 2005. Esse furono utilizzate anche nelle partite contro e di quell'anno. In particolare, la sfida contro gli australiani fu la prima volta in cui il Galles non us\u00f2 le maglie rosse contro uno dei propri rivali tradizionali.\nIl rugby in Galles.\nIl rugby XV e la nazionale hanno un ruolo importante nella cultura e nella societ\u00e0 gallese. Lo storico dello sport John Bale afferma che \u00abil rugby \u00e8 tipicamente gallese\u00bb e David Andrews scrive che \u00abper la coscienza popolare, il rugby \u00e8 gallese quanto le miniere di carbone, i cori maschili, \"How Green Was My Valley\", Dylan Thomas e Tom Jones\u00bb La prima epoca d'oro del rugby gallese (1900-1911) coincise col momento di massimo splendore della nazione nel XX secolo e tale sport fu importante nella costruzione della moderna identit\u00e0 del Galles.\nLa stagione 2004/05 segn\u00f2 il record di spettatori per le partite della nazionale. Durante il Sei Nazioni 2005, 40.000 gallesi si recarono a Edimburgo per seguire la partita contro la . Il record di affluenza fu poi superato l'anno successivo, quando pi\u00f9 di 500.000 persone in totale seguirono i sette incontri interni del Galles. Il nuovo Millennium Stadium, con i suoi 74.500 posti, \u00e8 abitualmente esaurito per le partite della Nazionale.\nStadi.\nIl primo incontro interno del Galles contro una rappresentativa internazionale si tenne al St. Helen\u2019s di Swansea. Tale stadio continu\u00f2 a essere utilizzato fino al 1954, quando fu deciso che il terreno di gioco principale sarebbe stato da allora in avanti il Cardiff Arms Park. La pi\u00f9 vecchia tribuna dell'Arms Park risale al 1881, e nel decennio successivo la sua capacit\u00e0 fu pi\u00f9 volte aumentata; gli spettatori continuavano tuttavia ad aumentare e nel 1902 la partita tra Galles e fu seguita addirittura da 40.000 spettatori, cifra che rappresentava il record mondiale al tempo.\nNel 1911 i proprietari dell'Arms Park, i marchesi di Bute, confermarono che la Nazionale poteva usare il terreno e, durante gli anni venti e trenta, il Galles si assicur\u00f2 un controllo sempre maggiore sulla gestione dello stadio. Durante la stagione 1933/34 fu costruita una nuova tribuna, che port\u00f2 la capacit\u00e0 dell'impianto a 56.000 spettatori. Nel 1958 la WRU concluse che un nuovo stadio era necessario, in quanto l'Arms Park era continuamente colpito da inondazioni; negli anni sessanta, dopo vari dibattiti e dispute tra la federazione e altri organi, si decise di costruire un nuovo stadio per la Nazionale, che avrebbe avuto al proprio interno un campo di gioco anche per il Cardiff. Il New National Stadium, come era conosciuto, fu aperto nel 1970.\nAttualmente la nazionale di rugby, cos\u00ec come quella di calcio, disputa le proprie partite interne al Millennium Stadium di Cardiff. L'impianto pu\u00f2 ospitare fino a 74.500 spettatori, che ne fanno il pi\u00f9 grande impianto del Galles e il quarto del Regno Unito in ordine di capienza, dopo il nuovo Wembley (Londra), Twickenham (Londra) e Old Trafford (Manchester).\nIl Millennium Stadium fu ideato nel 1994, quando fu creata una commissione per la riqualificazione dell'area: fu deciso di costruire un nuovo stadio nazionale in luogo dell'Arms Park dopo che quest'ultimo fu trovato non in regola con le nuove norme di sicurezza per gli impianti nel Regno Unito, che tra l'altro prescrivevano che tutti i posti dovessero essere a sedere. La costruzione del Millennium Stadium inizi\u00f2 nel settembre 1997 e fu completata nel giugno 1999, in tempo per l'imminente Coppa del Mondo. Il nuovo stadio cost\u00f2 alla WRU 126 milioni di sterline, reperite tra investitori privati, fondi pubblici della Lotteria Nazionale (46 milioni) e prestiti, anche da parte di tifosi.\nDurante la costruzione dello stadio di Wembley, il Millennium Stadium ospit\u00f2 anche diverse competizioni calcistiche inglesi, come diverse edizioni delle finali di Coppa d\u2019Inghilterra e Coppa di Lega; tornando al rugby, lo stadio ha ospitato a tutt'oggi tre finali della Coppa d'Europa, la Heineken Cup, nel 2002, nel 2006 e, pi\u00f9 recentemente, il 24 maggio 2008.\nStatistiche.\nSei Nazioni.\nL'unico torneo annuale a cui partecipa il Galles \u00e8 il Sei Nazioni, disputato contro altre cinque nazionali europee: , , , e . La prima edizione del torneo si tenne nel 1883 tra le quattro \"Home Nations\" del Regno Unito e per lungo tempo fu nota come \"Home Nations Championship\". Il Galles vinse il torneo per la prima volta nel 1893, conquistando anche la Triple Crown. In totale la nazionale gallese ha vinto 39 edizioni del torneo con tutte le sue denominazioni (\"Home Championship\", Cinque e oggi Sei Nazioni), delle quali 11 a pari merito. Il pi\u00f9 lungo lasso di tempo tra due vittorie \u00e8 di 11 anni (1994 - 2005). Il primo Grande Slam gallese fu nel Cinque Nazioni 1911; nel 2005 giunse anche il primo Slam del Sei Nazioni.\nNella sezione \"Palmar\u00e8s\" sono riportati nel dettaglio gli anni delle vittorie.\nCoppa del Mondo.\nFin dalla sua prima edizione del 1987 il Galles \u00e8 sempre stato presente alla Coppa del Mondo di rugby. Fu, anzi, proprio l'edizione inaugurale quella che vide la miglior prestazione di sempre dei gallesi in tale torneo. I \"Dragoni\" infatti vinsero le tre partite del girone eliminatorio e i quarti di finale contro gli inglesi prima di essere battuti in semifinale dagli \"All Blacks\". Nella finale per il terzo posto affrontarono e batterono 22-21 l'.\nNelle due edizioni successive (1991 in Inghilterra e 1995 in Sudafrica) il Galles non riusc\u00ec a qualificarsi per i quarti, vincendo in ciascuna di esse una sola partita nella prima fase a gironi. Sia nel 1999 in casa propria che nel 2003 in Australia la squadra raggiunse i quarti di finale, venendo eliminata da coloro che si affermarono vincitori: nel 1999 usc\u00ec a opera dei futuri campioni dell', mentre nel 2003 l'eliminazione occorse a opera dell'. Nell'edizione del 2007 in Francia il Galles fall\u00ec il passaggio del turno, soprattutto a causa della sconfitta nell'ultima partita del girone contro , che proprio grazie a quella vittoria si qualific\u00f2 ai quarti di finale.\nGenerali.\nIl Galles, al 15 marzo 2008, ha disputato 591 incontri, vincendone 307. Le avversarie affrontate il maggior numero di volte sono le rappresentative britanniche, nell'ordine , e . Per il dettaglio dei risultati contro le nazionali avversarie si rimanda alla pagina apposita.\nQuando l'IRB introdusse il \"ranking\" mondiale nell'ottobre 2003, il Galles fu posizionato all'ottavo posto. Nel giugno 2004 sal\u00ec in settima posizione, per poi tornare all'ottava nel novembre dello stesso anno. Durante il Sei Nazioni 2005, vinto con il Grande Slam, la nazionale ebbe la sua miglior posizione nel ranking, quinta. Nel giugno 2006 scese al nono posto e, dopo la , decima. A seguito del Grande Slam nel Sei Nazioni 2008 \u00e8 risalita fino alla sesta posizione, che occupa tuttora.\nRecord individuali.\nIl mediano d'apertura Neil Jenkins fu il primo a superare i 1.000 punti internazionali. Fino all'8 marzo 2008 detenne il record assoluto di punti segnati in \"test match\" ufficiali, con la Nazionale gallese e 41 con i British Lions, per un totale di 1.090. Tale record complessivo \u00e8 da tale data appannaggio dell'inglese Jonny Wilkinson (1.099, di cui 1.032 con la Nazionale e 67 con i British Lions). A Jenkins rimane tuttora il record di punti internazionali segnati con la maglia del Galles, appunto 1.049. Suo \u00e8 anche il record di calci piazzati messi a segno (248) a livello internazionale e di punti segnati in una singola partita del Galles (30).\nIl giocatore gallese con pi\u00f9 presenze in nazionale \u00e8 Alun Wyn Jones (143). Il record nazionale di mete segnate in \"test match\" \u00e8 58 di Shane Williams. Colin Charvis detiene invece il record nazionale di mete segnate da un \"avanti\", 22. Il record per il maggior numero di partite consecutive con la nazionale \u00e8 di Gareth Edwards, 53 tra il 1967 e il 1978.\nGiocatori celebri.\nDieci giocatori gallesi sono stati ammessi nell'International Rugby Hall of Fame. Si tratta, in ordine di ammissione, di Gareth Edwards, Barry John, Cliff Morgan, JPR Williams, Gerald Davies, Carwyn James, Mervyn Davies, Phil Bennett, Gwyn Nicholls e Ieuan Evans. Il Galles \u00e8, per numero di giocatori ammessi, la seconda nazione dopo la Nuova Zelanda. Gareth Edwards fa inoltre parte dell'IRB Hall of Fame, istituita nel 2006.\nConosciuto come \"Il principe della tre-quarti\", Gwyn Nicholls disput\u00f2 24 partite per il Galles come centro tra il 1896 e il 1906. Nella selezione delle Isole Britanniche del 1899 fu l'unico gallese, e fu la stella della Nazionale durante la prima epoca d'oro. Infatti non solo fu il capitano della squadra che vinse tre Triple Crown, ma trascin\u00f2 anche la nazionale nella famosa vittoria contro gli \"All Blacks\" nel 1905. Il 26 dicembre 1949 gli fu ufficialmente intitolato un ingresso dell'Arms Park.\nNominato miglior giocatore gallese degli anni cinquanta dalla WRU, Cliff Morgan ha disput\u00f2 29 partite per il Galles e quattro per i British Lions tra il 1951 e il 1958; Morgan, il cui ruolo era mediano d'apertura, \u00e8 descritto come un grande trascinatore di folle durante la sua carriera. Fece parte della Nazionale che conquist\u00f2 il Grande Slam nel Cinque Nazioni 1952 e di quella che batt\u00e9 gli \"All Blacks\" nel 1953, ma \u00e8 famoso soprattutto per essere stato il capitano dei British Lions in Sudafrica nel 1955.\nUno dei migliori amici di Morgan fu Carwyn James. Sebbene noto soprattutto per il suo record da allenatore, James gioc\u00f2 per il Galles in due \"test\" nel 1958. Successivamente allen\u00f2 i British Lions durante la loro prima e unica serie di vittorie contro la , nel 1971, con una squadra che comprendeva molti gallesi. Fu inoltre coach del Llanelli, club gallese, e dei Barbarians che sconfissero gli \"All Blacks\" nel 1973. Malgrado gli ottimi risultati non allen\u00f2 comunque mai il Galles.\nIn occasione del \"match\" contro l' del 3 dicembre 1966 due futuri membri della Rugby Hall of Fame esordirono in Nazionale: Gerald Davies e Barry John. Davies gioc\u00f2 46 partite per il Galles tra il 1966 e il 1978; sebbene inizialmente centro, fu spostato ad ala durante il tour del 1969 in Nuova Zelanda e Australia e realizz\u00f2 in totale 20 mete internazionali per il Galles; fu inoltre convocato per il \"tour\" sudafricano del 1968 dei British Lions e, successivamente, anche per quello neozelandese del 1971.\nNonostante l'esordio avvenuto nel 1966, invece, Barry John non riusc\u00ec ad avere un posto fisso in squadra prima del 1968. Mediano d'apertura, John contribu\u00ec al Grande Slam gallese nel Cinque Nazioni 1971 e, nello stesso anno, anche alla prima e unica serie di vittorie contro gli \"All Blacks\" nel gi\u00e0 citato \"tour\" neozelandese dei British Lions. Proprio in Nuova Zelanda si conquist\u00f2 il soprannome \"The King\" (\"il re\") e, nel 1972, lasci\u00f2 lo sport per l'insostenibilit\u00e0 della pressione procuratagli dalla sua stessa fama.\nConsiderato da molti come il miglior giocatore di rugby di tutti i tempi, Gareth Edwards disput\u00f2 53 incontri consecutivi come mediano di mischia per il Galles tra il 1967 e il 1978. Prese inoltre parte al citato \"tour\" dei British Lions del 1971 in Nuova Zelanda e a quello in Sudafrica del 1974, dal quale la rappresentativa britannica torn\u00f2 imbattuta. Edwards vinse sette tornei del Cinque Nazioni, di cui quattro con il Grande Slam e uno con la \"Triple Crown\". \u00c8 inoltre autore di quella che viene tuttora chiamata \"la meta\" per antonomasia, realizzata con la maglia dei Barbarians nel 1973 e giudicata la migliore della storia del rugby. Nel 2003 fu votato miglior rugbysta di tutti i tempi al termine di un sondaggio indetto dalla rivista \"Rugby World\", e nel 2006 fu insignito dell'onorificenza di Commendatore dell'Ordine dell'Impero Britannico (CBE); infine, dall'ottobre 2007 fa parte dell'IRB Hall of Fame.\nNel 1969 debuttarono in Nazionale Phil Bennett, Mervyn Davies e JPR Williams. Bennett scese in campo 29 volte per il Galles, inizialmente come estremo, poi, dopo il ritiro di Barry John, come mediano d'apertura. Prese parte inoltre a otto \"test\" con i British Lions dei quali fu capitano durante il \"tour\" neozelandese del 1977. Mervyn Davies, terza linea centro longilineo e scattante conosciuto come \"Merv the Swerve\" (\"swerve\" in inglese significa \"scarto\", \"deviazione\", e il soprannome era riferito al suo stile di corsa) disput\u00f2 38 partite consecutive per il Galles tra il 1969 e il 1976, perdendone solo otto. Dopo essere stato capitano nelle sue ultime nove apparizioni, Davies fu costretto al ritiro a causa di un'emorragia cerebrale. John Peter Rhys Williams, detto \u201cJPR\u201d vest\u00ec 55 volte la maglia gallese tra il 1969 e il 1981. In tale periodo vinse otto tornei del Cinque Nazioni con quattro Grandi Slam e due \"Triple Crown\" e fu cinque volte capitano nel 1979. Estremo, prese parte anche ai due citati \"tour\" dei British Lions del 1971 e del 1974; ritiratosi temporaneamente nel 1980, torn\u00f2 per un breve periodo nel 1981, durante il quale gioc\u00f2 la sua ultima partita internazionale, contro la .\nPi\u00f9 recentemente, Ieuan Evans milit\u00f2 nella Nazionale tra il 1987 e il 1998, totalizzando 72 presenze nel periodo a cavallo tra il dilettantismo e il professionismo del rugby XV. Schierato quasi sempre come ala, Evans vanta uno \"score\" di 33 mete internazionali per il Galles, che fu record fino al 2004 quando Gareth Thomas lo super\u00f2. Fu inoltre presente in tre \"tour\" dei British Lions, nel 1989, nel 1993 e nel 1997.\nDi seguito sono riportati, divisi per zona di campo, i nomi di alcuni dei giocatori gallesi pi\u00f9 celebri.\nAllenatori.\nNella tabella \u00e8 riportato l'elenco cronologico degli allenatori della Nazionale gallese, fin dall'istituzione di tale ruolo.\nRosa attuale.\nQuella che segue \u00e8 la rosa pi\u00f9 recente della Nazionale gallese. Si riferisce alle convocazioni ufficialmente diramate per il sei Nazioni 2020.\nI tour.\nLa Nazionale gallese ha iniziato abbastanza tardi a recarsi in tour, preferendo prima unire le forze con le altre nazionali britanniche nei British and Irish Lions. Di seguito sono riportati gli anni e la destinazione dei \"tour\"."}
{"id": "1326476", "revid": "1305772", "url": "https://it.wikipedia.org/wiki?curid=1326476", "title": "T'Pau", "text": ""}
{"id": "1326483", "revid": "124357095", "url": "https://it.wikipedia.org/wiki?curid=1326483", "title": "Scranton (Pennsylvania)", "text": "Scranton \u00e8 una \"citt\u00e0\" degli Stati Uniti d'America, capoluogo della contea di Lackawanna nello stato della Pennsylvania. A luglio 2019 la citt\u00e0 contava abitanti.\nAl centro della valle del fiume Lackawanna, Scranton \u00e8 il centro maggiore di un'area che deve la sua crescita economica e demografica alla presenza di miniere di carboni fossili.\nNel 1942, proprio in questa citt\u00e0, nacque Joe Biden, poi eletto 46\u00ba Presidente degli Stati Uniti d'America.\nDemografia.\nAbitanti censiti:&lt;graph&gt;{\n \"version\": 2,\n \"width\": 600,\n \"height\": 200,\n \"data\": [\n \"name\": \"table\",\n \"values\": [\n \"x\": 1850,\n \"y\": 2730\n {\n \"x\": 1860,\n \"y\": 9223\n {\n \"x\": 1870,\n \"y\": 35092\n {\n \"x\": 1880,\n \"y\": 45850\n {\n \"x\": 1890,\n \"y\": 75215\n {\n \"x\": 1900,\n \"y\": 102026\n {\n \"x\": 1910,\n \"y\": 129867\n {\n \"x\": 1920,\n \"y\": 137783\n {\n \"x\": 1930,\n \"y\": 143433\n {\n \"x\": 1940,\n \"y\": 140404\n {\n \"x\": 1950,\n \"y\": 125536\n {\n \"x\": 1960,\n \"y\": 111443\n {\n \"x\": 1970,\n \"y\": 103564\n {\n \"x\": 1980,\n \"y\": 88117\n {\n \"x\": 1990,\n \"y\": 81805\n {\n \"x\": 2000,\n \"y\": 76415\n {\n \"x\": 2010,\n \"y\": 76089\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nNella cultura di massa.\nNella serie televisiva \"The Office\", Scranton ospita una delle filiali dell'azienda fittizia Dunder Mifflin, dove lavorano i protagonisti della serie, anche se la maggior parte delle scene sono state girate in California.\nNel film Mamma ho perso l\u2019aereo, il suo aeroporto \u00e8 tappa del viaggio di rientro della mamma, dove trova un passaggio della banda della Polka."}
{"id": "1326486", "revid": "106356", "url": "https://it.wikipedia.org/wiki?curid=1326486", "title": "Blessed are the Sick", "text": ""}
{"id": "1326487", "revid": "399", "url": "https://it.wikipedia.org/wiki?curid=1326487", "title": "Eccidio di Argelato", "text": "Tutto part\u00ec da uno dei numerosi episodi di repressione nazifascista nella pianura a nord di Bologna. \nNell'autunno del 1944 i fascisti intensificarono le spedizioni mirate contro esponenti della Resistenza grazie alle informazioni ottenute dai collaborazionisti o strappate ai prigionieri sotto tortura. L'operazione compiuta nella notte tra il 9 e il 10 ottobre a Funo di Argelato, rientra in questa casistica. I partigiani da eliminare, infatti, erano stati individuati con sicurezza. Il colono Adelmo Bernardi, il quindicenne Cesare Grazia e l'operaio Agostino Stagni, furono prelevati dalle abitazioni, interrogati brutalmente e condotti alla fucilazione verso Casadio di Argelato. Solo Stagni si salv\u00f2, riuscendo fortunosamente a fuggire. I fascisti andarono quindi a casa del fornaio Renato Tampellini, identificato come dirigente della Resistenza nella zona di San Giorgio di Piano, e lo uccisero dopo feroci torture. L'ultima vittima della spedizione fu il colono Alfonso Marchesini, anch'egli ucciso dopo essere stato prelevato nella sua abitazione.\nSi ritiene che in conseguenza a questi omicidi, ci fu l'eccidio di Argelato, di 12 persone l'8 maggio 1945 e in seguito di altre 17 persone, tra cui i sette fratelli Govoni l'11 maggio 1945 avvenuto a Pieve di Cento, in provincia di Bologna, si pensa compiuto da ex partigiani delle Brigate Garibaldi.\nLa prima strage.\nL'8 maggio 1945 i partigiani garibaldini della brigata \"Paolo\" Dino Cipollani e Guido Belletti prelevarono la professoressa Laura Emiliani e la portarono nella sede del CLN dove fu presa in consegna dalla polizia partigiana comandata da Luigi Borghi. Il giorno seguente Vittorio Caffeo, che era stato il commissario politico della brigata partigiana, sequestr\u00f2 il vecchio podest\u00e0 di San Pietro in Casale Sisto Costa con la moglie Adelaide e il figlio Vincenzo; a questi si aggiunsero nove cittadini di Cento: Enrico Cavallini, Giuseppe Alborghetti, Dino Bonazzi, Guido Tartati, Ferdinando Melloni, Otello Moroni, Vanes Maccaferri, Augusto Zoccarato e Alfonso Cevolani. Guido Cevolani, fratello di uno dei sequestrati di Cento, resosi conto della situazione, insegu\u00ec i partigiani e - scoperto il luogo in cui erano stati posti in detenzione - dopo un drammatico colloquio ottenne la liberazione del fratello.\nCevolani durante il confronto riusc\u00ec ad intravedere uno dei prigionieri con il volto completamente coperto di sangue. Il 9 maggio 1945 i prigionieri furono sottoposti al giudizio di un tribunale partigiano e sommariamente condannati a morte. Privati degli effetti personali, che furono spartiti tra i partigiani, furono tutti strangolati. Guido Cevolani fu poi determinante nel far individuare alle forze dell'ordine gli autori della strage.\nLa seconda strage, i fratelli Govoni.\nTra le vittime di questa seconda strage vi furono i sette fratelli Govoni (Dino, Emo, Augusto, Ida, Marino, Giuseppe, Primo). Subito dopo il 25 aprile i due fratelli Marino e Dino Govoni furono convocati dal CLN, ma non essendo possibile muovergli alcun addebito furono subito rilasciati. L'11 maggio 1945 i partigiani della Brigata garibaldina \"Paolo\" si presentarono presso la casa del vecchio padre, dove trovarono soltanto Marino, che fu sequestrato, e sempre il mattino fecero irruzione nella casa di Ida Govoni ove abitava con il marito e, trovata mentre stava allattando la figlia, fu sequestrata. Il marito di Ida, che non volle abbandonare la giovane moglie sal\u00ec anch'esso sul camion, ma fu poi costretto a discenderne.\nL'automezzo prosegu\u00ec per Pieve di Cento verso il podere di Emilio Grazia dove gli altri cinque fratelli, ignari della situazione, si erano recati per ballare e l\u00ec furono anch'essi sequestrati nonostante il fatto che i partigiani, mentendo, avessero assicurato che si trattava solo di \"accertamenti di polizia\". Si salv\u00f2 invece una ottava sorella, Maria, che dopo essersi sposata si era trasferita ad Argelato e non fu rintracciata. Presi prigionieri i sette fratelli, i partigiani andarono a San Giorgio di Piano a prelevare altre dieci persone, tre delle quali appartenenti alla stessa famiglia, il nonno Alberto, il padre Cesarino e Ivo Bonora, diciannovenne, oltre a Guido Pancaldi, Ugo Bonora, Alberto Bonvicini, Giovanni Caliceti, Giacomo Malaguti, Guido Mattioli, Vinicio Testoni.\nTra i nuovi prelevati figurava anche Giacomo Malaguti, 22 anni, sottotenente di artiglieria dell'esercito dell'Italia del Sud, per il quale aveva combattuto contro i tedeschi nella Battaglia di Montecassino, rimanendo ferito, e aveva fatto la campagna in una unit\u00e0 italiana aggregata all'esercito inglese, che si trovava in licenza presso la famiglia nel paese di San Giorgio di Piano. Aveva manifestato per\u00f2 avversione al comunismo a causa delle ripetute violenze, tanto da rivolgersi ai partigiani con un \"Voi comanderete ancora una settimana e poi vi sistemeremo tutti\"\", facendo riferimento agli angloamericani che non avrebbero tollerato violenze. Egli era gi\u00e0 stato arrestato dalla Polizia partigiana e rilasciato.\nDapprima alla spicciolata, poi sempre pi\u00f9 numerosi, arrivarono altri comunisti alla casa colonica di Emilio Grazia. Per ore, nello stanzone dove erano rinchiusi, i prigionieri subirono un violento linciaggio, con pugni, calci e colpi di bastone, furono seviziati, e coloro che non morirono per le torture furono strangolati. Nessuna delle vittime mor\u00ec per arma da fuoco. I beni trovati in possesso degli uccisi, come accertato dalla magistratura, furono spartiti tra i partigiani. I corpi furono sepolti poco distante in una fossa anticarro. Dopo molti anni dai fatti, quando furono scoperti i corpi, si accert\u00f2 che quasi tutte le ossa degli uccisi presentavano fratture ed incrinature.\nLe indagini.\nAnni dopo, il partigiano Filippo Lanzoni disse con scherno alla madre dei sette fratelli uccisi Caterina Govoni, ancora alla ricerca del luogo in cui erano stati sepolti i figli: \"Cercali con un cane da tartufi\". Il fatto provoc\u00f2 la reazione di Cevolani che decise di fare i nomi che conosceva al maresciallo dei carabinieri di Pieve. Il maresciallo Vincenzo Masala raccolse tutte le prove e ulteriori testimonianze, cos\u00ec alla fine del 1949 denunci\u00f2 alla magistratura i partigiani della brigata garibaldina \"Paolo\". Presto fu rintracciata la fossa in cui erano stati sepolti i corpi dei sequestrati insieme al fratello di Cevolani, ma le indagini proseguirono e si spostarono anche sul secondo eccidio, quello che aveva visto vittime i fratelli Govoni.\nLe ricerche permisero il 24 febbraio 1951 il rinvenimento di altre due fosse comuni, con venticinque corpi non identificati in una e diciassette nella seconda a breve distanza, che vennero identificati quali vittime della seconda strage, tra i quali furono rinvenuti i resti dei fratelli Govoni. Il 29 febbraio 1951 si svolsero i funerali. Il processo, svoltosi a Bologna vide abbinate le due stragi in un solo procedimento, dato che gli imputati erano gli stessi. Il processo si concluse nel 1953 e riconobbe gli imputati coinvolti in diversi omicidi: ci furono quattro condanne all'ergastolo per Vittorio Caffeo, che era il commissario politico della brigata, per Vitaliano Bertuzzi, il vicecomandante, per Adelmo Benni, che faceva parte del tribunale partigiano che aveva comminato le condanne a morte, e per Luigi Borghi, che oper\u00f2 i sequestri; il comandante della brigata Marcello Zanetti non fu processato perch\u00e9 deceduto nel 1946.\nLe condanne all'ergastolo furono comminate esclusivamente per l'omicidio del tenente Malaguti, ma la giustizia comunque non pot\u00e9 fare il suo corso perch\u00e9 gli assassini furono fatti fuggire in Cecoslovacchia e di loro si perse ogni traccia; successivamente, il crimine ricadde nell'Amnistia Togliatti. In seguito, su un libro scritto dal sacerdote Wilson Pignagnoli, si sostenne che i coniugi Cevolani fossero stati prelevati da casa, la donna fu uccisa e il marito, pur ferito, sopravvisse.\nRiconoscimenti.\nLo Stato italiano decise di corrispondere a Cesare e Caterina Govoni una pensione di 7.000 lire mensili per i figli perduti, 1.000 per ogni figlio ucciso. Molti anni dopo il segretario di Rifondazione Comunista Fausto Bertinotti, chiamato a tracciare una parallelo tra i sette fratelli Cervi e i sette Govoni ne riconobbe l'innocenza:"}
{"id": "1326488", "revid": "436907", "url": "https://it.wikipedia.org/wiki?curid=1326488", "title": "Adrenalize", "text": "Adrenalize \u00e8 il quinto album in studio del gruppo musicale britannico Def Leppard, pubblicato il 31 marzo 1992 dalla Mercury Records.\n\u00c8 il primo album pubblicato dal gruppo in seguito alla morte del chitarrista Steve Clark. \u00c8 stato prodotto da Mike Shipley e dal gruppo stesso, con Robert John \"Mutt\" Lange come produttore esecutivo. Raggiunse la prima posizione sia della Billboard 200 negli Stati Uniti, che della Official Albums Chart nel Regno Unito.\n\u00c8 inoltre noto per essere stato l'ultimo album pubblicato da un gruppo musicale ai tempi etichettato come hair metal a raccogliere significative vendite multiplatino. Il disco \u00e8 infatti uscito sul mercato nel bel mezzo dell'esplosione del movimento grunge dei primi anni novanta, che spodest\u00f2 quasi tutte le band del genere pop metal e degli anni ottanta fuori dalle classifiche. Ironia della sorte, \"Adrenalize\" scalz\u00f2 dal primo posto della Billboard 200 proprio \"Nevermind\" dei Nirvana, ritenuto l'album catalizzatore del grunge.\nAntefatti.\nAlla fine della tourn\u00e9e promozionale di \"Hysteria\", nel mese di ottobre 1988 i Def Leppard promisero alla stampa che il loro prossimo album non avrebbe preso altri quattro anni per essere pubblicato e si misero dunque a lavorare gi\u00e0 poche settimane pi\u00f9 tardi. Tuttavia, l'alcolismo del chitarrista Steve Clark stava prendendo una svolta per il peggio; mentre durante il tour si era tenuto sempre sobrio sul palco, dietro le quinte la sua condizione stava cominciando a influenzare negativamente il suo lavoro in studio. Inoltre, Robert John \"Mutt\" Lange non era disponibile a tornare in veste di produttore, in quanto stava lavorando con il cantante canadese Bryan Adams per l'album \"Waking Up the Neighbours\".\nIl gruppo decise di autoprodurre l'album. I problemi di Clark non contribuirono a far avanzare il progetto. Alla fine del 1989 il chitarrista venne trovato privo di sensi in una grondaia a Minneapolis (Minnesota). Venne poi immediatamente mandato in riabilitazione e i restanti componenti del gruppo (insieme a Lange) cominciarono a frequentare una terapia di confronto per cercare di convincere il loro amico a sconfiggere le sue dipendenze. In una mossa disperata, al tecnico delle chitarre Malvin Mortimer fu assegnato di controllare Clark 24 ore su 24: secondo Joe Elliott, fu un compito difficile.\nNiente di tutto ci\u00f2 si rivel\u00f2 fruttuoso, e nell'agosto del 1990 i Def Leppard concessero a Clark un periodo di sei mesi di aspettativa. Nonostante la speranza era che questa pausa lo avrebbe liberato di tutte le sollecitazioni e lo stress procurato dal lavoro, il gruppo sembrava ormai rassegnato al fatto di non poter pi\u00f9 far nulla.\nL'8 gennaio 1991 Steve Clark venne trovato morto nella sua casa di Londra dalla sua fidanzata Janie Dean. Il rapporto del medico legale rivel\u00f2 che Clark era morto per un mix accidentale di alcool con antidolorifici e antidepressivi, che portarono alla compressione del suo tronco encefalico. Dopo un breve periodo di incertezza sul futuro dei Def Leppard, questi ultimi decisero di riprendere il lavoro per l'album. L'ex ingegnere di Lange, Mike Shipley, venne assunto come co-produttore, mentre Lange mantenne un ruolo minore tramite telefonate e demo inviate a lui.\nLa ricerca per il sostituto di Clark non avvenne fino al completamento dell'album, in modo che il gruppo non perdesse ulteriore tempo e potesse procedere rapidamente. Il 31 marzo 1992 venne pubblicato in tutto il mondo \"Adrenalize\". Alcune recensioni furono favorevoli, anche se diversi critici attaccarono l'album per essere stereotipato e troppo simile a \"Hysteria\". Nonostante fosse morto prima della pubblicazione dell'album e non prese parte al processo di registrazione, Clark aveva gi\u00e0 co-scritto quasi ogni brano finito poi nell'album.\nUlteriore complicazione per \"Adrenalize\" fu il fatto di essere pubblicato nel periodo in cui la musica grunge e l'alternative rock stavano uccidendo l'hair metal. Tuttavia, l'album debutt\u00f2 comunque alla prima posizione in diverse classifiche, arrivando a vendere oltre 7 milioni di copie in tutto il mondo. \"Adrenalize\" \u00e8 dedicato alla memoria di Steve Clark.\nVivian Campbell, ex chitarrista di Dio e Whitesnake, oltre che amico di lunga data dei Def Leppard, venne presentato come nuovo membro del gruppo nell'aprile del 1992. Campbell apparve in tutti i videoclip promozionali per i singoli dell'album (ad eccezione di \"Let's Get Rocked\"), pur non avendo suonato sul disco.\nUn'edizione deluxe di \"Adrenalize\", che \u00e8 stata pubblicata nel 2009, include una versione digitale rimasterizzata dell'album, oltre a un CD bonus contenente lati B dai singoli dell'album."}
{"id": "1326489", "revid": "1318658", "url": "https://it.wikipedia.org/wiki?curid=1326489", "title": "Riqualificazione energetica dell'edificio", "text": "Nell'edilizia per riqualificazione energetica dell'edificio (o retrofit energetico dell'edificio) si intendono tutte le operazioni, tecnologiche e gestionali di intervento edilizio, atte al conferimento di una nuova (prima inesistente) o superiore (prima inadeguata) qualit\u00e0 prestazionale alle costruzioni esistenti dal punto di vista dell'efficienza energetica, volte cio\u00e8 alla razionalizzazione dei flussi energetici che intercorrono tra sistema edificio (involucro e impianti) ed ambiente esterno.\nDescrizione.\nIn generale, gli interventi di riqualificazione energetica del patrimonio edilizio esistente sono finalizzati a:\nIl concetto di riqualificazione energetica dell'esistente - correlato a quello di sostenibilit\u00e0 del costruito - \u00e8 promosso a livello internazionale da politiche che individuano nella necessit\u00e0 di un sostanziale cambiamento nel modo di costruire, di gestire e di manutenere gli edifici esistenti, la chiave di volta, in ambito edilizio, per la salvaguardia dell'ambiente e per la tutela della salute e del benessere dell'uomo. Un'intensa attivit\u00e0 di legislazione e di redazione di norme tecniche sul rendimento energetico del costruito definisce parametri di efficienza sempre pi\u00f9 restrittivi e criteri di risparmio sempre pi\u00f9 vincolanti, imponendo interventi di adeguamento del patrimonio esistente a standard prestazionali pi\u00f9 elevati, ad esempio nelle fasi di progettazione, realizzazione e gestione di un \"green building\". Parallelamente i governi di molti Stati europei hanno introdotto incentivi economici per agevolare interventi di riqualificazione energetica che garantiscano tempi di ritorno degli investimenti compatibili con le possibilit\u00e0 di spesa dei proprietari degli immobili e il ciclo di vita delle tecnologie impiegate.\nLe opportunit\u00e0 di miglioramento andrebbero valutate con una diagnosi energetica che evidenze gli interventi principali, in grado di garantire un \"retrofit\" vantaggioso, interessano sia il sistema tecnologico sia la gestione energetica dell'edificio, e riguardano fondamentalmente:\nStrategie di efficientamento energetico nazionali.\nPaesi Bassi.\nNel 2013 il governo olandese e i partner del progetto \"Circle Economy\", MVO Nederland e l'Amsterdam Economic Board, hanno stipulato l'accordo \"Energy Agreement\" adottando una serie di obiettivi da raggiungere entro il 2020 nell'ottica del miglioramento dell'efficienza energetica degli edifici. A settembre 2014 \u00e8 stato avviato un progetto, che affondava le proprie radici nel Green Deal del 2013, destinato a rendere i Paesi Bassi una \"zona calda circolare\".\nI Paesi Bassi mirano a una rapida transizione verso un'economia a emissioni zero e la legge sul clima del 2019 \"Climate Act\" ha formulato obiettivi ambiziosi: il piano per la sostenibilit\u00e0 presentato alla Commissione europea prevedeva un investimento di 5,2 miliardi di euro per ridurre del 49% le emissioni di CO\u2082 entro il 2030 e da 80 a 96% dal 2050 rispetto ai livelli del 1990.\nInsieme alla \"Climate Act\" \u00e8 stato sviluppato l'Accordo sul clima del 2019, che contiene obiettivi e misure di riduzione delle emissioni in cinque settori: elettricit\u00e0, industria, ambiente edificato, mobilit\u00e0, agricoltura e ambiente naturale.\nI Paesi Bassi puntavano a conquistare la leadership nella finanza verde, a diventare leader di sostenibilit\u00e0 ma erano in ritardo rispetto al raggiungimento dell'obiettivo dell'Unione europea per il 2020 ossia il 20% di efficienza energetica e il 20% di quota di energie rinnovabili.\nLa politica olandese per l'ambiente ha adottato il programma \"Save Energy Now\" che fornisce prestiti a basso costo o sussidi per interventi di efficientamento energetico negli edifici, i quali consistono in maggior isolamento dell'involucro edilizio, nell'installazione di pannelli solari, pompe di calore o impianti solari termici. Esistono vari tipi di agevolazioni:\nQuesta sovvenzione compensa in parte i costi d'investimento iniziale del dispositivo e varia in base al dispositivo acquistato e alle sue prestazioni energetiche;\nFrancia.\nLa Legge Grenelle I \u00e8 il primo provvedimento di realizzazione del progetto \"Grenelle Environnement\" che prevede nuove azioni per promuovere lo sviluppo sostenibile, per contrastare i cambiamenti climatici riducendo le emissioni di gas ad effetto serra tra il 1990 e il 2050 portando l'utilizzo di energie rinnovabili almeno al 23% del consumo energetico complessivo entro il 2020.\nPer il settore dell'edilizia, che anche in Francia \u00e8 quello che consuma pi\u00f9 energia di tutti i settori economici, \u00e8 disposto che tutti i nuovi edifici a partire dalla fine del 2012 presentino un piano di consumo di energia primaria inferiore, di media, ad una soglia di 50 kWh/m\u00b2/anno. La legge in esame stabilisce inoltre che la Francia concorra alla creazione di una piattaforma europea sulla \"ecocostruzione\" per la realizzazione di edifici a basso consumo energetico.\nUno strumento che mette in pratica la legge Grenelle negli edifici \u00e8 il CPE, un contratto di prestazione energetica tra un committente (privato o pubblico che porta avanti il progetto) e operatori specializzati in servizi energetici, avente il fine di migliorare le prestazioni energetiche di un edificio attraverso investimenti in lavori, forniture o servizi.\nIl settore dell'edilizia rappresenta poi oltre il 30% delle emissioni globali di CO\u2082 e dunque la Francia ha intrapreso diverse iniziative e azioni per passare a un settore immobiliare globale a emissioni zero. Tra queste iniziative, ricordiamo:\nLa legge Grenelle I ha anche previsto l'obbligo di audit energetico per i condomini (costruiti prima del 1 giugno 2001, con almeno 50 lotti a uso residenziale prevalente e con un impianto di riscaldamento o raffrescamento collettivo) per conoscere il proprio stato energetico e le possibilit\u00e0 di riduzione del proprio consumo energetico.\nAlla Legge Grenelle I, il 10 luglio 2010, si \u00e8 susseguita la legge Grenelle II, la quale traspone in misure concrete gli obiettivi posti dal provvedimento precedente di fronte alla necessit\u00e0 di ridurre i consumi di energia in tutti i settori (edilizia in particolare).\nDopo l'entrata in vigore della suddetta legge nel 2010, l'Agenzia nazionale per l'abitazione ha proposto un programma volto a migliorare le prestazioni termiche degli alloggi privati fornendo un sostegno dedicato agli occupanti. Pi\u00f9 di 50.000 famiglie hanno rinnovato le loro case tramite questo programma, attraverso incentivi ai lavori di adeguamento, una sovvenzione aggiuntiva e un prestito a tasso zero.\nIl 1 marzo 2011 \u00e8 stato poi istituito l'Osservatorio nazionale sulla povert\u00e0 energetica (ONPE), che consente di avere una conoscenza condivisa del fenomeno della povert\u00e0 energetica e quindi di favorire una migliore progettazione di interventi a livello nazionale, locale ed europeo.\nLa povert\u00e0 energetica, che pu\u00f2 dipendere da prezzi dell'energia particolarmente alti, da un reddito basso della famiglia, ma anche da una casa non efficiente dal punto di vista energetico, \u00e8 un problema rilevante innanzitutto perch\u00e9 l'energia, al pari di altre necessit\u00e0 di base \u00e8 un bene il cui consumo determina significative esternalit\u00e0 positive. L'obiettivo primario del parlamento francese era dunque quello di combattere la povert\u00e0 energetica (Ch\u00e8que Energie) attraverso l'eliminazione graduale delle cosiddette \"passoires thermiques\" (letteralmente, le \"scolapasta termiche\"), ovvero le abitazioni scarsamente isolate.\nLa lotta contro la povert\u00e0 energetica in Francia vede protagonista, oltre all'Osservatorio francese sulla povert\u00e0 energetica, la rete RAPPEL, fondata nel 2007 e oggi composta da pi\u00f9 di 1.000 professionisti, partner ed intermediari provenienti da diversi settori che fornisce assistenza e, acquisendo esperienze sul campo, indirizza le politiche francesi in materia.\nVenendo alle abitazioni in affitto, si pu\u00f2 dire che il loro efficientamento sia difficoltoso poich\u00e9 n\u00e9 il proprietario n\u00e9 l'affittuario vogliono accollarsi i costi delle migliorie. La rete RAPPEL chiedeva allora di vietare l'affitto delle \"passoires thermiques\" per incoraggiare i proprietari di case a svolgere lavori di efficienza energetica, come era gi\u00e0 previsto dalla legge di transizione energetica nel 2015 (Legge N. 2015\u00a0- 992 del 17 agosto 2015). Tale legge fissava, tra i grandi obiettivi del nuovo modello energetico, quello di portare la quota di energie rinnovabili dei consumi energetici finali al 23% al 2020 e al 32% al 2030, di diminuire la parte fossile (meno 30% al 2030 rispetto al 2012) e quello di rinnovare gli edifici, per economizzare l'energia e abbassare il costo delle bollette.\nSia l'efficienza energetica degli edifici che la loro dotazione tecnologica condizionano i consumi di energia delle famiglie. Le azioni che impattano l'efficienza energetica degli edifici (rifacimento del cappotto termico, sostituzione di infissi ecc.) hanno un ritorno dell'investimento nel lungo periodo mentre quelle relative alla dotazione tecnologica (sistema di riscaldamento in essere, efficienza delle apparecchiature elettriche in uso nell'abitazione ecc.), comportando un impegno finanziario pi\u00f9 ridotto, consentono di compensare la spesa per l'investimento con i risparmi gi\u00e0 nel medio-breve periodo.\nA fronte di un PNIEC francese ambizioso, presentato a dicembre 2019, si devono sottolineare le incertezze osservate nell'attuazione della transizione energetica, soprattutto riguardo a modo e orizzonte temporale per la riduzione del nucleare, sviluppo di potenziali sostituti dei combustibili fossili, efficacia delle misure dal lato della domanda.\nRiguardo alla riduzione del nucleare, la Francia aveva reagito alla crisi petrolifera, negli anni settanta, con scelte radicali, costruendo quasi 60 reattori nucleari che hanno prodotto nel 2019 ancora circa il 75% dell'elettricit\u00e0 francese, e quindi sono diventati la principale fonte di energia elettrica e una garanzia di indipendenza energetica del paese superiore al 50%.\nIl primo report (giugno 2019) dell'Alto Consiglio per il clima (Haut Council pour le Climat\u00a0- HCC), composto da 11 esperti per vigilare sulle politiche climatiche francesi, ha infatti valutato insufficienti le azioni intraprese per raggiungere gli obiettivi climatici.\nDa qui l'accelerazione per l'approvazione di un progetto di Legge che era in discussione da febbraio 2019, per porre l'obiettivo zero emissioni nette entro il 2050 e promuovere le energie rinnovabili. Il provvedimento prevedeva, tra le altre misure:\nCon il Decreto n\u00ba 2020-26 del 14 gennaio 2020 si stabilivano le condizioni per la concessione a partire dal 1\u00ba gennaio 2020 del bonus di transizione energetica istituito dall'art. 15 della legge 2019-1479 28 dicembre 2019 che poteva essere attribuito ai proprietari per finanziare le spese in favore della rinnovazione energetica dei loro appartamenti. Si prevedeva per il 40% delle famiglie francesi con redditi pi\u00f9 modesti, la graduale conversione in un bonus, chiamato MaPrimeR\u00e9nov' e versato dall'Agenzia nazionale per l'abitazione (Anah Agence nationale de l'habitat), del credito d'imposta di transizione energetica (CITE) sulle spese sostenute. Le condizioni per usufruirne erano:\nA seguito dell'emergenza sanitaria, il governo ha annunciato un piano di rilancio il 3 settembre 2020 che ha reso accessibile per il 2021 il sostegno statale MaPrimeRenov', a tutti i proprietari, a prescindere dal loro reddito e dal fatto che occupino o affittino l'alloggio oggetto di ristrutturazione.\nAnche per i comproprietari per lavori su aree comuni \u00e8 diventato possibile beneficiare di MaPrimeRenov' Copropri\u00e9t\u00e9s a condizione che i condomini effettuino opere, sulla base di preventivi firmati dal 1 ottobre 2020, che consentano un guadagno energetico del 35%.\nL'accesso a questo contributo \u00e8 stato esteso al 40% delle famiglie con redditi intermedi (che nel frattempo potranno continuare a beneficiare del CITE) per i lavori iniziati nell'ottobre 2020, da gennaio 2021 se occupano la casa che stanno ristrutturando e da luglio 2021 se la affittano.\nSono inoltre incentivati, al di l\u00e0 dei vari lavori di rinnovamento (cambio caldaia, coibentazione sottotetto o pareti, ventilazione, ecc.), le ristrutturazioni globali che, combinando pi\u00f9 azioni, consentono l'uscita dal filtro termico (da etichetta energetica F o G), sono premiati con un bonus gli edifici a basso consumo (BBC) che raggiungono l'etichetta energetica B o A o finanziate, per le famiglie con redditi intermedi o pi\u00f9 alti, le ristrutturazione complete, a condizione che il lavoro consenta un guadagno energetico superiore al 55%.\nI proprietari di case che presentano perdite a livello energetico potranno aumentare gli affitti nelle zone di forte domanda solo se effettuavano lavori atti al raggiungimento almeno della classe energetica E.\nUno sguardo al futuro: Dal 1\u00ba gennaio 2022, i venditori di un'abitazione classe energetica F o G dovranno fornire, oltre alla diagnosi di rendimento energetico, un audit energetico completo dell'immobile, con un programma e una stima del costo del lavoro e delle modalit\u00e0 di finanziamento. A partire da tale data, anche i professionisti del settore immobiliare dovranno promuovere la ristrutturazione energetica di loro immobili.\nDal 1\u00ba gennaio 2023 invece, affinch\u00e9 tutte le unit\u00e0 abitative siano qualificate come \"decenti\", sar\u00e0 necessario rispettare criteri minimi di rendimento energetico e dal 2025 viger\u00e0 il divieto di affitto per le \"passoires thermiques\". Per concludere, dal 2028 in poi, in caso di vendita o di messa in locazione di un immobile residenziale il cui consumo energetico superer\u00e0 la soglia E, i proprietari dovranno menzionare l'inosservanza di tale obbligo negli annunci."}
{"id": "1326490", "revid": "174852", "url": "https://it.wikipedia.org/wiki?curid=1326490", "title": "Dinastia Maurya", "text": ""}
{"id": "1326491", "revid": "98532085", "url": "https://it.wikipedia.org/wiki?curid=1326491", "title": "Carlo Ferdinando Lodron", "text": "Biografia.\nNacque a Trento dal conte Nicol\u00f2 Lodron e Teodora Chizzola. Si laure\u00f2 in filosofia a Roma e in diritto all'universit\u00e0 di Innsbruck. Fu canonico della cattedrale di Trento nel 1680, di Salisburgo, arciprete di Villa Lagarina, preposito capitolare di Trento nel 1709.\nNel 1688 nel corso della guerra della Grande Alleanza fu nominato governatore della citt\u00e0 di Trento. Come esponente pi\u00f9 anziano della nobile famiglia Lodron resse la giurisdizione della Contea di Lodrone e il 16 luglio 1693, in Villa Lagarina, riconfermava gli statuti comunali della Valvestino.\nNel 1699 ottiene dal Senato di Roma la cittadinanza romana e il 7 giugno da Leopoldo I il predicato di Laterano, \u201c\"l'indigenato ungherese\"\u201d e altri privilegi.\nNel 1714 regalava alla parrocchia Sant'Antonio Abate di Magasa il dipinto della \u201cMadonna delle Grazie\u201d, mentre il 28 agosto 1729 confermava pure gli statuti comunali per l'uso della malga Casina e degli annessi pascoli. Nel 1720 ordinava e contribuiva totalmente alla ricostruzione dell'altare maggiore della chiesa pievana di san Giovanni Battista di Turano. Mor\u00ec a Trento e fu sepolto in duomo."}
{"id": "1326493", "revid": "438678", "url": "https://it.wikipedia.org/wiki?curid=1326493", "title": "Ariet\u00e0", "text": "In logica, matematica, e informatica, l'ariet\u00e0 (sinonimi: tipo, adicit\u00e0 e rango) di una funzione o di un'operazione \u00e8 il numero degli argomenti o operandi che richiede la funzione. L'ariet\u00e0 di una relazione \u00e8 il numero dei domini nel prodotto cartesiano.\nIl termine deriva dagli aggettivi \"unario\", \"binario\", \"ternario\"... \"n-ario\", ed \u00e8 principalmente usato in riferimento ad operazioni.\nSe \"f\" \u00e8 la funzione \"f\"\u00a0:\u00a0\"S\"\"n\"\u00a0\u2192\u00a0\"S\", dove \"S\" \u00e8 un insieme, allora \"f\" \u00e8 un'operazione e \"n\" \u00e8 la sua ariet\u00e0.\nAriet\u00e0 maggiori di 3 si incontrano raramente in informatica teorica (sebbene nella programmazione pratica sia comune definire funzioni con pi\u00f9 di 3 argomenti).\nIn linguistica, talvolta si chiama ariet\u00e0 la valenza di un verbo.\nUso della terminologia.\nIl termine \"ariet\u00e0\" \u00e8 raramente impiegato nell'uso quotidiano. Per esempio, piuttosto che dire che \"l'ariet\u00e0 della operazione di addizione \u00e8 2\" o che \"l'addizione \u00e8 un'operazione di ariet\u00e0 2\", si dice solitamente che \"l'addizione \u00e8 un'operazione binaria\".\nIn generale il nome delle funzioni o degli operatori con una data ariet\u00e0 si ottiene combinando un prefisso latino con il suffisso \"-ario\". Il prefisso latino da usare \u00e8 il tema del corrispondente numerale distributivo latino , con l'eccezione di \"singuli\", al quale si preferisce \"uni\", bench\u00e9 in latino esista \"singularius\":\nIn alternativa si possono anche utilizzare i termini corrispondenti di origine greca, che assumono la forma generica \"n\"-adico e prendono per \"n\" il relativo prefisso numerico che la lingua greca usa per le parole composte. In questo caso anzich\u00e9 di \"ariet\u00e0\" si parla di \"adicit\u00e0\". L'uso dei termini greci ha il vantaggio di consentire la costruzione del termine generico usando il prefisso \"poli-\" (mentre il corrispondente latino \"*multiario\" non si usa):\nEsempi.\nNullari.\nA volte \u00e8 utile considerare una costante come un'operazione di ariet\u00e0 0, sicch\u00e9 la si chiama \"nullaria\" (o semplicemente \"zero-aria\").\nUnari.\nEsempi di operatori unari in matematica e programmazione includono il pi\u00f9 e il meno unitario, gli operatori di incremento e decremento nel linguaggio C o nei linguaggi di programmazione simili, l'operatore del complemento a due e le funzioni fattoriale e valore assoluto in matematica.\nBinari.\nMolti operatori che si incontrano in programmazione sono di tipo binario. Sia per la programmazione sia per la matematica questi possono essere l'operatore di moltiplicazione, quello di addizione e la divisione. I connettivi logici come OR, XOR, AND, IMP sono tipicamente usati come operatori binari con due distinti operandi.\nTernari.\nDai linguaggi di programmazione C, C++, Java, Perl e altre varianti di questi proviene l'operatore ternario , detto operatore condizionale, che si applica a tre argomenti.\nAnche il Forth dispone di un operatore ternario */, che moltiplica i primi due numeri dividendoli per un terzo.\n\"n\"-ari.\nDa un punto di vista matematico, una funzione di \"n\" argomenti pu\u00f2 sempre essere considerata come una funzione di un solo argomento che \u00e8 un elemento del prodotto degli insiemi a cui appartengono i vari argomenti. Tuttavia pu\u00f2 essere conveniente per la notazione considerare funzioni \"n\"-arie, come ad esempio le applicazioni multilineari.\nLo stesso vale per i linguaggi di programmazione, dove le funzioni con pi\u00f9 argomenti possono sempre essere definite come funzioni aventi un solo argomento di qualche tipo complesso."}
{"id": "1326498", "revid": "767487", "url": "https://it.wikipedia.org/wiki?curid=1326498", "title": "Rappresentazione (arti figurative)", "text": "Per rappresentazione nelle arti figurative si intende un'immagine nata dalla mente creativa che, tramite qualsiasi tipo di tecnica, architettonica, scultorea, pittorica o altro mezzo, si fa oggetto per essere comunicata a terzi.\nSimbolismo e realismo.\nIn generale le rappresentazioni si suddividono in simboliche e realistiche. Una rappresentazione simbolica \u00e8 ad esempio il cosiddetto \"tetramorfo\" ossia l'immagine dei quattro evangelisti in forma angelica (Matteo) e animale (Marco, Luca, Giovanni). Rappresentazioni realistiche sono i ritratti e la pittura paesaggistica.\nI due termini sono fortemente ambivalenti: per realismo si intende di solito un'immagine che l'occhio umano riconosce perch\u00e9 appartiene alla realt\u00e0 percepita dai suoi sensi. Tuttavia il cosiddetto realismo greco/romano partiva da due concezioni diverse della vita. I greci seguivano, almeno fino all'ellenismo, il Bello ideale e si interessarono principalmente alla figura umana. I romani vollero rappresentare, nella loro ritrattistica pi\u00f9 antica, l'immagine che avevano di s\u00e9 stessi come popolo moralmente forte e frugale nei suoi costumi. Dietro a queste due idee esistevano quindi forme di interpretazione simbolica. Occorre poi ricordare che la percezione di un'immagine \u00e8 fortemente condizionata dalla cultura e dalle emozioni di chi guarda. Per un occidentale ad esempio, l'arte del sud-est asiatico pu\u00f2 essere simbolica e visionaria, mentre per un orientale le divinit\u00e0 esistono realmente.\nRealismo e simbolismo si sono alternati a seconda delle varie epoche storiche. Il medioevo \u00e8 stato un grosso serbatoio di immagini simboliche, mentre dal rinascimento fino alle avanguardie artistiche nel XX secolo, gli artisti hanno preferito rappresentazioni realistiche. Il simbolismo tuttavia non \u00e8 mai del tutto scomparso dalla scena: ci sono stati molti artisti visionari: per citarne alcuni, Hieronymus Bosch, Jan Brueghel il Vecchio, William Blake. Anche Sandro Botticelli, dopo la sua conversione alla dottrina del Savonarola, ha dipinto opere simboliche. Il simbolo inoltre \u00e8 una condizione essenziale nella rappresentazione araldica. Non \u00e8 raro - specie in pittura - trovare elementi simbolici accostati ad immagini realistiche.\nLa discesa dello \"Spirito santo\", ossia della terza componente della Trinit\u00e0 cristiana in forma di colomba, \u00e8 stata spesso usata nelle arti figurative; ispirandosi al Vangelo, dove l'apparizione \u00e8 citata da Matteo (3/16), Marco (1/10), Luca (3/22) e infine Giovanni per ben due volte (1/22) e (14/16). Molti artisti hanno inserito nella parte alta dell'opera questo volatile con le ali spiegate e l'aureola. N\u00e9 poteva essere altrimenti perch\u00e9 lo Spirito santo \u00e8 indefinibile in altri modi. Le parole soffio e vento, con cui a volte viene descritto, si riferiscono a una forza cosmica difficilmente rappresentabile. La figura di un uccello, creatura dell'aria, ha un impatto assai pi\u00f9 forte e convincente di un testo scritto, ed \u00e8 questo uno dei motivi principali per cui chi usa prevalentemente rappresentazioni simboliche riesce a stabilire un coinvolgimento emotivo e diretto nello spettatore non solo colto, ma anche illetterato."}
{"id": "1326500", "revid": "1573940", "url": "https://it.wikipedia.org/wiki?curid=1326500", "title": "Clelia clelia", "text": "Il mussurana (Clelia clelia ()) \u00e8 un grande serpente velenoso della famiglia Dipsadidae, diffuso dal Messico al Sud America. Non \u00e8 pericoloso per l'uomo.\nDescrizione.\nQuesto serpente opistoglifo vive nelle zone ricche di vegetazione, ed \u00e8 lungo anche due metri e mezzo, anche se di solito gli esemplari adulti non superano il metro e sessanta. Da giovani, i mussurana hanno un colore leggermente rosato sul dorso, mentre da adulti questa colorazione diviene blu intenso. Il colore del ventre, invece, \u00e8 generalmente bianco - giallastra. Il mussurana ha 10-15 forti denti nella parte posteriore delle sue fauci (\u00e8 quindi un serpente opistoglifo), che usa per afferrare la testa delle sue prede e spingerla all'interno della sua gola.\nComportamento.\nIl terrore dei crotali.\nIl mussurana \u00e8 ben conosciuto per la sua preferenza alimentare a base di serpenti velenosi, in particolare quelli del genere \"Bothrops\". Nonostante ci\u00f2, il mussurana non disdegna la caccia a piccoli mammiferi, che uccide tra le spire e avvelena mordendoli con le grandi zanne. In ogni caso, le vittime pi\u00f9 frequenti di questo animale sono i serpenti crotalini (Crotalinae); quando ne vede uno, il mussurana si avvicina velocemente tenendo la testa ritta verso l'alto, sollevata dal suolo. Arrivato a poca distanza dalla vittima, il mussurana colpisce scattando in avanti, attorcigliandosi poi intorno al serpente e formando quattro o cinque spire.\nSpire mortali.\nI crotali, in qualche modo, cercano di difendersi mordendo il mussurana; questo serpente, per\u00f2, \u00e8 assolutamente immune al veleno dei crotali, altrimenti mortale. Anche il mussurana, di solito, cerca di mordere il crotalo, ma anche il suo veleno \u00e8 assolutamente innocuo. In ogni caso, \u00e8 sempre il mussurana ad avere la meglio: dopo qualche decina di minuti di tentativi, il colubride riesce a uccidere il crotalo per soffocamento tra le spire e inizia a ingoiarlo. A volte le prede del mussurana sono pi\u00f9 grandi dello stesso, ma sembra che questo serpente possa ingoiarle senza alcuno sforzo. Il lungo corpo del serpente ingerito viene compresso in un modo che possa entrare comodamente nel sistema gastrointestinale del mussurana.\nIl mussurana e l'uomo.\nNonostante le zanne del mussurana contengano del veleno, questi serpenti non sono pericolosi per l'uomo. Anche se maneggiati, di solito non mordono, e sono davvero pochi i casi di avvelenamento, comunque non fatali. Per la sua particolare dieta, il mussurana viene spesso lasciato tranquillo nelle fattorie, dato che serve da guardia contro i ben pi\u00f9 pericolosi crotali, e addirittura viene trattato come animale domestico.\nNegli anni '30 vi fu un piano attuato in Brasile per rilasciare in libert\u00e0 un ingente numero di mussurana, cos\u00ec da tenere sotto controllo i crotali, ma non funzion\u00f2. L'istituto Butantan di San Paolo, specializzato nella produzione di antiveleno, ha eretto una statua al mussurana come simbolo e tributo alla sua utilit\u00e0 nel combattere i serpenti velenosi. L'immunit\u00e0 al veleno dei crotali di questo serpente \u00e8 stata studiata dallo scienziato brasiliano Vital Brazil negli anni '20. Attualmente i mussurana si stanno riducendo di numero a causa della scomparsa delle loro prede e sono scomparsi da molti habitat."}
{"id": "1326501", "revid": "106908", "url": "https://it.wikipedia.org/wiki?curid=1326501", "title": "Hitch", "text": ""}
{"id": "1326503", "revid": "363629", "url": "https://it.wikipedia.org/wiki?curid=1326503", "title": "Coronavirus", "text": ""}
{"id": "1326505", "revid": "2014155", "url": "https://it.wikipedia.org/wiki?curid=1326505", "title": "Indulf di Scozia", "text": "Biografia.\nInfanzia.\nFiglio di Aedh. \"Indulf\" \u00e8 un vecchio nome irlandese, che deriva dall'antico Norvegese \"Hildulfr\" o dal vecchio inglese \"Eadwulf\", il nome \u00e8 stato storpiato dall'influenza francese.\nRegno.\nSi pensa che Indulf fosse il re di Strathclyde, molto probabilmente perch\u00e9 \u00e8 durante questi anni il regno di Indulf si un\u00ec con il regno di Alba. Le cronache dei re di Alba recitano:\nEden starebbe a significare l'attuale Edimburgo, che \u00e8 stata abbandonata agli scozzesi. Sarebbe in questo periodo che Lothian, o una gran parte di esso sarebbe passata in mano agli scozzesi. Tuttavia la conquista del regno di Lothian sarebbe un passaggio piuttosto lento, piuttosto che una conquista.\nMorte.\nLa morte di Idulb \u00e8 segnalata nelle cronache scozzese: la sua morte avvenne mentre combatteva contro i vichinghi vicino a Cullen. La profezia di Berchan sostiene che \u00e8 morto nella \"casa dell'apostolo santo\" dove mor\u00ec gi\u00e0 suo padre, cio\u00e8 nel monastero di San Andra. Fu sepolto a Iona."}
{"id": "1326509", "revid": "200709", "url": "https://it.wikipedia.org/wiki?curid=1326509", "title": "Le morge", "text": ""}
{"id": "1326510", "revid": "640389", "url": "https://it.wikipedia.org/wiki?curid=1326510", "title": "Fussballclub Gossau", "text": "Il Football Club Gossau (ufficialmente, in tedesco \"Fussballclub Gossau\") \u00e8 la societ\u00e0 di calcio della citt\u00e0 di Gossau. La sua fondazione risale al 1\u00ba luglio 1906.\nNel 2006/2007 ha ottenuto la promozione nella Challenge League, la seconda divisione svizzera.\nStadio.\nIl FC Gossau gioca le partite casalinghe allo stadio del Buechenwald costruito nel 1957, ha una capienza di 4\u00a0670 spettatori (170 seduti e 4\u00a0500 in piedi). Le dimensioni sono 100 m per 66 m."}
{"id": "1326511", "revid": "1863966", "url": "https://it.wikipedia.org/wiki?curid=1326511", "title": "Francesco Maria Sforza", "text": "Biografia.\nNacque il 30 gennaio 1491 e fu tenuto a battesimo da Galeazzo Sanseverino. \nDuca di Milano era formalmente suo padre Gian Galeazzo, ma di fatto governava da anni come tutore il prozio Ludovico il Moro, figlio del primo duca della dinastia Sforza Francesco.\nNel 1494 l'imperatore Massimiliano I d'Asburgo strinse un patto segreto con Ludovico: il primo lo avrebbe investito formalmente duca di Milano, il secondo si sarebbe impegnato a offrire la sua alleanza contro i francesi. Il patto fu suggellato col matrimonio tra lo stesso imperatore e Bianca Maria Sforza, figlia del defunto duca Galeazzo Maria Sforza, fratello di Ludovico. \nL'investitura avvenne il 5 settembre 1494 e per legittimarla, il nuovo duca trov\u00f2 una sottigliezza giuridica: quando Ludovico nacque, suo padre Francesco era gi\u00e0 duca di Milano, diversamente da quando nacque suo fratello maggiore Galeazzo.\nQuando il 20 ottobre 1494, mor\u00ec il duca in carica, Gian Galeazzo, il consiglio ducale prefer\u00ec come successore Ludovico piuttosto che il piccolo Francesco, data la minaccia di Carlo VIII di Francia, che aveva un mese prima iniziato la sua discesa in Italia.\nAlla vedova Isabella d'Aragona, assieme ai figli, venne concesso di rimanere ad abitare nell'appartamento ducale con tutti gli onori del suo rango.\nIl dominio francese.\nMorto Carlo VIII, gli successe Luigi XII di Francia che, in quanto discendente di Valentina Visconti, ritenne sua eredit\u00e0 il ducato di Milano. Ludovico fugg\u00ec a Bressanone, lasciando a Milano un governo provvisorio. Quando Luigi XII entr\u00f2 nella citt\u00e0, Isabella sper\u00f2 infatti che il re potesse dare al figlio Francesco il titolo che gli competeva ma il re ebbe altri progetti: con la scusa di volergli impartire un'educazione consona al suo rango, port\u00f2 in Francia Francesco.\nFrancesco non torn\u00f2 mai pi\u00f9 a Milano e mor\u00ec nel 1512 in seguito ad una caduta da cavallo."}
{"id": "1326515", "revid": "168799", "url": "https://it.wikipedia.org/wiki?curid=1326515", "title": "Jos\u00e9 Luis Rubiera Vigil", "text": ""}
{"id": "1326520", "revid": "767487", "url": "https://it.wikipedia.org/wiki?curid=1326520", "title": "Concurrent engineering", "text": "Il concurrent engineering \u00e8 un insieme organico di metodologie, tecniche e\nstrumenti che consente un approccio alla progettazione integrata di un prodotto e del relativo processo produttivo. Tale approccio permette di ridurre drasticamente i tempi di sviluppo e i costi\nconnessi, consente inoltre maggiore flessibilit\u00e0 alla progettazione e alla produzione, oltre che una migliore qualit\u00e0 dei prodotti. Il tutto a spesa di una maggiore complessit\u00e0 della fase di progettazione e della necessit\u00e0 di avere team interfunzionali.\nQuesta logica di progettazione \u00e8 conosciuta anche come \"simultaneous engineering\", \"life-cycle engineering\", \"parallel engineering\", \"multi-disciplinary team approach\" o \"integrated product and process development\".\nDefinizione.\nIl concetto di concurrent engineering \u00e8 diventato di dominio comune nelle fabbriche e nella letteratura a partire dagli inizi degli anni '90 del ventesimo secolo. Obiettivo primario di questo tipo di approccio \u00e8 la competizione e la rapida obsolescenza dei prodotti. Caratteristica essenziale del concurrent engineering \u00e8 il coinvolgimento di pi\u00f9 funzioni aziendali, attraverso la creazione di gruppi multidisciplinari, nell'analisi del ciclo di vita di un prodotto dallo sviluppo alla dismissione.\nL'integrazione di pi\u00f9 funzioni consente l'anticipazione dei vincoli generati dalle dinamiche industriali.\nUn altro caposaldo, strettamente legato al precedente, \u00e8 la parallelizzazione delle attivit\u00e0.\nL'Agenzia Spaziale Europea, che ha un centro di Concurrent Design Facility, definisce tale attivit\u00e0:\n\"Concurrent Engineering (CE) \u00e8 un sistematico approccio mirante allo sviluppo integrato del prodotto che mette in rilievo la risposta alle aspettative del cliente. Incorpora nel team i valori della cooperazione, del gruppo e della compartecipazione in modo tale che la produzione delle decisioni sia consensuale, coinvolgendo in parallelo tutte le prospettive, dall'inizio del ciclo di vita del prodotto. \"\nDiffusione.\nIl concurrent engineering \u00e8 ormai un approccio molto diffuso e la sua applicazione si \u00e8 estesa al di fuori del campo industriale.\nI maggiori vantaggi di questo tipo di progettazione sono:\nI principali svantaggi sono la difficile applicabilit\u00e0 e il superamento dell'approccio classico poich\u00e9 troppo consolidato nel tempo."}
{"id": "1326522", "revid": "83531", "url": "https://it.wikipedia.org/wiki?curid=1326522", "title": "Quattro Giorni di Dunkerque 2005", "text": "La Quattro Giorni di Dunkerque 2005, cinquantunesima edizione della corsa, si svolse in cinque tappe dal 4 all'8 maggio 2005, per un percorso totale di 890,3\u00a0km. Fu vinta dal francese Pierrick F\u00e9drigo che termin\u00f2 la gara in 21h14'55\".\nDettagli delle tappe.\n1\u00aa tappa.\nNella prima tappa il giovane Linus Gerdemann della CSC anim\u00f2 sin dalle battute iniziali la corsa, percorrendo da solo la maggior parte del percorso. Venne poi raggiunto dall'olandese Koos Moerenhout ma, anche se in coppia, non riuscirono a guadagnare molto sul gruppo, che li raggiunse a quattro kilometri dalla fine. Nella volata finale fu Thor Hushovd a primeggiare, finalizzndo il lavoro della squadra.\n2\u00aa tappa.\nTappa difficile non tanto per le asperit\u00e0 ma quanto per i numerosi tratti in pav\u00e9 che il gruppo fu costretto ad affrontare. Proprio i tratti in pav\u00e9 spezzettarono il gruppo in vari tronconi ed in particolare diciannove uomini si portarono in testa alla corsa. Dietro un plotone con una quaranta unit\u00e0 guidato dalla Credit Agricole controll\u00f2 che il vantaggio non si dilatasse eccessivamente.\nA pochi chilometri dal traguardo Valach, Vaitkus e Gilbert attaccarono, mantenendo una decina di secondi sul gruppo che non li raggiunse pi\u00f9. Allo sprint, Gilbert regol\u00f2 gli altri due fuggitivi, mentre Hushovd, giunto quinto, mantenne la testa della graduatoria.\n3\u00aa tappa.\nAl ventunesimo chilometro partirono all'attacco sette uomini Ludovic Auger, St\u00e9phane B\u00e8rges, Sylven Calzati, Castresana, Engoulvent, Damien Nazon e Osinski. I fuggitivi procedettero per 119\u00a0km senza troppo affiatamento, fra tentativi di allungo, frenate e formazioni di \"treni\" che non fecero che favorire il gruppo che li riprese definitivamente prima dell'inizio del circuito finale.\nRipresi i fuggitivi attacc\u00f2 Voeckler e, sotto il suo impulso, altri undici uomini tra cui Fedrigo, Gerdemann e Moreau. \"T-blanc\" allung\u00f2 a cinque chilometri dalla conclusione e mantenne un vantaggio poco superiore ai 15\" fin sul traguardo.\nGerdemann arrivato a pari tempo con Fedrigo, grazie agli abbuoni ed ai migliori piazzamenti ottenuti, ottenne la maglia rosa di capo della graduatoria.\n4\u00aa tappa.\nIl russo Efimkin vinse la quarta frazione, mentre Fedrigo, nuovamente piazzato, sfil\u00f2 la maglia di leader a Grdemann.\n5\u00aa tappa.\nUltima tappa, adatta ai velocisti, vinta dal polacco Wadecki. Efimkin, staccato alla partenza di 12\" dal leader Fedrigo, prov\u00f2 lo sprint per ottenere abbuoni e scalzare il francese dalla vetta, ma alla fine fu solo ottavo. La classifica finale vide Fedrigo vincitore, accompagnato sul podio da Efimkin e da Christophe Moreau, vincitore nel 2003."}
{"id": "1326538", "revid": "10862819", "url": "https://it.wikipedia.org/wiki?curid=1326538", "title": "CGdL", "text": ""}
{"id": "1326539", "revid": "400518", "url": "https://it.wikipedia.org/wiki?curid=1326539", "title": "Ospedale Psichiatrico Giudiziario", "text": ""}
{"id": "1326555", "revid": "251304", "url": "https://it.wikipedia.org/wiki?curid=1326555", "title": "Stevan Joveti\u0107", "text": "Soprannominato \"Jo-Jo\", \u00e8 cresciuto nella sua citt\u00e0 natale e nel Partizan, per poi passare alla Fiorentina, dove esord\u00ec in Serie A all'et\u00e0 di 18 anni.\n\u00c8 uno dei soli tre calciatori, insieme al rumeno Florin R\u0103ducioiu e al danese Christian Poulsen, ad aver militato nei cinque principali campionati europei (Primera Divisi\u00f3n, Premier League, Bundesliga, Serie A e Ligue 1), ed \u00e8 uno degli unici due ad aver segnato in ognuno di questi campionati.\nCaratteristiche tecniche.\nFantasista, Jovetic \u00e8 una seconda punta che pu\u00f2 giocare anche come ala sinistra, o come \u00e8 stato schierato da Sini\u0161a Mihajlovi\u0107 nel ruolo di prima punta. Si ispira al connazionale Mirko Vu\u010dini\u0107; da piccolo aveva come idolo d'infanzia Andrij \u0160ev\u010denko. Durante la sua esperienza nella Fiorentina \u00e8 stato accostato, per stile di gioco, a due pari ruolo con un passato in maglia viola: Roberto Baggio e Rui Costa.\nDotato di un vasto bagaglio tecnico e di grandi qualit\u00e0 atletiche, grazie all'esplosivit\u00e0 e a un ottimo controllo di palla \u00e8 in grado di saltare l'uomo nell'uno contro uno. Ha ottime capacit\u00e0 nel fornire assist ai propri compagni ed \u00e8 bravo sia a impostare che a concludere l'azione d'attacco. Possiede un tiro potente e preciso, anche da fuori area, tempismo e senso della posizione. Grazie a una notevole resistenza allo sforzo, spesso ripiega sui portatori di palla avversari, e aiuta i compagni nel recupero del possesso palla.\nCarriera.\nClub.\nPartizan.\nInizia la carriera a Podgorica nel 2000 con la maglia del Mladost Podgorica, dove mette in mostra le sue qualit\u00e0 tecniche, tanto da venir presto considerato uno dei maggiori talenti del calcio montenegrino.\nNel 2003 passa al Partizan Belgrado, nella quale fa una brevissima esperienza nelle selezioni giovanili prima di arrivare in prima squadra. Nell'aprile 2006 diventa il sesto giocatore pi\u00f9 giovane in assoluto ad esordire nella massima divisione del campionato di calcio serbo contro il Vo\u017edovac, a 16 anni.\nNell'agosto del 2007, ancora minorenne, accompagnato dal padre pone la firma sul suo primo contratto da professionista. In una sessantina di presenze con la maglia del Partizan segna 25 reti, sei delle quali firmate nelle prime otto giornate del campionato 2007-2008 e sfoggia prestazioni tali da essere inserito dal \"Sun\" nella lista dei migliori 20 talenti al mondo.\nCon il Partizan centra un secondo posto in campionato nella stagione 2006-2007 e l'anno successivo riesce a vincere il campionato e la coppa nazionale, oltre a esordire nelle competizioni continentali.\nFiorentina.\nNella primavera 2008 la Fiorentina annuncia l'acquisto per otto milioni di euro del calciatore, ufficiale all'apertura del mercato estivo. L'esordio con i viola, il 27 agosto successivo, coincide con quello in Champions League. 4 giorni pi\u00f9 tardi debutta in Serie A, nella gara finita 1-1 contro la Juventus. Segna la prima rete il 5 aprile 2009, trasformando un rigore contro l'Atalanta. In agosto contribuisce alla qualificazione per i gironi di Champions League, segnando allo Sporting Lisbona la prima rete in tale competizione. In questa edizione della coppa \u00e8 autore di due doppiette, contro Liverpool e Bayern Monaco. \u00c8 costretto a saltare interamente la stagione 2010-11 per un infortunio sub\u00ecto in estate, a causa di duro contrasto durante un allenamento nel ritiro estivo, e le complicazioni seguite all'intervento chirurgico. Alla fine del 2010 \u00e8 inserito nella lista dei migliori calciatori nati dopo il 1989, stilata da Don Bal\u00f3n.\nIl 25 aprile 2012 festeggia la 100\u00aa presenza in viola, segnando contro la Roma nell'incontro terminato 2-1 per i viola. Lascia i toscani al termine del campionato 2012-13 in cui, tra l'altro, \u00e8 autore di una doppietta nel 4-1 contro l'Inter.\nManchester City.\nNel luglio 2013 passa per quasi trenta milioni di euro al Manchester City, squadra con cui - nell'arco di un biennio - trova complessivamente poco spazio. Fa il suo esordio, infatti, nel settembre successivo nella trasferta contro lo Stoke City pareggiata per 0-0, ma la concorrenza nel suo ruolo \u00e8 tanta e spesso resta ai margini. In totale sono 11 le reti segnate con i \"Citizens\". La prima arriva nel rotondo 1-5 in trasferta contro il Tottenham, durante la 23\u00aa giornata di Premier League (suo il 4\u00ba gol). Alla fine della prima stagione \u00e8 comunque campione d'Inghilterra insieme ai suoi compagni di squadra.\nInter.\nNell'estate 2015 fa ritorno in Italia, con l'Inter che lo acquista per 15 milioni. Dopo aver realizzato 3 gol nelle prime due giornate di campionato contro e , incappa in un lungo periodo senza reti e conclude la stagione con 6 marcature in Serie A e una in Coppa Italia (torneo nel quale non aveva mai segnato).\nCon l'arrivo del tecnico De Boer, il giocatore viene escluso dalla lista per l'Europa League. Relegato ai margini della rosa, viene ceduto nel gennaio 2017.\nSiviglia e Monaco.\nIl 10 gennaio del 2017 il montenegrino viene ceduto, in prestito, al Siviglia. Al debutto, contro il Real Madrid, segna - dopo essere entrato dalla panchina - il gol del temporaneo 2-1: la gara finisce 3-3. Contro i madrileni si ripete poi in campionato, siglando una rete decisiva nei minuti di recupero dell'incontro. In 21 presenze in campionato realizza in totale 6 reti, contribuendo al 4\u00ba posto finale.\nDopo il mancato riscatto da parte della societ\u00e0 andalusa, Joveti\u0107 fa rientro all'Inter; il 29 agosto 2017 diventa ufficiale la sua cessione a titolo definitivo per 11 milioni di euro al Monaco con cui firma un contratto quadriennale. Fa il suo esordio con il club monegasco in Ligue 1 il 9 settembre seguente, subentrando al 69\u00ba minuto a Radamel Falcao nel match perso 4-0 contro il Nizza. Sigla il suo primo gol in campionato il 22 settembre seguente, contro il Lilla.\nDopo aver messo insieme 77 presenze e 21 gol in 4 anni con diversi infortuni, tra cui la rottura del legamento del ginocchio sinistro nella primavera del 2019, nel luglio del 2021 rimane svincolato.\nHertha Berlino.\nIl 27 luglio 2021 firma un contratto biennale con opzione con l'Hertha Berlino. Diventa cos\u00ec il terzo giocatore della storia, dopo Florin Raducioiu e Christian Poulsen, a giocare, e il secondo, dopo Florin Raducioiu, a segnare nei 5 maggiori campionati europei (Premier League, La Liga, Serie A, Bundesliga e Ligue 1).\nNazionale.\nGi\u00e0 capitano dell'Under-21 montenegrina, debutta con la nazionale maggiore nel 2007. La partita d'esordio \u00e8 contro l'Ungheria, avversario a cui - il 20 agosto 2008 - segner\u00e0 le prime reti, con una doppietta nel 3-3 finale. Durante le qualificazioni ai Mondiali 2018 diviene il miglior marcatore della selezione, grazie al gol contro la Romania. Il 10 giugno 2017 realizza una tripletta decisiva contro l'Armenia in una partita valevole per le qualificazioni al Mondiale 2018.Il 24 marzo 2021 segna una doppietta decisiva per il risultato contro la Lettonia, nella prima giornata delle qualificazioni al Mondiale 2022.\nStatistiche.\nPresenze e reti nei club.\n\"Statistiche aggiornate al 27 luglio 2021.\""}
{"id": "1326559", "revid": "1305772", "url": "https://it.wikipedia.org/wiki?curid=1326559", "title": "William Jones (matematico)", "text": "Nel novembre del 1711 divent\u00f2 membro della Royal Society, di cui fu in seguito Vice-Presidente. Massone, fu membro della Prima gran loggia d'Inghilterra.\nFiglio di un agricoltore, fu il primo, nel 1706, ad associare il simbolo \u03c0 al famoso rapporto tra circonferenza e il diametro.\nEra padre del filologo William Jones (1746-1794)."}
{"id": "1326560", "revid": "1564499", "url": "https://it.wikipedia.org/wiki?curid=1326560", "title": "Carbone vegetale", "text": "Il carbone vegetale (o carbone di legna, carbone artificiale o anche carbonella) \u00e8 un combustibile prodotto dal processo di carbonizzazione della legna, che consiste nella trasformazione di un composto organico in carbone. \u00c8 un processo naturale che avviene durante la combustione della legna (combustibile) in presenza di poco ossigeno (comburente) attraverso la cosiddetta carbonaia sotto il controllo di una figura altamente specializzata che era il carbonaio. Il carbone di legna esiste da quando esiste il fuoco: i tatuaggi della Mummia del Similaun erano praticati con delle piccole incisioni della pelle, poi ricoperte con carbone vegetale per ottenere l'immagine. Il prodotto rientra all'interno della cosiddetta economia forestale.\nProduzione.\nLa produzione del carbone vegetale avviene con una tecnica che permette di togliere la quantit\u00e0 corretta di ossigeno al processo di combustione della legna, in modo da evitare da una parte che il fuoco si spenga e, dall'altra, che il fuoco prenda vigore e bruci la catasta di legna.\nLa tecnica pi\u00f9 diffusa \u00e8 quella del \"pojat\" o carbonaia: su uno spiazzo di circa 20 m2 (chiamato ial) si pone al centro un palo di circa 10 cm di diametro alto circa 3 metri; attorno si costruisce un \"castello\" (o canina) con pezzi di legna lunga circa 20\u00a0cm poggiati orizzontalmente gli uni sugli altri a quadrato e su questi si accatasta tutto attorno la legna fatta di bastoni della lunghezza di circa un metro, formando un cono a cupola alto circa due metri e del diametro di circa 6 metri; ai piedi all'esterno si costruisce una siepe di rami d'abete intrecciati alta circa 30\u00a0cm e dello spessore di circa 10\u201315\u00a0cm con lo scopo di consentire la circolazione dall'esterno all'interno della quantit\u00e0 di aria idonea ad assicurare la giusta \"cottura\".\nSi ricopre quindi il resto con fogliame tenuto fermo con dei bastoni e si aggiunge uno strato di terra per impedire il contatto diretto dell'aria con la massa legnosa. A lavoro finito si sfila il palo centrale e nel foro lasciato libero, che funge da camino, si fanno cadere delle braci accese fino a innescare la combustione, che poi va regolata chiudendo il camino con pezzetti di legna, foglie e terriccio per far uscire il fumo molto lentamente dall'intera superficie esterna del pojat. Il processo di carbonizzazione poteva durare fino a 5 o 6 giorni. Nelle carbonaie si accatastano in genere dai 30 ai 40 quintali di legna da cui si ricavano dai 6 agli 8 quintali di carbone.\nLa produzione del carbone vegetale \u00e8 stata un'attivit\u00e0 economica importante per parecchie realt\u00e0 locali d'Italia nei secoli passati fino agli anni '50 e '60 del secolo scorso venendo ricordata nelle seguenti localit\u00e0: Bondone, Cadria, Brumano, Arola, Badia Prataglia, Foza, Fuipiano Valle Imagna, Morterone, Valsecca, Gerosa, Badia Calavena, Laturo, Canzo, Santa Luce, nei comuni della Montagna pistoiese, dell'Appennino modenese e cesenate, Cessapalombo, Arquata del Tronto, Tornimparte, Villa Santa Lucia degli Abruzzi, Roccacaramanico, Vallepietra, Aquilonia, sui Monti Lucretili, sui Monti Marsicani e sulla Sila.\nIl carbone in questo periodo \u00e8 protagonista di una particolare situazione nel cuore dell'Africa. \"La Pista del carbone di legna\" \u00e8 una realt\u00e0 che logora le foreste congolesi orientali. Quest'attivit\u00e0 viene svolta nel cuore del lussureggiante parco Virunga, dove il legno duro (prodotto con alberi secolari) viene reso combustibile mediante appositi forni di fango. Questa pratica \u00e8 illegale."}
{"id": "1326563", "revid": "1926649", "url": "https://it.wikipedia.org/wiki?curid=1326563", "title": "Davide Giorgino", "text": "Carriera.\nCresciuto nel settore giovanile del , ha debuttato in Serie A nel campionato 2004-2005 il 6 febbraio 2005 in Cagliari - Lecce 3-1. Nel 2005-2006 ha ottenuto invece 9 presenze grazie anche all'arrivo in prima squadra dell'allenatore Roberto Rizzo, che aveva gi\u00e0 guidato Giorgino nella formazione primavera. Dopo una stagione in prestito alla , torna in giallorosso nell'estate 2007, ma i giallorossi decidono di rinnovare ancora per un anno il prestito alla societ\u00e0 marchigiana. Vanta anche una presenza nella Nazionale di calcio dell'Italia Under-20.\nIl 18 luglio 2008 passa al (Prima divisione), firmando un contratto biennale. Il 19 dicembre 2010, nella gara tra e Taranto, terminata 3-3, valevole per la 1\u00aa giornata di ritorno del Campionato di Prima divisione (girone B), realizza la prima rete in gare ufficiali con la maglia della formazione ionica.\nIl 21 agosto 2012 viene acquistato dall'Andria, e nella stagione successiva passa al Matera.\nIl 2 gennaio 2014 torna nei professionisti tra le file del Chieti calcio collezionando nel solo girone di ritorno 15 presenze.\nIl 23 settembre 2014 si accorda con la Triestina tornando in serie D.\nIl 3 agosto abbraccia il progetto di Nevio Scala per la rinascita del Parma Calcio 1913 diventando uno dei primi calciatori a scendere in campo con la nuova societ\u00e0 crociata. Segna la sua prima rete in maglia crociata nel derby contro la il 19 dicembre nella gara del 20\u00ba turno di Lega Pro, realizzando il gol del momentaneo 1-0, dopo che nell'annata precedente i serie D non era mai riuscito a segnare. Si ripeter\u00e0 la settimana successiva siglando la rete del momentaneo 2-0 nel derby tra Parma e .\nStatistiche.\nPresenze e reti nei club.\n\"Statistiche aggiornate al 6 maggio 2018.\""}
{"id": "1326564", "revid": "3303", "url": "https://it.wikipedia.org/wiki?curid=1326564", "title": "Carbone di legna", "text": ""}
{"id": "1326566", "revid": "3303", "url": "https://it.wikipedia.org/wiki?curid=1326566", "title": "Carbone artificiale", "text": ""}
{"id": "1326568", "revid": "3303", "url": "https://it.wikipedia.org/wiki?curid=1326568", "title": "Carbonella", "text": ""}
{"id": "1326576", "revid": "950920", "url": "https://it.wikipedia.org/wiki?curid=1326576", "title": "Serie A2 1986-1987 (pallacanestro maschile)", "text": "La Serie A2 1986-1987, \u00e8 stata la 13\u00aa edizione del secondo campionato italiano di pallacanestro maschile, con il nome di Serie A2, dopo la riforma del 1974. Concluso con la promozione in Serie A della Associazione Pallacanestro Treviso, Pallacanestro Firenze e tramite i play-off Pallacanestro Aurora Desio e Napoli Basket.\nStagione.\nFormula.\nIl campionato fu composto da 16 squadre, in un girone all'italiana con partite di andata e ritorno. \nLe prime due classificate avevano il diritto di partecipare ai play-off insieme alle prime dieci squadre classificate in serie A1, e furono inoltre promosse direttamente alla serie A1 1987-1988.\nLe classificate dal 3\u00ba al 10\u00ba posto disputarono due gironi di spareggio insieme a quattro squadre di serie A1 (le classificate dall'11\u00ba al 14\u00ba posto): le prime 2 classificate di ogni girone vennero anch'esse promosse in serie A1.\nLe ultime due classificate retrocessero direttamente in serie B1.\nStagione regolare.\nClassifica.\nLegenda:\nPost Season.\nPlay-off.\nBenetton Treviso e Liberti Firenze accedono ai play-off con le prime 10 di serie A1.\nPlay-out di Serie A1.\nDue gironi da 6 squadre che si incontrano in partite di andata e ritorno. Vi partecipano le classificate dall'11\u00ba al 14\u00ba posto di serie A1, e le classificate dal 3\u00ba al 10\u00ba posto di A2. Le prime 2 classificate di ogni girone giocheranno la stagione 1987-88 in serie A1, le altre in serie A2.\nGirone verde.\nNessuna squadra del Girone verde viene promossa o retrocessa.\nClassifica.\nLegenda:\nRisultati.\nRisultati playout girone verde\nGirone giallo.\nNel Girone giallo Filanto Desio e Alfasprint Napoli sono promosse in serie A1, mentre Cantine Riunite Reggio Emilia e Yoga Bologna retrocedono in serie A2.\nClassifica.\nLegenda:\nRisultati.\nRisultati playout girone giallo"}
{"id": "1326584", "revid": "339392", "url": "https://it.wikipedia.org/wiki?curid=1326584", "title": "S'istrumpa", "text": ""}
{"id": "1326587", "revid": "695564", "url": "https://it.wikipedia.org/wiki?curid=1326587", "title": "Limba (album)", "text": "Limba \u00e8 il terzo album dei Tazenda, pubblicato nel 1992 dalla Visa Record.\nIl disco.\nVanta la partecipazione del cantautore Fabrizio De Andr\u00e9, il quale, oltre ad essere coautore di \"Pitzinnos in sa gherra\", canta nel sottofondo di \"Etta abba, chelu\". Proprio con \"Pitzinnos in sa gherra\" hanno nuovamente partecipato al Festival di Sanremo. Sono invece stati ospiti al Festivalbar con \"Preghiera semplice\", una canzone molto particolare poich\u00e9 \u00e8 cantata in ben quattro lingue: sardo, italiano, inglese e giapponese antico. Segue ad essa \"Deus ti salvet Maria\", che \u00e8 un'altra canzone tradizionale sarda reinterpretata dai Tazenda."}
{"id": "1326588", "revid": "110157", "url": "https://it.wikipedia.org/wiki?curid=1326588", "title": "More Betterness!", "text": "More Betterness! \u00e8 il quinto album studio della band skate punk No Use for a Name, l'ultimo con il chitarrista Chris Shiflett che di l\u00ec a poco entrer\u00e0 nei Foo Fighters."}
{"id": "1326590", "revid": "767487", "url": "https://it.wikipedia.org/wiki?curid=1326590", "title": "George Baker", "text": "\u00c8 stato il leader del gruppo pop dei George Baker Selection e ha proseguito la sua carriera musicale da solista.\nGeorge Baker Selection.\nNel 1967 George Baker si un\u00ec al gruppo dei Soul Invention che pi\u00f9 tardi cambi\u00f2 il proprio nome in George Baker Selection. Il loro singolo di debutto \"Little Green Bag\", contenuto nell'omonimo album, ebbe un grande successo e raggiunse il numero 21 della famosa classifica Billboard Hot 100.\nNel 1972 la band aveva gi\u00e0 venduto 5 milioni di dischi.\nIl loro quinto album \"Paloma Blanca\" usc\u00ec nel 1975, e il singolo \"Paloma Blanca\" raggiunse la vetta delle classifiche musicali di diversi paesi nel mondo.\nVerr\u00e0 ripresa come cover di successo da altri artisti, tra le quali la pi\u00f9 nota \u00e8 forse quella di Demis Roussos.\nNel 1978 la band, dopo aver venduto oltre 20 milioni di dischi, si separ\u00f2 perch\u00e9 \"la pressione era diventata troppa\". Qualche anno dopo nel 1985 George Baker form\u00f2 una nuova George Baker Selection che rimase unita sino al 1989. Il nuovo gruppo pubblic\u00f2 una dozzina di album oltre a diverse compilation.\nNel 1992 la canzone \"Little Green Bag\" venne usata da Quentin Tarantino nel suo film \"Le iene\" e di nuovo il singolo cominci\u00f2 a vendere in molti paesi.\nCarriera da solista.\nLa carriera da solista di Baker ebbe inizio a met\u00e0 tra le esperienze con le due band George Baker Selection, ovvero tra il 1978 e il 1985, e prosegu\u00ec ininterrottamente dal 1989 in poi.\nNel 2005 ha pubblicato un remix della canzone \"Una Paloma Blanca\" per la colonna sonora di un film.\nCome solista George Baker ha pubblicato 10 album, l'ultimo nel 2000.\nDiscografia.\nAlbum con i George Baker Selection:\nAlbum da solista:"}
{"id": "1326593", "revid": "110157", "url": "https://it.wikipedia.org/wiki?curid=1326593", "title": "Hard Rock Bottom", "text": "Hard Rock Bottom \u00e8 il sesto album studio della band skate punk No Use for a Name."}
{"id": "1326595", "revid": "2128848", "url": "https://it.wikipedia.org/wiki?curid=1326595", "title": "Cattedrale di Burgos", "text": "La cattedrale di Burgos (spagnolo: Catedral de Burgos) \u00e8 una cattedrale gotica situata a Burgos, Spagna. \u00c8 dedicata alla Vergine Maria ed \u00e8 famosa per la sua architettura unica e per le dimensioni.\nStoria.\nLa costruzione della cattedrale venne ordinata da Ferdinando III di Castiglia e da Maurizio di Burgos, vescovo di Burgos inglese per nascita. L'intenzione del re era quella di ampliare il tempio in cui si sarebbero celebrate le sue nozze con Beatrice di Svevia. Per questo egli contava sulle sue buone relazioni con il vescovo che, con un viaggio in Francia, era andato a prendere ed accompagnare dal suo re la futura regina Beatrice. I lavori iniziarono sul luogo di una precedente cattedrale romanica il 20 luglio 1221, partendo dall'abside che venne completata in nove anni. L'altare maggiore venne consacrato la prima volta nel 1260, dopodich\u00e9 ci fu un vuoto di almeno due secoli prima che la costruzione riprendesse. La cattedrale venne completata nel 1567 con la costruzione della guglia posta all'incrocio (\"crucero\") del transetto e della navata principale.\nI principali architetti responsabili della costruzione furono un francese del tredicesimo secolo ed un tedesco del quindicesimo. Nel 1417 il vescovo di Burgos presenzi\u00f2 al concilio di Costanza tornando con il capo mastro Giovanni di Colonia (Juan de Colonia), il quale termin\u00f2 le torri con guglie di pietra.\nTra i pi\u00f9 famosi vescovi di Burgos si ricordano un erudito del quindicesimo secolo, e lo storico Alfonso de Santa Mar\u00eda.\nNel 1919 la cattedrale divenne il luogo di sepoltura di Rodrigo D\u00edaz conte di Bivar (\"El Cid\"), e della moglie Do\u00f1a Jimena. Il 31 ottobre 1984 l'UNESCO inser\u00ec la cattedrale tra i Patrimoni dell'umanit\u00e0, unica cattedrale spagnola ad averne l'onore.\nArchitettura.\nLa parte occidentale in stile gotico francese (quindicesimo secolo) \u00e8 costeggiata da torri a sezione quadrata sovrastate da guglie ottagonali coperte da opere in pietra. La facciata, su tre piani, ha una tripla entrata con arco ogivale, ed una galleria racchiusa da una balaustra pinnacolata e da un rosone. Al piano superiore si trovano due finestre ogivali a doppio arco e statue su piedistalli, coronate da una balaustra e lettere scolpite nella pietra: , al centro della quale si trova una statua della Vergine Maria. Sulle torri si trovano molte balaustre e terrazze, con altre scritte incise. Le punte dei pinnacoli ottagonali terminano nei quattro angoli.\nLa pianta cruciforme, con una navata centrale e larghe navate laterali, \u00e8 pressoch\u00e9 nascosta all'esterno dall'aggiunta di quindici cappelle effettuata in tutti gli angoli della navata e in corrispondenza del transetto, dagli stupendi chiostri del quattordicesimo secolo a nord-ovest e dal palazzo arcivescovile a sud-ovest. Le tre navate interrotte da una sola crociera rimandano alle cattedrali di Coutances, Pontigny e Bourges. Sopra la tripla entrata della facciata principale (quella occidentale) si trovano due torri alte ed eleganti, coronate da guglie. Molti degli altari, delle cappelle e dei monumenti situati nella cattedrale sono di interesse storico ed artistico. Le sculture della facciata della crociera rimandano alla scuola di Reims e Amiens.\nIl portone settentrionale del transetto, noto come \"portada de la Coroner\u00eda\", pu\u00f2 vantare le statue dei dodici apostoli. Sopra le statue alcune finestre ogivali e due guglie contornano il portone. Il portone meridionale mostra gli evangelisti ai loro scrittoi.\nLa grande cappella ottagonale del connestabile \u00e8 costruita in stile gotico flamboyant, piena di cavalieri, angeli ed araldica. Era destinata ad ospitare le spoglie di Pietro Fernando III di Velasco, del connestabile di Castiglia e della sua famiglia.\nLa moneta commemorativa.\nNel 2012 la zecca spagnola ha dedicato una moneta commemorativa da 2 euro alla cattedrale."}
{"id": "1326601", "revid": "767487", "url": "https://it.wikipedia.org/wiki?curid=1326601", "title": "Tu\u010depi", "text": "Tu\u010depi (in passato in italiano \"Tucepi\", \"Tucepa\" o \"Laurento\") \u00e8 un comune della Croazia appartenente alla regione spalatino-dalmata.\nLa cittadina si \u00e8 sviluppata soprattutto negli anni sessanta del XX secolo, quando \u00e8 cominciata la costruzione delle case nel piccolo paesetto di Kraj (\"Paese\") sulla costa. Da quel periodo, Tu\u010depi si \u00e8 gradualmente modernizzata ed \u00e8 diventata una rinomata localit\u00e0 turistica, che conta 1.763 cittadini. A Tu\u010depi si trova una porto turistico per barche da pesca, da diporto e yacht.\nLocalit\u00e0.\nIl comune di Tu\u010depi non \u00e8 suddiviso in frazioni."}
{"id": "1326603", "revid": "287204", "url": "https://it.wikipedia.org/wiki?curid=1326603", "title": "Trofeo Melinda", "text": "Il Trofeo Melinda-Val di Non \u00e8 stata una corsa in linea maschile di ciclismo su strada che si disputava annualmente, nel mese di giugno, in Trentino, Italia. Ha fatto parte del circuito UCI Europe Tour, classe 1.1, ed era organizzato dal \"GS Melinda\".\nStoria.\nIl Trofeo Melinda viene organizzato per la prima volta nell'agosto 1992, in accordo con Franco Mealli, responsabile di numerose corse ciclistiche, al fine di sostituire il Giro dell'Umbria nel calendario internazionale maschile. Organizzatore della nuova competizione \u00e8 il Gruppo Sportivo Melinda, sodalizio trentino \u2013 sponsorizzato dall'omonimo consorzio di mele \u2013 che gi\u00e0 si era occupato di gestire, dal 1981 al 1991, l'annuale svolgimento del Circuito degli Assi sulle strade di Nanno.\nLa prima edizione venne vinta dal ciclista di casa Maurizio Fondriest (in seguito divenuto consulente organizzativo della corsa insieme a Francesco Moser). La terza edizione, quella del 1994, fu valida come prova in linea dei campionati italiani su strada: ad imporsi, in solitaria, fu Massimo Podenzana. Dal 1996 la competizione si tiene non pi\u00f9 solo in Valle di Non, ma anche in Val di Sole: le due valli ospitano rispettivamente la sede d'arrivo (a Fondo) e quella di partenza (a Mal\u00e9).. L'edizione del 2013 \u00e8 stata valida, per la seconda volta nella storia, come prova in linea dei campionati italiani su strada. Questa scelta \u00e8 stata ripetuta anche nei Trofeo Melinda successivi. In queste edizioni la partecipazione \u00e8 stata riservata ai soli corridori italiani.\nNel 2016, si disput\u00f2 l'ultima edizione della manifestazione, in quel caso valido come campionato italiano, vinta da Giacomo Nizzolo; l'anno successivo la manifestazione si \u00e8 unita al Giro del Trentino per formare il Tour of the Alps.\nFrancesco Casagrande, Davide Rebellin e Vincenzo Nibali sono i plurivittoriosi di questa corsa, avendo ottenuto il successo in due occasioni; anche se nella seconda vittoria del siciliano la corsa valeva come campionato italiano.\nAlbo d'oro.\n\"Aggiornato all'edizione 2016.\""}
{"id": "1326605", "revid": "6923", "url": "https://it.wikipedia.org/wiki?curid=1326605", "title": "Mercedes Classe GL", "text": ""}
{"id": "1326610", "revid": "599013", "url": "https://it.wikipedia.org/wiki?curid=1326610", "title": "Antea (astronomia)", "text": "Antea \u00e8 un satellite naturale minore del pianeta Saturno, la cui orbita \u00e8 situata fra quelle di Mimante ed Encelado.\nStoria.\nIl satellite \u00e8 stato scoperto dal Cassini Imaging Science Team analizzando immagini fotografiche riprese dalla sonda Cassini il 30 maggio 2007; successive indagini hanno permesso di individuarlo in numerose immagini antecedenti a tale data, di cui la pi\u00f9 vecchia risaliva al giugno 2004.\nAll'atto dell'annuncio della sua scoperta, il 18 luglio 2007, il satellite ha ricevuto la designazione provvisoria S/2007 S 4; successivamente l'Unione Astronomica Internazionale l'ha battezzato come Antea, una delle figlie di Alcioneo, un gigante della mitologia greca.\nDati fisici.\nAntea risente di una notevole risonanza orbitale con Mimante; in conseguenza di tale fatto, il semiasse maggiore della sua orbita oscilla entro una forbice di circa 20\u00a0km con un periodo approssimativamente pari a due anni.\nIl satellite potrebbe condividere un'origine comune con Metone e Pallene, altri due satelliti naturali di Saturno caratterizzati da parametri orbitali analoghi."}
{"id": "1326613", "revid": "2208478", "url": "https://it.wikipedia.org/wiki?curid=1326613", "title": "Cappella Strozzi di Mantova", "text": "La cappella Strozzi di Mantova \u00e8 la cappella alla testa del transetto sinistro della basilica di Santa Maria Novella a Firenze. La cappella \u00e8 sopraelevata e posta in maniera simmetrica rispetto alla cappella Rucellai. Venne affrescata da Nardo di Cione con un \"Giudizio Universale, Inferno, Purgatorio e Paradiso\" dal 1351 al 1357.\nStoria.\nAppartenne alla famiglia Strozzi, pi\u00f9 precisamente al ramo di Rosso di Geri Strozzi, i cui discendenti nel 1382 con Tommaso Strozzi vennero esiliati a Mantova. Per questo la cappella ha oggi questo nome (il ramo della famiglia venne denominato \"di Mantova\" comunque un secolo dopo la fondazione della cappella, esattamente dopo l'esilio anche di Palla Strozzi del 1434). \nLa cappella venne finita di edificare verso il 1335, da Rosso di Geri Strozzi o dal figlio Jacopo di Rosso Strozzi. Solo successivamente, nel 1350-1357, fu coperta di affreschi per opera di Nardo di Cione (fratello di Andrea Orcagna), con la partecipazione pi\u00f9 marginale di Niccol\u00f2 di Tommaso e Giovanni del Biondo. La cappella \u00e8 intitolata, sin dalla fondazione, a san Tommaso d'Aquino. La posizione della cappella \u00e8 decentrata rispetto alla testata del transetto, per la presenza del campanile dietro la porzione sinistra della parete di fondo dello stesso transetto.\nDescrizione.\nGli affreschi di Nardo di Cione sono tra le migliori opere di questo artista e furono commissionati da Tommaso di Rossello Strozzi in espiazione del peccato di usura. Ad essi partecip\u00f2 anche Niccol\u00f2 di Tommaso. Gli affreschi furono staccati e ricollocati in seguito a restauri. Vi sono raffigurati i regni dei cieli strutturati secondo la \"Divina Commedia\" di Dante. La parete sinistra presenta il \"Paradiso\" (staccato in due porzioni), dove i ritratti di santi si susseguono in continue file parallele, come sospesi l'uno sull'altro. La raffigurazione, per quanto ogni personaggio abbia una propria fisionomia individuale, si risolve in uno schiacciato \"tappeto\" multicolore, con una meccanica reiterazione delle pose che genera un effetto ritmicamente ipnotico. La parete di fondo presenta il \"Giudizio Universale\", dove si trova anche un ritratto di Dante, mentre nelle vetrate, realizzate sempre su disegno di Nardo, sono raffigurati la \"Madonna col Bambino e San Tommaso d'Aquino\". Le teste nelle vetrate sono frutto di un reintegro moderno. La parete destra presenta l\"Inferno\", di notevole violenza visiva, grazie alla cruda drammaticit\u00e0 delle scene dei dannati. Venne staccato in un unico pezzo, di dimensioni di ben 110 metri quadrati.\nNegli intradossi dell'arcone di entrata sono dipinti quattro \"Dottori della Chiesa\", vale a dire \"Girolamo\", \"Agostino\" (a sinistra), \"Gregorio\" e \"Ambrogio\" (a destra), mentre nei medaglioni della volta a crociera si trovano \"San Tommaso d'Aquino e le Virt\u00f9\", tutti affreschi attribuiti a Giovanni del Biondo.\nIl polittico dell'Orcagna.\nIl polittico sull'altare della cappella \u00e8 il \"Redentore che presenta le chiavi a san Pietro e un libro a san Tommaso d'Aquino, con la Madonna, san Giovanni Battista e altri santi\"'. Assistono alla scena a sinistra San Giorgio con il drago e Santa Caterina d'Alessandria con la ruota dentata del martirio, a destra san Paolo con la spada e San Lorenzo con la graticola. Si tratta di una tavola a cinque scomparti con predella dipinta con tre scene (296x160 cm), firmata e datata da Andrea Orcagna nel 1357. La tavola \u00e8 centrata sulla figura impassibile del Cristo in gloria entro una \"mandorla\" angelica, che ricorda un'iconografia duecentesca. \u00c8 un lampante esempio di come nella seconda met\u00e0 del Trecento la pittura si dirigesse verso soggetti pi\u00f9 dogmatici, arcaici e statici, in contrapposizione con i traguardi di realismo e narrazione di un cinquantennio prima di Giotto e della sua scuola. La tavola \u00e8 ricordata anche per essere stata il primo esempio di polittico in cui i confini tra gli scomparti sono del tutto rimossi, a dare unit\u00e0 scenica all'intera rappresentazione.\nOpere esterne alla cappella.\nSulla parete esterna della cappella si trova un orologio affrescato, dove si pu\u00f2 leggere anche un distico di Agnolo Poliziano.\nSotto la scala di accesso si trova un antico sacello sepolcrale in cui sono sepolte le salme di vari membri del ramo \"di Mantova\" della famiglia Strozzi. Qui riposa anche la salma del Beato Alessio, domenicano e priore della basilica, figlio del gi\u00e0 menzionato Jacopo di Rosso Strozzi e morto nel 1383. La salma del Beato Alessio riposava in realt\u00e0 all'interno della cappella fino al secolo scorso. In seguito ad una ricognizione del 1942 fu ritrovata \"incorrotta\", e quindi trasferita nel sepolcreto sotto la scala, entro un'urna di cristallo.\nEntro il sepolcreto vi \u00e8 un affresco della seconda met\u00e0 del Trecento, di un'artista non ben identificato. Rappresenta la \"Deposizione e santi\". L'arcata del sepolcreto \u00e8 decorata da due profeti scolpiti da un anonimo scultore fiorentino, databili a circa il 1335-1340."}
{"id": "1326615", "revid": "27723", "url": "https://it.wikipedia.org/wiki?curid=1326615", "title": "Hyrokkin", "text": ""}
{"id": "1326619", "revid": "125752734", "url": "https://it.wikipedia.org/wiki?curid=1326619", "title": "Jeff Koons", "text": "Viene inoltre considerato un'icona dello stile neo-pop e riconosciuto fra gli artisti pi\u00f9 ricchi del mondo.\nNel corso della propria carriera, Koons si \u00e8 espresso attraverso l'utilizzo di un'ampia gamma di tecniche, come ad esempio scultura, pittura, installazioni e fotografia, e l'utilizzo di differenti materiali tra cui pigmenti, plastica, gonfiabili, marmo, metalli e porcellana. L'artista viene generalmente definito erede di Andy Warhol e continuatore della pop art. Altro autore a cui viene generalmente associato \u00e8 Marcel Duchamp, del quale reinterpreta la tecnica del ready-made.\nPer ben tre volte \u00e8 stato accusato di plagio, perdendo le cause per aver copiato palesemente da fotografie le sue opere. \nLa prima volta nel caso Rogers v. Koons del 1992 per la scultura \u201cString of Puppies\u201d, riproducente una fotografia, e Blanch v. Koons del 2006, per il collage destinato alla Guggenheim foundation e Deutsche Bank,e infine nel 2021 per il plagio dell'opera \u201cFait d\u2019hiver\u201d, facente parte della collezione Banality.\nBiografia.\nGli anni settanta e gli anni ottanta.\nDopo gli studi presso il Maryland Institute College of Art di Baltimora (1972\u20131976) e l'Art Institute di Chicago (1975\u20131976), Koons lavora come operatore di borsa presso Wall Street e al MOMA di New York. Le sue primissime opere risalgono alla fine degli anni settanta, e includono alcune composizioni di fiori e giocattoli gonfiabili disposti su superfici specchianti come, ad esempio, \"Inflatable Flowers\" (1979) composto da due fiori poggianti su uno specchio. Con la serie \"The Pre-New\" combina oggetti d'uso quotidiano come tostapane o teiere ad un fondo di metallo o a lampade al neon, creando composizioni da appendere al muro come quadri tradizionali.\nLa serie \"The New\", che prende il nome dalla mostra allestita da Koons nel 1980 al New Museum of Contemporary Art di New York, \u00e8 composta da comuni aspirapolvere racchiusi in teche trasparenti e illuminati da luci al neon. Messi in vetrina come al supermercato, ma isolati dalla loro funzione pratica, gli aspirapolvere di Koons diventano oggetti da contemplare per la loro bellezza, nuovi per sempre in quanto destinati a non essere mai usati. Ancora sfruttando oggetti di consumo, realizza la serie \"The Equilibrium\", composta da teche di vetro, simili ad acquari per i pesci, in cui una o pi\u00f9 palle da basket fluttuano in una soluzione di acqua distillata e cloruro di sodio La serie si compone anche di altri oggetti - alcuni poster della Nike e dei calchi in bronzo di un autorespiratore (\"Aqualung\") e di un canotto (\"Lifeboat\") - esposti per la prima volta, insieme alla teca \"Three Ball Total Equilibrium Tank\", presso la galleria International with Monuments di New York nel 1985.\nCon la serie \"The Equilibrium\", Koons intende riflettere esattamente su ci\u00f2 che \u00e8 indicato dal titolo della serie stessa, ovvero sul significato del concetto di equilibrio, non solo sul piano astratto, ma anche su quello psicologico e sociale. Cos\u00ec, \u00abla sospensione dei palloni simbolizza uno stato di perfezione\u00bb in un senso astratto, metaforico. Grazie all'espediente dell'acqua distillata, suggerito a Koons dal premio Nobel per la fisica Richard Feynman, le palle da basket, infatti, anzich\u00e9 galleggiare sull'acqua, rimangono sospese nel centro del liquido, trasmettendo il senso di una perfetta equipollenza di forze. Con i poster, invece, Koons prende le distanze dalla tradizionale vocazione critica e rivoluzionaria dell'arte novecentesca.\nPoich\u00e9 ritraggono famosi giocatori di basket, in genere provenienti dalle classi sociali pi\u00f9 basse, nei panni del segretario di stato americano o di un lord inglese o di un luminare della medicina, essi indicano che l'equilibrio sociale \u00e8 possibile senza bisogno di rivoluzioni. A tale riguardo in \"Reality art. L'epoca del nichilismo organizzato e la sua arte\" si legge che i poster esposti da Koons:\nNello stesso periodo e negli anni seguenti, Koons realizza opere da alcuni critici considerate di carattere neo-geo, ma soprattutto giudicate come kitsch. Si tratta, in effetti, di opere che riproducono sovente oggetti comuni quali giocattoli e soprammobili, compreso il celebre coniglietto di plastica gonfiabile, \"Rabbit\" (1986) e il busto di Luigi XIV (1986), entrambi appartenenti alla serie \"Statuary\" ed entrambi calchi in acciaio: un materiale che incarna i principi di efficienza e durevolezza che \"ossessionano le case moderne\". Essendo un materiale povero simile ai materiali ricchi, come l'argento, usarlo per produrre opere d'arte \u00e8 utile a stimolare mobilit\u00e0 sociale, senza conflitti. Come dichiara lo stesso Koons: Allo stesso periodo risalgono le sculture appartenenti alla serie \"Luxury and Degradation\", dedicata ad indagare la relazione fra alcolismo, pubblicit\u00e0 e classi sociali, lavori in porcellana quali \"Michael Jackson and Bubbles\" (1988) e \"Pink Panther\" (1988), appartenenti alla serie \"Banality\", nonch\u00e9, a partire dagli anni '90, i \"Puppy\": enormi sculture botaniche raffiguranti animali.\nGli anni novanta.\nNel 1991 sposa la pornodiva Ilona Staller (nota anche come Cicciolina), con cui ha un figlio nel 1992 di nome Ludwig. L'unione non \u00e8 durata molto: la coppia si separa nello stesso 1992, andando incontro ad una dura battaglia legale per l'affidamento del bambino. Sono molte le opere di carattere hard dell'artista con scene di sesso ispirate dalla moglie e spesso con lui come coprotagonista, ovvero la serie \"Made in Heaven\" (1989-1991). Una complessa installazione comprendente fotografie e sculture appartenenti alla serie viene esposta alla Biennale di Venezia del 1990. Con il matrimonio e con la serie \"Made in Heaven\" che ne deriva, Koons tenta di portare a compimento la tendenza dell'arte novecentesca a fondere arte e vita e, allo stesso tempo, di raggiungere, personalmente e artisticamente, quell'equilibrio tra desiderio e contingenza gi\u00e0 tema della serie \"Equilibrium\", attraverso una sorta di ritorno all'innocenza adamitica precedente il peccato originale, dunque, tramite una sorta di ricreazione dell'esistenza \"ex nihilo\".\nProprio a causa di queste caratteristiche della sua opera-vita, tra il 1992 e il 1993 partecipa alla mostra itinerante \"Post Human\" che lo consacra come \"profeta\" pi\u00f9 significativo di un'ipotetica utopia prossima ventura in cui, soprattutto grazie allo sviluppo tecnologico, l'umanit\u00e0 potr\u00e0 liberarsi dei propri limiti biologici e culturali per reinventarsi, da quel nulla biologico-culturale, in indefiniti modi possibili. Come ha scritto il curatore della mostra Jeffrey Deitch nel catalogo:\nConnessa alla storia d'amore e d'arte con Ilona Staller \u00e8 anche la serie \"Celebration\" che, a partire dalla met\u00e0 degli anni '90, celebra la nascita e l'infanzia del figlio Ludwig con quadri e monumentali sculture che riproducono oggetti legati a momenti spensierati come feste, compleanni o vacanze, e comprende le cinque versioni in cinque diversi colori dei \"Ballon Dog\". Tra la fine del Ventesimo e l'inizio del Ventunesimo secolo, Koons inaugura una sua particolare interpretazione della tradizione pittorica del collage: dopo aver elaborato l'immagine al computer, sovrapponendo e giustapponendo figure della pi\u00f9 disparata provenienza, lascia ai suoi collaboratori il compito di tradurla in pittura. Questa ricerca risente dell'influenza di artisti come James Rosenquist e David Salle e si sviluppa attraverso diverse serie. I suoi prodromi si manifestano gi\u00e0 in \"Celebration\" (ad esempio con il quadro \"Donkey\", 1999), ma il suo vero inizio risale alle serie \"Easyfun\" e \"Easyfun-Ethereal\". \nIl nuovo millennio.\nNel 2001, il presidente della Repubblica francese Jacques Chirac lo nomina Chevalier de la L\u00e9gion d'Honneur. La ricerca prosegue, a partire dai primi anni del 2000, con la serie \"Popeye\" con la quale Koons trasferisce la tecnica del collage dalla pittura alla scultura, proponendo installazioni composte da calchi in alluminio di giocattoli gonfiabili combinati con altri oggetti come pentole o sedie e destinate ad essere appese al soffitto con delle catene come, ad esempio, \"Monkeys (Chair)\" (2003), \"Lobster\" (2003) e \"Caterpillar Ladder\" (2003). Dagli anni 2005\u20132006, la serie \"Hulk Elvis\" mette al centro dei quadri un giocattolo gonfiabile, realizzato con \"rendering\" fotorealistico, con le fattezze del gigante verde dei fumetti che, nell'immaginazione dell'artista, somiglia alla figura di Elvis Presley ritratta nelle stampe di Andy Warhol. Nel 2008 tiene la mostra \"Extended Play\" nella reggia di Versailles. Tuttavia, alcuni visitatori definiscono \"kitsch\" le opere esposte, e sostengono che esse \"avrebbero trovato una migliore collocazione a Disneyland\".\nTra il 2009 e il 2013 la serie \"Antiquity\" propone, come centro tematico dei quadri di Koons, riproduzioni di statue antiche. Legata a questa serie \u00e8 \"Balloon Venus\", scultura in acciaio verniciato che ne riproduce una in gomma (fatta con i soliti palloncini koonsiani) che, a sua volta, riproduce una statua preistorica in pietra della Grande Madre, la cosiddetta Venere di Willendorf. \"Balloon Venus\" d\u00e0 occasione ad una collaborazione creativo-imprenditoriale con la Dom P\u00e9rignon: Koons, infatti, rielabora le forme e le dimensioni della sua scultura in acciaio affinch\u00e9 possa essere riprodotta, come multiplo di 650 pezzi, in resina poliuretanica vuota al suo interno e apribile in modo da fungere da cofanetto per una bottiglia di champagne.\nTra il 30 aprile e il 1\u00ba ottobre 2006, espone \"Hanging Heart\" a Venezia, nel Palazzo Grassi, per la mostra \"Where are We Going? Works from the Fran\u00e7ois Pinault Collection\". L'opera \u00e8 venduta il 14 novembre 2007 ad un'asta da Sotheby's per la cifra di 23.561.000 dollari. Il 2 giugno 2010 \u00e8 presentata al Centro Pompidou di Parigi una BMW M3 appartenente alla serie \"BMW Art Car\" decorata da Koons con striature policrome.\nNel 2013 partecipa alla realizzazione della cover dell'album \"Artpop\" di Lady Gaga, creando appositamente per il disco, una statua di cera raffigurante la cantante. \nIl 13 novembre dello stesso anno, durante un'asta di Christie's, la sua opera \"Balloon Dog (Orange)\" giunge a costare 58,4 milioni di dollari, divenendo l'opera d'arte pi\u00f9 costosa del mondo realizzata da un artista vivente record battuto il 16 novembre 2018 da un dipinto di David Hockney acquistato per 90,3 milioni di dollari e di nuovo superato il 16 maggio 2019 quando la scultura \"Rabbit\" viene venduta a 91,1 milioni.\nNel 2014 il Whitney Museum of American Art celebra Koons con una grande retrospettiva, che nel 2015 viene trasferita prima a Parigi, al Centro Georges Pompidou, e poi al Guggenheim di Bilbao. Nell'ampia recensione della mostra scritta da Andrea Bonavoglia leggiamo che \u00ab La retrospettiva di New York del 2014 ha occupato le sale di tre piani del Whitney Museum. Koons ha potuto ricostruire la propria carriera su basi cronologiche tramite le sue periodiche \"series\" (meglio traducibili in italiano con \"cicli\" che con \"serie\"). Eccole in sequenza, \"Inflatables and Pre-New\", \"The New\", \"Equilibrium\", \"Luxury and Degradation\", \"Statuary\", \"Banality\", \"Made in Heaven\", \"Celebration\", \"Easyfun\", \"Easyfun-Ethereal\", \"Popeye\", \"Hulk Elvis\", \"Antiquity\", \"Gazing Ball.\" I titoli in molti casi parlano da soli\u2026. \u00bb\nTemi.\nIspirata al consumismo e alla banalit\u00e0 della vita moderna, ma anche a temi dal forte impatto filosofico, l'arte di Jeff Koons \u00e8 il tentativo di assecondare quella che, all'artista americano, appare come la tendenza fondamentale della cultura e della societ\u00e0 occidentale tra Ventesimo e Ventunesimo secolo, ovvero il superamento della impermeabilit\u00e0 fra le classi e, dunque, il superamento dell'ingiustizia sociale. A tal fine, \u00e8 necessario che il confine tra la cosiddetta cultura alta, cui tradizionalmente appartengono le belle arti - patrimonio della \"upper class\" - e la cosiddetta cultura bassa, popolare, che comprende anche la categoria del kitsch - patrimonio della \"middle class\" - venga infranto. Questo \u00e8 l'obiettivo che Koons, sull'esempio della recente tradizione della pop art, si propone di centrare con la sua arte. A tal proposito nel libro \"Contemporanea: arte dal 1950 a oggi\" si legge: Portare l'arte verso il popolo \u00e8 propedeutico, per Koons, a produrre una condizione di totale sicurezza: ognuno, a qualsiasi ceto appartenga, assistendo ad una sua mostra, dovrebbe trovarsi a proprio agio, in uno stato di non conflittualit\u00e0 e di appagamento. La mostra d'arte, cos\u00ec concepita, preconizza una societ\u00e0 utopica totalmente pacificata in cui tutti, individualmente e nei rapporti interpersonali, potranno trovarsi in una condizione di perfetta conservazione dell'energia, essendo ogni loro desiderio gi\u00e0 soddisfatto mentre lo provano. Con le parole dell'artista americano: "}
{"id": "1326620", "revid": "110157", "url": "https://it.wikipedia.org/wiki?curid=1326620", "title": "ATI Tray Tools", "text": "ATI Tray Tools \u00e8 un programma freeware sviluppato da Ray Adams per le schede video ATI.\nATI Tray Tools \u00e8 un programma utilizzato soprattutto per l'overclock della scheda video, viene visualizzato nella barra di sistema e permette un accesso rapido ai settaggi e alle opzioni video. Il programma racchiude altre funzionalit\u00e0 secondarie come la possibilit\u00e0 di forzare alcuni effetti visivi, la visualizzazione dei frame e la possibilit\u00e0 di effettuare screenshot in game.\nRappresenta un'ottima alternativa al Catalyst Control Center (CCC) di ATI.\nSupporta i sistemi operativi Windows 2000, Windows XP (inclusa la versione x64), Windows 2003 (inclusa la versione x64), Windows Vista (inclusa la versione x64) e Windows 7 (inclusa la versione x64)."}
{"id": "1326621", "revid": "767487", "url": "https://it.wikipedia.org/wiki?curid=1326621", "title": "Raphael (gruppo musicale)", "text": "I Raphael sono stati una band indie visual kei giapponese fondata nel marzo 1997 e sciolta nel 2001 in seguito alla morte del chitarrista Kazuki, ritenuto fra i personaggi pi\u00f9 importanti ed influenti del genere.\nLa parabola artistica dei Raphael \u00e8 nota per essere una delle pi\u00f9 significative della storia del visual kei: nel giro di pochi anni hanno pubblicato cinque album e dieci singoli di grande importanza per il genere, tanto da venire inclusi nella compilation del 2011 \"CRUSH! -90's V-Rock best hit cover songs-\" dedicata ai pi\u00f9 significativi artisti visual.\nConcept.\nMolto comune nei gruppi musicali visual kei \u00e8 la scelta di un concept artistico che viene portato avanti sia a livello musicale sia per quanto riguarda costumi e allestimento scenico. L'idea di base dei Raphael \u00e8 quella degli angeli: il nome stesso del gruppo viene da quello di Raffaele, uno dei tre arcangeli maggiori. Immagini angeliche o paradisiache figurano spesso sulle copertine dei dischi dei Raphael, e a volte compaiono veri e propri angeli sia fotografati come sulla copertina di \"White Love Story\" sia disegnati come nelle cinque copertine per i singoli \"Sweet Romance\", \"Yume yori suteki na\", \"Hanasaku inochi aru kagiri\", \"eternal wish ~Todokanu kimi he~\" e \"promise\" disegnate da Yoshitaka Amano, il famoso disegnatore noto per il suo lavoro sulla serie di videogiochi \"Final Fantasy\". Inoltre durante i concerti e nei servizi fotografici i musicisti indossavano spesso tuniche bianche o altri riferimenti agli angeli e anche i testi hanno spesso dei riferimenti religiosi.\nBiografia.\nI Raphael si sono formati nel marzo del 1997 e fin dall'inizio i componenti sono il cantante YUKI, il chitarrista Kazuki, il bassista e fondatore YUKITO e il batterista HIRO, al tempo erano tutti liceali sedicenni. Il loro primo concerto si \u00e8 svolto il 10 dicembre dello stesso anno e gi\u00e0 nel 1998 esce il loro primo EP \"~LILAC~\" accompagnato da un videoclip, ma non riescono ad entrare nella classifica dei dischi pi\u00f9 venduti fino al singolo \"Yume yori suteki na\" del 1999 che verr\u00e0 usato nel programma comico della TBS; nello stesso giorno viene pubblicato anche \"Sweet Romance\" e i due singoli gemelli raggiungono rispettivamente le posizioni 37 e 38 della classifica Oricon giapponese.\nIl 1999 \u00e8 un anno molto intenso per i Raphael. In seguito al successo di \"Yume yori suteki na\" riescono a firmare per un'etichetta pi\u00f9 importante, la FOR LIFE, e pubblicano altri tre singoli nel giro di pochi mesi. Il carico di lavoro li costringe a dedicare meno tempo agli impegni scolastici e non riescono a diplomarsi al liceo (al tempo i musicisti avevano 18 anni): il mancato diploma \u00e8 appunto il tema del successivo singolo \"lost graduation\" del febbraio 2000. Nonostante ci\u00f2, il gruppo continua a lavorare molto e anche nel 2000 escono altri tre singoli ed un EP oltre ai numerosi concerti.\nLe attivit\u00e0 dei Raphael si fermano il 31 ottobre 2000 quando il chitarrista Kazuki muore all'et\u00e0 di 19 anni per overdose di tranquillanti; in sua memoria, il 19 novembre successivo presso il teatro all'aperto di Hibiya (una zona di Chiyoda a Tokyo) si svolge l'evento in cui i tre membri rimanenti della band incontrano i fan. Nel 2001 il gruppo pubblica due album commemorativi della loro ricca seppur breve attivit\u00e0 e sciolgono ufficialmente i Raphael.\nIl 6 aprile 2012, dopo un decennio di silenzio, viene aperto un sito ufficiale che annuncia il revival della band: in occasione del 12\u00ba anniversario della morte di Kazuki, si terranno due concerti intitolati presso lo Zepp di Tokyo, il primo il 31 ottobre intitolato e il secondo il 1 novembre intitolato .\nProgetti post-Raphael.\nLa morte di Kazuki interrompe bruscamente ed inevitabilmente la carriera dei Raphael, ed i tre componenti restanti decidono di sciogliere la band. I musicisti in ogni caso decidono di non rinunciare alla carriera musicale.\nGi\u00e0 nel 2001 YUKI ed HIRO, rinunciando ai loro nomi di scena per adottare quelli veri, decidono di fondare una nuova band, i rice; il sound e lo stile \u00e8 molto simile a quello dei Raphael, ma ancora pi\u00f9 malinconico e romantico, e molti brani sono accompagnati dal violoncello. Contemporaneamente, a partire dal 2003, Yuki Sakurai porta avanti con il bassista Kikasa (ex dei Du\u00e9 le quartz e \u3010FIGURe;\u3011) una session band chiamata Unzu: tengono concerti con frequenza irregolare con ospiti a sorpresa e rilasciano pochi singoli, generalmente durante i live stessi.\nNel 2003 il bassista YUKITO passa al nuovo nome di yukito (tutto minuscolo) e fonda i BLACK LOVE, che finora hanno realizzato per\u00f2 solo due singoli ed un album.\nDiscografia.\nEventuali note sono indicate dopo il punto e virgola \";\".\nSingoli.\nDopo il titolo \u00e8 indicata fra parentesi \"()\" la grafia originale del titolo."}
{"id": "1326622", "revid": "1305772", "url": "https://it.wikipedia.org/wiki?curid=1326622", "title": "Carbonaio", "text": "Il carbonaio \u00e8 il mestiere di trasformare la legna in carbone vegetale, molto diffuso in Italia fino alla met\u00e0 del secolo scorso, nelle localit\u00e0 di montagna e di collina dove c'era abbondanza di legna, che costituisce la materia prima.\nDescrizione.\nOggi questo antico mestiere \u00e8 ancora praticato nei boschi della Calabria con qualche beneficio introdotto dal progresso. Le quantit\u00e0 prodotte da ogni carbonaio sono aumentate ed una carbonaia pu\u00f2 arrivare a contenere anche 700 quintali di legna . Ogni zona d'Italia ha ovviamente sviluppato termini tecnici differenti a seconda del dialetto parlato. L'arte consiste nel tagliare legna nei boschi, trasportarla in spiazzi piani e aperti (chiamati \"ial\") accatastarla in carbonaie (o poi\u00e0t, in dialetto bellunese) ed innescare il processo di combustione lenta che porta alla carbonizzazione ossia alla trasformazione della legna che \u00e8 un composto organico in carbone.\nIn passato il carbone vegetale veniva utilizzato come bene succedaneo del carbone fossile e per alcuni usi speciali dovuti all'alto potere di adsorbimento. Ora il carbone vegetale, noto anche come carbonella, \u00e8 richiesto per alimentare i barbecue e i forni a legna delle pizzerie. Il carbone vegetale ha forti propriet\u00e0 adsorbenti, ma questo tipo di carbone vegetale viene prodotto con un processo di distillazione secca o carbonizzazione artificiale.\nI carbonai, per esercitare il loro mestiere, dovevano abbandonare il paese dall'inizio della primavera fino ad autunno inoltrato per trasferirsi con la famiglia in montagna dove c'era la legna da tagliare e dove bisognava sorvegliare giorno e notte la carbonaia per 5 o 6 giorni, per ottenere da 30 a 40 quintali di legna circa 6 forse fino a 8 quintali di carbone.\nLe donne, oltre a partecipare alla produzione, badavano ad ogni altra cosa di necessit\u00e0 della famiglia, compreso l'onere di allevare ed educare i figli e quando capitava portare a termine le gravidanze.\nNella cultura di massa.\nIl comune di Bondone ha ricordato il mestiere di carbonaio nell'art. 1 del proprio statuto e ha dedicato a quel mestiere un monumento posto nella piazza principale del paese. Qui la figura del carbonaio viene ricordata ogni anno il 9 settembre in occasione dell'adempimento del voto fatto ai tempi della peste del 1630, poich\u00e9 quel giorno di festa i carbonai con le loro famiglie tornavano in paese.\nAll'interno del parco naturalistico-forestale di Poggio Neri vi \u00e8 un \"museo del parco\" che descrive la tradizionale attivit\u00e0 di carbonai della popolazione ivi residente.\nSi ricoda inoltre il monaco eremita e carbonaio Sant'Aldo che in epoca longobarda viveva, lavorava e pregava nella \"selva carbonaria\" di Carbonara al Ticino, nei cui pressi sorse l'antico monastero di Santa Maria di Carbonaria che gestiva la produzione del carbone di legna. Il lavoro di carbonario per un monaco \u00e8 un'attivit\u00e0 che poco si concilia con il concetto di eremita dei nostri giorni, ma essa ben si sposa con la tradizione dei monaci irlandesi della regola di San Colombano, che li voleva ritirati dal mondo per la contemplazione ma poi presenti con un lavoro concreto che permetteva loro di guadagnarsi da vivere con il sudore della fronte."}
{"id": "1326628", "revid": "57342", "url": "https://it.wikipedia.org/wiki?curid=1326628", "title": "J\u00e9r\u00e9mie Renier", "text": "Biografia.\nInfanzia ed istruzione.\nMinore di quattro figli, si \u00e8 interessato al mondo dello spettacolo sin da piccolo, frequentando corsi di teatro e mimo a Bruxelles.\nCarriera.\n\u00c8 all'et\u00e0 di dieci anni che appare in \"Sept p\u00e9ch\u00e9s capitaux\". La sua consacrazione avviene per\u00f2 a 15 anni nel film dei fratelli Jean-Pierre e Luc Dardenne: \"La Promesse\" (1996). Renier gira poi sotto la direzione di Fran\u00e7ois Ozon \"Amanti criminali\" nel 1999, e poi \"Saint-Cyr\" (2000) di Patricia Mazuy.\nRecita anche nei film \"Il patto dei lupi\" (2001) di Christophe Gans con \u00c9milie Dequenne, \"Le Pornographe\" (2001) di Bertrand Bonello, \"La Guerre \u00e0 Paris\" (2002) di Yolande Zauberman, \"Violence des \u00e9changes en milieu temp\u00e9r\u00e9\" (2003) di Jean-Marc Moutout, \"En territoire indien\" (2003) di Lionel Epp, \"Spy zone\" (2004) di Fred Auburtin, \"Le Pont des Arts\" (2004) di Eug\u00e8ne Green.\n\"L'Enfant - Una storia d'amore\" (2005), film girato dai fratelli Dardenne e nel quale Renier ha il ruolo principale, ha vinto la Palma d'oro come miglior film al Festival di Cannes 2005. Ha posato per gli artisti francesi Pierre et Gilles. Nel 2006 gira \"Dikkenek\" di Olivier Van Hoofstadt, \"Fair Play\" di Lionel Bailliu, \"Propriet\u00e0 privata\" di Joachim Lafosse.\nNel 2006 ha ricevuto il Premio Jean Gabin. Rinnova la sua collaborazione coi fratelli Dardenne anche con \"Il matrimonio di Lorna\" e \"Il ragazzo con la bicicletta\". Ci\u00f2 fa di Renier uno dei pochi loro attori feticcio, insieme ad Olivier Gourmet e Fabrizio Rongione. Vince il Premio Magritte per il migliore attore non protagonista ai Premi Magritte 2012 e 2015. Come molti commedianti belgi che intraprendono una carriera europea, J\u00e9r\u00e9mie non abita pi\u00f9 in Belgio e vive attualmente a Parigi. Suo fratello Yannick Renier \u00e8 a sua volta un attore.\nDoppiatori italiani.\nNelle versioni in italiano dei suoi film, J\u00e9r\u00e9mier Renier \u00e8 stato doppiato da:"}
{"id": "1326630", "revid": "287204", "url": "https://it.wikipedia.org/wiki?curid=1326630", "title": "Canonica d\u2019Adda", "text": ""}
{"id": "1326634", "revid": "729019", "url": "https://it.wikipedia.org/wiki?curid=1326634", "title": "Denel AH-2 Rooivalk", "text": "Il Denel AH-2 Rooivalk (falco in lingua afrikaans) \u00e8 un elicottero d'attacco biposto in tandem per il combattimento/scorta/ricognizione prodotto dalla societ\u00e0 sudafricana Denel.\nSviluppo.\nIl suo sviluppo risale al febbraio del 1985, quando su richiesta della SAAF (Aeronautica Sudafricana) l'allora Atlas Aircraft Corporation ancora prima di divenire la Denel Aviation, inizi\u00f2 la ricerca per un sostituto dell'Alouette III.\nA causa della situazione di isolamento politico in cui si trovava il paese al momento dello sviluppo, tutte le sue componenti, dall'armamento ai sensori, sono di produzione nazionale. \nLe componenti dinamiche del prototipo XH-1 Alpha appartenevano all'Alouette mentre quelle degli esemplari di serie provengono dal Puma. Dal momento che l'industria aeronautica locale produceva una versione modificata del Puma nota con il nome di Atlas Oryx, poteva quindi essere garantita la produzione di un numero sufficiente di pezzi di ricambio anche per il Rooivalk.\nDecisivo per lo sviluppo del Rooivalk fu oltre all'isolamento del Sudafrica la guerra di indipendenza della Namibia, che a partire dalla seconda met\u00e0 degli anni sessanta assunse sempre pi\u00f9 l'aspetto di un conflitto con l'impiego di mezzi pesanti e veicoli corazzati.\nIl mezzo \u00e8 stato ideato per richiedere il minimo di assistenza possibile e per poter operare in condizioni estreme, da avamposti isolati e per lunghi periodi. Infatti, nota caratteristica, \u00e8 che i suoi pezzi di ricambio e manutenzione possano essere caricati tutti su un solo elicottero da trasporto medio.\nImpiego.\nOrdinato in soli 12 esemplari le consegne all'aeronautica militare sudafricana sono iniziate nel 1997. Nel 1999 il Rooivalk ha ricevuto la prima IOC (Operativit\u00e0 iniziale) mentre per la piena operativit\u00e0 si \u00e8 dovuto attendere la fine del 2007.\nOltre ad operare nel ruolo di tank hunter il Rooivalk viene principalmente utilizzato come elicottero per operazioni di close air support, oltre a fungere anche da ricognitore. Per missioni di ricognizione lunghe il velivolo pu\u00f2 essere dotato di serbatoi esterni che aumentano sensibilmente l'autonomia dell'apparecchio.\nIl Rooivalk pu\u00f2 quindi operare singolarmente o in coppia con un secondo elicottero. Dotato di un sistema per lo scambio di dati l'apparecchio pu\u00f2 inviare i propri dati acquisiti ad altri elicotteri.\nNormalmente il Rooivalk si avvicina al bersaglio a bassissima quota prima di acquisire il bersaglio con una Forward Looking Infra Red-System camera (FLIR). Una volta acquisiti tutti i bersagli l'elicottero pu\u00f2 attaccare in un breve lasso di tempo i bersagli senza dover nuovamente acquisire il bersaglio, ma utilizzando semplicemente i dati in memoria.\nIl Rooivalk pu\u00f2 inoltre operare per le prime 72 ore di un conflitto senza sottoporsi ad opere di manutenzione ma semplicemente venendo riarmato e rifornito. Complessivamente il periodo necessario per rifornire e riarmare un Rooivalk si aggira intorno ai 15 minuti.\nNon si prevedono ulteriori sviluppi per questo mezzo in quanto, dopo la sconfitta che lo vedeva opposto all'A129 \"Mangusta\" nella gara per le forze armate Turche, la Denel ha deciso di porre termine allo sviluppo del mezzo a maggio del 2007.\nTecnica.\nCome avviene per quasi tutti gli elicotteri da combattimento il Rooivalk viene comandato da un pilota ed un copilota, seduti uno dietro all'altro. I sedili della cabina di pilotaggio sono rinforzati in caso l'apparecchio dovesse effettuare un atterraggio di emergenza. Su richiesta i portelli di accesso ai posti di comando possono essere dotati di un sistema di apertura di emergenza.\nL'apparecchio \u00e8 inoltre dotato di sistemi di controllo digitale che permettono all'equipaggio di avere accesso a tutti i dati ed a tutte le informazioni inerenti ai sistemi di questo apparecchio. Per visualizzare le informazioni richieste ogni posto di pilotaggio dispone di tre schermi e i caschi dei piloti dispongono di un Head-Up Display. Per evitare l'appannamento in caso di basse temperature i vetri del velivolo possono essere riscaldati dall'interno.\nPer registrare le varie fasi della missione ogni apparecchio \u00e8 dotato di una telecamera a visione notturna che registra per l'intera durata della missione le attivit\u00e0 svolte dall'elicottero. Il Rooivalk dispone inoltre di un sistema FLIR e di un distanziometro laser. Su richiesta l'elicottero pu\u00f2 essere dotato di radar doppler. Per le contromisure ogni Rooivalk viene dotato di un Helicopter Electronic Warfare Self-Protection System (HEWSPS), per ingannare eventuali missili a guida IR lanciati contro l'elicottero.\nI motori a turbina che furono inizialmente utilizzati sulle prime versioni del Rooivalk di produzione della ditta francese A\u00e9rospatiale sono stati sostituiti dai Makila 1A1 e Makila 1K2, entrambi prodotti in Sudafrica. Per permettere di rifornire il velivolo anche in assenza di sistemi ausiliari ogni Rooivalk \u00e8 anche dotato di una pompa per aspirare il carburante dalle cisterne senza dover ricorrere all'aiuto di terzi.\nArmamento.\nL'armamento si compone di un cannone da 20 mm da 700 colpi in caccia e asservito al casco visore del pilota. \nL'armamento di lancio comprende:\nCannone.\nIl cannone installato sulla parte frontale inferiore del Rooivalk \u00e8 un GA-1 Ratler con calibro 20 \u00d7 138 mm. Il Rooivalk pu\u00f2 trasportare fino a 700 colpi con s\u00e9 e il cannone \u00e8 in grado di attaccare in modo efficace bersagli che distano fino a 4000 metri, anche se la distanza di ingaggio consigliata si aggira intorno ai 2\u00a0000 metri. L'arma pu\u00f2 essere direttamente controllata tramite il Head Up-Display.\nMissili anticarro.\nAi lati sotto le due ali il Rooivalk pu\u00f2 trasportare fino a 4 sistemi di lancio per missili anticarro Mokopa ZT-6. Con un raggio di azione fino a 16 chilometri e capaci di penetrare fino a 1\u00a0000 millimetri di acciaio sono delle armi temibili per le colonne di veicoli corazzati. In caso di necessit\u00e0 i bersagli possono essere anche acquisiti dopo il lancio del missile. Il Rooivalk pu\u00f2 infine essere anche armato con missili HOT 3 e AGM-114 Hellfire.\nMissili aria-aria.\nPer difendersi da altri elicotteri il Rooivalk viene normalmente armato con due missili Mistral a guida IR, che raggiungono una velocit\u00e0 fino a Mach 2,6 e hanno un raggio di azione di 6 000 metri. In alternativa l'elicottero pu\u00f2 essere dotato di missili V3C Darter prodotti dalla Denel Aerospace Systems.\nRazzi.\nOltre ai missili Mokopa ZT-6 il Rooivalk pu\u00f2 essere armato con razzi da 70\u00a0mm, con un raggio di azione che si aggira intorno ai 4\u00a0000 metri."}
{"id": "1326639", "revid": "124705361", "url": "https://it.wikipedia.org/wiki?curid=1326639", "title": "Land Rover Range Rover Sport", "text": "La Range Rover Sport \u00e8 un modello di autovettura fuoristrada prodotto dalla casa automobilistica britannica Land Rover dal 2005. Pur riprendendo il nome della classica Range Rover, ha la stessa meccanica (telaio, trasmissione, motori e gran parte della componentistica) della Discovery terza serie.\nIl contesto.\nLa Range Rover Sport \u00e8 nata come una variante sportiva della classica serie Range Rover.\nA differenza della sorella maggiore, la Sport \u00e8 pi\u00f9 compatta e ha un telaio di base differente (lo stesso Integrated Body Frame della Discovery 3). Il design \u00e8 stato studiato per rendere il Range pi\u00f9 sportivo e, proprio per questo, il padiglione molto inclinato \u00e8 una delle sue principali caratteristiche. Anche l'altezza da terra variabile \u00e8 un segno della vocazione sportiva dell'auto. Inoltre, per il fuoristrada \u00e8 possibile alzare l'assetto oppure procedere con il limitatore di velocit\u00e0 se si affrontano fondi disconnessi.\nEntrato in produzione nel 2005, la Range Rover Sport riprende anche numerosi elementi del Discovery, come parte degli interni, organi meccanici e propulsori. L'abitacolo \u00e8 stato progettato utilizzando materiali pregiati con rivestimenti in pelle e inserti in legno. La Range Rover Sport costa alcune migliaia di euro in meno rispetto alla classica Range Rover.\nLa gamma motori \u00e8 composta da due propulsori a benzina di origine Jaguar e da un diesel prodotto dalla Ford con il gruppo PSA. Il 4.4 V8 benzina eroga 306 cavalli mentre il 4.2 V8 adotta il compressore volumetrico per ottenere 395 cavalli. Il diesel 2.7 TDV6 dispone di una turbina e di 190 cavalli. Successivamente viene introdotto anche il 3.6 TDV8 biturbo da 272 cavalli, mentre nel 2009 entrano in listino i nuovi motori 5.0 V8 Jaguar aspirato da 385 cavalli e sovralimentato da 510 cavalli oltre al diesel 3.0 biturbo da 245 cavalli di origine PSA. Il cambio \u00e8 un automatico a sei rapporti con ridotte.\nUn aggiornamento \u00e8 stato presentato al salone di New York Auto nel mese di aprile 2009. Questo restyling cambia il frontale pi\u00f9 aerodinamico, con inclusi nuovi fari a LED, calandra, griglia anteriore e paraurti simili alla contemporanea Range Rover. Modifiche sono state apportate anche al posteriore con nuove luci posteriori anch'esse a LED e un paraurti modificato.\nNel 2010 debutta il nuovo cambio automatico a otto rapporti di origine ZF.\nSeconda serie (L494; 2013-).\nLa seconda generazione di Range Rover Sport \u00e8 stata annunciata il 27 marzo 2013 al salone dell'automobile di New York. Diverse strade sono state chiuse a Manhattan per una festa di lancio al salone con protagonista l'attore Daniel Craig. La nuova Range Rover Sport ha assunto uno stile simile a quello della Evoque.\nNonostante la diminuzione di peso, la nuova versione \u00e8 pi\u00f9 lunga di 62\u00a0mm rispetto alla versione precedente, con la lunghezza che \u00e8 pari a 4,85 metri. Grazie al passo pi\u00f9 lungo di 178\u00a0mm, lo spazio all'interno dell'abitacolo \u00e8 aumentato e ora \u00e8 ancora pi\u00f9 facilitato l'accesso alla seconda fila di sedili. Aumenta anche la larghezza di 55\u00a0mm, misurando ora 1,985\u00a0mm. La nuova Sport resta sempre pi\u00f9 piccola della Range Rover sul cui telaio in alluminio \u00e8 costruita, con 149\u00a0mm in meno in lunghezza e 55 in meno in altezza, a parit\u00e0 di allestimento la prima pesa 45\u00a0kg in meno. Per quanto riguarda l'altezza, rispetto al precedente modello, diminuisce di ben 40\u00a0mm, arrivando a quota 1.780\u00a0mm. Diminuisce anche il peso di circa 420 kg e migliora anche l'aerodinamica con un coefficiente aerodinamico dell'8% inferiore, pari a 0,34: Inoltre \u00e8 disponibile con una configurazione a 7 posti. I motori disponibili al debutto sono due turbodiesel 3.0 TDV6 da 258 CV e 292 CV, due benzina da 3.0 V6 benzina da 340 CV e un 5.0 V8 benzina da 510 CV.\nNell'estate del 2014 ne \u00e8 stata presentata la versione ad alte prestazioni denominate SVR. Tale modello era dotato di un nuovo propulsore da 550 CV di potenza con 680 Nm di coppia motrice gestito da un cambio automatico ZF 8HP70 a otto rapporti. Ci\u00f2 permetteva un'accelerazione da 0 a 100\u00a0km/h in 4,5 secondi. Oltre al nuovo propulsore, vennero introdotti un nuovo impianto di scarico sportivo, nuovi cerchi in lega leggera da 22\" e nuovi pneumatici sportivi realizzati dalla Continental.\nA Maggio 2019 l'annuncio di una nuova motorizzazione per la Range Rover Sport HST. Il nuovo Ingenium sei cilindri a benzina 3.0 litri Mild Hybrid 48V \u00e8 capace di erogare 400 CV, spingendo la vettura ad una velocit\u00e0 massima di 225 km/h e un\u2019accelerazione da 0 a 100 km/h in 6,2 secondi."}
{"id": "1326641", "revid": "1305772", "url": "https://it.wikipedia.org/wiki?curid=1326641", "title": "Authority", "text": "Diritto pubblico.\nPu\u00f2 essere un'autorit\u00e0 garante, ad esempio:"}
{"id": "1326655", "revid": "1186766", "url": "https://it.wikipedia.org/wiki?curid=1326655", "title": "Camel Trophy", "text": "Il Camel Trophy \u00e8 stata una delle pi\u00f9 dure competizioni per fuoristrada del mondo. Nacque nel 1980 con il patrocinio della Camel e subito dimostr\u00f2 la sua difficolt\u00e0, sia per gli equipaggi sia per i mezzi.\nLa prima edizione vide equipaggi tedeschi con vetture Jeep. In seguito subentr\u00f2 la Land Rover, che forn\u00ec l'intera gamma delle sue vetture nelle edizioni successive: Range Rover, 88 Serie III, Defender, Discovery e Freelander. Tutti i veicoli erano verniciati nella classica livrea gialla (color sabbia) ed erano modificati dalla \"Land Rover Special Vehicles\" con una completa gamma di equipaggiamenti per spedizioni, sicurezza, pernottamento etc. \nPer le selezioni degli equipaggi venivano utilizzati anche altri fuoristrada, come il Mitsubishi Pajero.\nDall'edizione 1997 la formula cambia radicalmente, con l'introduzione di numerose prove speciali a carattere multidisciplinare: guida, kayak, orientamento, eliminando i percorsi particolarmente duri.\nPer questo motivo nel 1999 la Land Rover abbandona il Camel Trophy, con l'edizione programmata in Per\u00f9 che viene cancellata.\nL'ultimo Camel Trophy \u00e8 stato organizzato nel 2000 con un'ambientazione soprattutto marina.\nOltre alla classifica generale, c'erano dei premi per la classifica degli \"Special Tasks\", cio\u00e8 delle prove speciali, e del \"Team Spirit Award\", un premio assegnato dagli stessi partecipanti all'equipaggio che dimostrava il maggior spirito di squadra.\nDal 2003 viene organizzata dalla Land Rover una manifestazione simile, il G4 Challenge.\nEdizioni.\n1980: Transamazzonica.\nIl primo Camel Trophy percorse la Transamazzonica da Bel\u00e9m a Santar\u00e9m per 1600\u00a0km in 12 giorni. I tre equipaggi, tutti tedeschi, erano equipaggiati con Jeep CJ 6.\n1981: Sumatra.\nIl Camel Trophy 1981 venne disputato a Sumatra sempre da tre equipaggi tedeschi su Range Rover. Il percorso era di oltre 1600\u00a0km da Medan a Jambi.\n1982: Papua Nuova Guinea.\nNel 1982 la manifestazione diventa internazionale. Accanto ai soliti tre equipaggi tedeschi c'erano un equipaggio dei Paesi Bassi, uno italiano e uno statunitense, tutti su Range Rover. L'edizione partiva dal Mont Hagen e finiva dopo 1600\u00a0km a Madang.\nIl Camel Trophy del 1982 in Papua Nuova Guinea fu vinta dell'equipaggio italiano (pilota Cesare Giraudo - Giuliano Giongo) e vide per la prima volta gli \"Special Tasks\", cio\u00e8 le prove speciali.\n1983: Zaire.\nNello Zaire si disput\u00f2 un'edizione con sette equipaggi provenienti da sette diverse nazioni. Il percorso era di 1600\u00a0km da Kinshasa a Kisangani e venne affrontato con i Land Rover 88 III serie. La vittoria and\u00f2 all'equipaggio olandese.\nL'equipaggio italiano era formato dall'erpetologo naturalista Aurelio Girelli e dal pilota di mongolfiere Paolo Contegiacomo che si aggiudicarono \"ufficiosamente\" il Team Spirit Award (premio ufficializzato dal 1985)\n1984: Brasile.\nNel 1984 si torna in Amazzonia da Santar\u00e9m a Manaus. I 12 equipaggi si affrontarono nel percorso, ormai cancellato dalle piogge, della prima edizione su Landrover 110. Vinse l'equipaggio italiano composto da Maurizio Levi ed Alfredo Radaelli.\n1985: Borneo.\nL'edizione del 1985, disputata nel Borneo, partiva da Samarinda per arrivare a Balikpapan. I 16 equipaggi, provenienti da 8 nazioni, si affrontarono con i Land Rover 90 in un percorso durissimo, tanto da dover fare ricorso agli elicotteri per spostare la carovana dal punto dove si era arenata. Il Camel Trophy '85 fu vinto dall'equipaggio tedesco.\nIn quell'anno fu istituito il \"Team Spirit Award\", un premio assegnato dai partecipanti all'equipaggio che dimostrava il maggior spirito di squadra: fu vinto dal secondo equipaggio brasiliano.\n1986: Australia.\nL'edizione 1986 era di oltre 3218\u00a0km percorsi in soli 13 giorni: si partiva da Cooktown fino a Darwin su Land Rover 90. Parteciparono 14 nazioni e vinse la Francia, con gli italiani al secondo posto. Piloti, Daniele Terzi e Giorgio Albiero.\nIl \"Team Spirit Award\" fu vinto dall'equipaggio australiano.\n1987: Madagascar.\nL'edizione del 1987 vide 14 Team attraverso un percorso di 2252\u00a0km da Diego Suarez a Fort Dauphin. Gli equipaggi avevano a disposizione le nuove Range Rover 2.4 TD e gli italiani vinsero per la terza volta. Piloti Vincenzo Tota e Mauro Miele. \nIl \"Team Spirit Award\" fu vinto dall'equipaggio spagnolo.\n1988: Sulawesi.\nNell'isola di Sulawesi, in Indonesia, si sfidarono 12 equipaggi su Land Rover 110. Il percorso era di 2092\u00a0km. La partenza era a Manado, con arrivo a Makassar. Vinse l'equipaggio turco.\nIl \"Team Spirit Award\" fu vinto dall'equipaggio della Gran Bretagna.\n1989: Amazzonia.\nNel 1989 si torn\u00f2 per la terza volta in Amazzonia. Il percorso di 1700\u00a0km partiva da Alta Floresta fino a Manaus. Presero parte 14 equipaggi su Land Rover 110 e la vittoria finale and\u00f2 alla Gran Bretagna.\nIl \"Team Spirit Award\" fu vinto dall'equipaggio belga.\n1990: Siberia.\nNel 1990 si cambi\u00f2 totalmente ambientazione: i concorrenti si sfidarono in Siberia da Bratsk a Irkutsk, la citt\u00e0 dista 70\u00a0km circa dal Lago Bajkal, con le nuove Land Rover Discovery. Vinse l'equipaggio olandese.\nIl \"Team Spirit Award\" fu vinto dall'equipaggio delle Isole Canarie.\n1991: Tanzania e Burundi.\nNel 1991 si sfidarono 17 equipaggi in Tanzania e Burundi, seguendo le orme di David Livingstone alla ricerca delle sorgenti del Nilo. Si partiva con le Land Rover Discovery da Dar es Salaam per giungere, dopo oltre 1600\u00a0km, a Bujumbura. L'edizione venne vinta dall'equipaggio turco, che si aggiudic\u00f2 anche il \"Team Spirit Award\".\nPer la prima volta venne istituito lo \"Special Tasks Award\", vinto dall'equipaggio austriaco.\n1992: Brasile e Guyana.\nL'edizione del 1992 vede ancora una volta il ritorno in Amazzonia. Gli equipaggi, sempre su Land Rover Discovery, partirono da Manaus, in Brasile, per arrivare a Georgetown, attraversando anche la savana. Vinse l'equipaggio della Svizzera.\nIl \"Team Spirit Award\" fu vinto dall'equipaggio USA, mentre lo \"Special Tasks Award\", and\u00f2 all'equipaggio francese. L'equipaggio Italiano venne composto da due piloti e due giornalisti: alla guida il medico Luciano Nava e l'istruttore ISEF Uberto Liuzzo, mentre i due giornalisti furono il pilota veterano Beppe Gualini e il fotoreporter di Max Filippo Leonardi.\n1993: Sabah/Malesia.\nIl Camel Trophy 1993 si svolse a Sabah, la parte malese del Borneo. I 16 equipaggi partirono e arrivarono a Kota Kinabalu dopo un lungo giro di 1500\u00a0km a bordo delle Land Rover Discovery. Vinse l'equipaggio USA.\nIl \"Team Spirit Award\" fu vinto dall'equipaggio delle Isole Canarie, mentre lo \"Special Tasks Award\", and\u00f2 agli equipaggi della Francia e dell'Austria.\n1994: Sud America.\nI 18 equipaggi sulle Land Rover Discovery coprirono i 2590\u00a0km dalle Cascate di Iguazu in Argentina, attraversando il Paraguay fino a Hornitos in Cile. \nVinsero gli spagnoli, che si aggiudicarono anche lo \"Special Tasks Award\".\nIl \"Team Spirit Award\" fu vinto dall'equipaggio sud-africano.\n1995: Mundo Maya.\nL'edizione del 1995 prevedeva l'attraversamento di Belize, Messico, Guatemala, El Salvador e Honduras. I 20 equipaggi, sempre su Land Rover Discovery, partirono da Lamanai, in Belize, per arrivare dopo 1.700\u00a0km a Xunantunich, sempre in Belize. \nVinse l'equipaggio della Repubblica Ceca, che si aggiudic\u00f2 anche lo \"Special Task Award\".\nIl \"Team Spirit Award\" fu vinto dall'equipaggio russo.\n1996: Kalimantan.\nIl Camel Trophy 1996 torn\u00f2 nel Borneo, nella parte indonesiana. I 20 equipaggi si sfidarono per 1850\u00a0km sulle Land Rover Discovery da Balikpapan a Pontianak. Quell'anno il team italiano era rappresentato dall'emiliano Cristian Bertolani e dal romano Giampaolo Giusti.\nVinse l'equipaggio greco, che si aggiudic\u00f2 anche il nuovo premio \"Land Rover Award\".\nIl \"Team Spirit Award\" fu vinto dall'equipaggio del Sud Africa, mentre l'ultimo \"Special Task Award\" and\u00f2 all'equipaggio russo.\n1997: Mongolia.\nIl 1997 \u00e8 l'anno dell'ultimo Camel Trophy \"duro\". I 20 equipaggi partirono e arrivarono a Ulan Bator, attraversando il deserto di Gobi, per l'ultima volta con le Land Rover Discovery.\nIl team austriaco si aggiudic\u00f2 la vittoria finale, il \"Team Spirit Award\" fu vinto dall'equipaggio svedese e il \"Land Rover Award\" and\u00f2 all'equipaggio della Romania.\n1998: Tierra del Fuego.\nIl Camel Trophy Tierra del Fuego vide 19 equipaggi dal Cile all'Argentina sulla piccola Freelander. La gara inizi\u00f2 a Santiago del Cile e fin\u00ec a Ushuaia, la citt\u00e0 pi\u00f9 a sud dell'Argentina. Vinse il team della Francia.\nIl \"Team Spirit Award\" fu vinto invece dall'equipaggio del Sud Africa, mentre il \"Land Rover Award\" and\u00f2 all'equipaggio spagnolo.\n2000: Tonga - Samoa.\nNel Camel Trophy Tonga - Samoa i 16 equipaggi si sono affrontati soprattutto in mare, da Nuku\u02bbalofa ad Apia. I team hanno avuto a disposizione dei gommoni per le prove e le piccole Honda CR-V, con i Defender 110 come supporto. Vinse il team del Sudafrica."}
{"id": "1326660", "revid": "118552024", "url": "https://it.wikipedia.org/wiki?curid=1326660", "title": "Malchow (Meclemburgo-Pomerania Anteriore)", "text": "Malchow \u00e8 una citt\u00e0 del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 capoluogo dell'Amt Malchow.\nGeografia fisica.\nLa cittadina si trova nella \"Mecklenburgische Seenplatte\" (\"Tavoliere lacustre del Meclemburgo\"), una vasta area forestale e lacustre della regione. Nel suo territorio si estende l'omonimo lago e pure una parte del lago di Petersdorf. Sempre nella regione si trova il Parco Nazionale della M\u00fcritz.\nStoria.\nMalchow fu uno dei centri del paganesimo slavo durante il Medioevo. Il centro venne saccheggiato dai sassoni nel 1147 durante una crociata contro gli slavi occidentali (\"Wenden\"). Essa venne citata come centro eretto su un'isola fra il lago di Plau ed il Fleesensee per la prima volta su un documento scritto proprio in quell'anno.\nNei pressi di Malchow, dal 1943 al 1945, fu operativo un omonimo campo di lavoro nazista, sottocampo di Ravensbr\u00fcck.\nAmministrazione.\nGemellaggi.\nMalchow \u00e8 gemellata con:"}
{"id": "1326666", "revid": "10864862", "url": "https://it.wikipedia.org/wiki?curid=1326666", "title": "Britten", "text": ""}
{"id": "1326667", "revid": "1106276", "url": "https://it.wikipedia.org/wiki?curid=1326667", "title": "Mitologia yoruba", "text": "La mitologia del popolo yoruba \u00e8 costituita da un vasto insieme di miti e leggende che, in generale, sono anche parte integrante della religione tradizionale del popolo yoruba e dell'\"itan\" (il sistema di riferimento culturale della tradizione yoruba). In seguito alla tratta degli schiavi, la mitologia yoruba ha avuto una ampia diffusione anche nelle Americhe, e costituisce uno dei fondamenti della maggior parte delle religione e dei culti sincretici afroamericani, come la Santeria, il Candombl\u00e9, l'Umbanda e il Vodun.\nDivinit\u00e0.\nIl dio supremo di questa religione \u00e8 Olorun, nella religione cattolica sarebbe Dio.\nOlorun cre\u00f2 gli \"orisha\", cio\u00e8 i santi i quali a loro volta crearono gli uomini, nel dettaglio gli orishas obatal\u00e0 e yemaya diedero vita all'intera umanit\u00e0.\nOrisha.\nGli \"orisha\" sono creature di origine divina (semid\u00e8i) che servono da intermediario fra Olorun e la sua creazione. Ogni orisha veglia su alcuni elementi dell'universo. Ognuno di noi ha una madre e un padre orisha. Per scoprirli bisogna ricevere la mano di Orula. Per questa cerimonia chiamata \"la mano di orula\" bisogna consultare e farsi consultare da un santero, cio\u00e8 da una persona che abbia ricevuto If\u00e0.\nAlcuni orisha sono:"}
{"id": "1326671", "revid": "729019", "url": "https://it.wikipedia.org/wiki?curid=1326671", "title": "Fermo di indiziato di delitto", "text": "Il fermo di indiziato di delitto, secondo la legge italiana, \u00e8 una misura restrittiva della libert\u00e0 personale.\nAnalisi.\nEsso si configura come una cosiddetta \"misura precautelare\", ed \u00e8 prevista dal codice di procedura penale italiano. Il fermo pu\u00f2 essere disposto esclusivamente dagli organi preposti e solo in casi di necessit\u00e0 e urgenza.\nLa disciplina di tale istituto \u00e8 contenuta nel codice di procedura penale, in particolare agli att. 384 e seguenti. La \"legge Reale\" lo consent\u00ec (all'art. 3) anche cessata la flagranza di reato, di fatto permettendo un fermo preventivo di 96 ore (48+48) entro le quali andava emesso decreto di convalida da parte dell'autorit\u00e0 giudiziaria. L'istituto non va confuso con la custodia cautelare in carcere, la quale, pur incidendo anch'essa sulla libert\u00e0 personale, fa riferimento a un momento successivo e a un soggetto diverso che la impone (il giudice, e non il PM come nel caso del fermo, si pronuncia, con ordinanza, in merito alle possibilit\u00e0 che il soggetto possa essere sottoposto a una misura cautelare, decidendo, poich\u00e9 ne ritiene fondati i presupposti, di applicarla).\nPresupposti per l'applicazione.\nIl fermo di indiziato di delitto \u00e8 un atto obbligatorio nel momento in cui sussistono tutti i presupposti specifici per la sua applicazione, che sono:\nIl fermo per pericolo di fuga, nel caso in cui il p.m. abbia gi\u00e0 assunto la direzione delle indagini, pu\u00f2 essere disposto autonomamente dalla polizia giudiziaria solo nel caso previsto dall'art. 384 c.p.p. comma 3, cio\u00e8 quando sia impossibile un tempestivo intervento da parte del p.m.\nDall'ambito di applicazione del fermo sono escluse le contravvenzioni.\nSoggetti legittimati.\nPossono provvedere al fermo ai sensi dell'art. 384 c.p.p.:\nLa P.G. pu\u00f2 comunque procedere al fermo dell'indiziato anche quando il pubblico ministero ha assunto la direzione delle indagini nel momento in cui sussistano specifici elementi che rendano fondato il pericolo di fuga dell'indiziato e non sia possibile attendere il decreto del p.m. (art. 384, comma 3 c.p.p.)\nProcedimento.\nPossono procedere al fermo il pubblico ministero o gli agenti e ufficiali di polizia giudiziaria. In quest'ultimo caso al P.M. deve essere trasmesso il verbale del fermo dagli agenti, e data informazione entro ventiquattro ore.\nSuccessivamente il pubblico ministero deve chiedere la convalida del fermo attraverso apposita udienza al giudice per le indagini preliminari entro le quarantotto ore successive al fermo. Questi poi provveder\u00e0 a informare lo stesso P.M. e l'avvocato difensore del fermato e a fissare l'udienza di convalida entro le 48 ore successive.\nEccezioni.\nIl fermo non pu\u00f2 essere disposto quando dalle circostanze del fatto appare evidente che questo sia stato compiuto per:\nAi sensi di legge, alcune categorie di soggetti sono escluse dal provvedimento di fermo in relazione alle loro qualit\u00e0:"}
{"id": "1326672", "revid": "287204", "url": "https://it.wikipedia.org/wiki?curid=1326672", "title": "Guglielmo da Venezia", "text": "Biografia.\nNon sono rimasti molti dati significativi della sua vita: lavor\u00f2 soprattutto a Venezia, prendendo come modello artistico Lorenzo Veneziano, come evidenzi\u00f2 il polittico di San Martino a Piove di Sacco, nei dettagli peculiari dell'immagine del Bambino, nelle figure e negli sfondi. Ancora pi\u00f9 emblematica e significativa l'ancona di Santa Maria di Castelnovo in Recanati, dove Guglielmo da Venezia mostr\u00f2 forme e figure sempre pi\u00f9 incisive, intense, quasi stranite e spaventate su uno sfondo ed un'ambientazione appiattita. \nA Guglielmo da Venezia, alcuni critici, come Pallucchini, hanno attribuito altre opere, nelle quali pur non emergendo come una figura di primissimo piano, il pittore dimostr\u00f2 di essere in grado di accogliere le lezioni di Lorenzo, traducendole e personalizzandole con aggiunte espressionistiche.\nComplessivamente di lui rimangono solo due opere firmate e altre attribuite.\nFu presente in Gugliemo da Venezia una predilezione per i modelli arcaici e le ascendenze bizantine."}
{"id": "1326676", "revid": "1442080", "url": "https://it.wikipedia.org/wiki?curid=1326676", "title": "Pietro di Domenico da Montepulciano", "text": "Pi\u00f9 che di Montepulciano toscano, sembra originario di Montepulciano di Filottrano, nelle Marche, dove ebbe una bottega e dove furono trovate varie sue opere. Venne anche detto Pietro da Recanati, in base ad alcuni documenti che ne attesterebbero il radicamento in tale localit\u00e1. Infine fu definitivamente identificato da Umberto Gnoli come Pietro di Domenico da Montepulciano dopo la presentazione della tavola della Madonna dell'Umilt\u00e0 al Metropolitan Museum di New York nel 1908.\nOpere.\nIl quadro del Metropolitan di New York \u00e9 firmato dall'autore Pietro di Domenico da Montepulciano come di seguito: Petrus Dominici de Monte Pulitiano o Politiano. AD 1420. "}
{"id": "1326682", "revid": "1868855", "url": "https://it.wikipedia.org/wiki?curid=1326682", "title": "Giacomo da Recanati", "text": "Del recanatese non si conosce granch\u00e9 quanto agli insegnamenti che ne hanno definito i modi pittorici. A lui sono attribuite tavole presenti a Macerata, Treia, Montecassiano, Recanati, San Ginesio, Bologna (Pinacoteca Nazionale), Avignone (Museo du petit palais)."}
{"id": "1326693", "revid": "125865462", "url": "https://it.wikipedia.org/wiki?curid=1326693", "title": "Remo Girone", "text": " Ha raggiunto la massima popolarit\u00e0 grazie al ruolo di Tano Cariddi nello sceneggiato televisivo \"La piovra\".\nBiografia.\nFiglio di emigrati in Eritrea, colonia italiana in Africa dal 1890 al 1941, Remo Girone nasce e trascorre l'infanzia nella capitale Asmara, dove sin da giovanissimo partecipa a spettacoli teatrali recitando poesie e brani drammatici con grande successo. In una recensione sul Giornale dell'Eritrea del 1957 un critico scrive: \"ricordatevi di questo ragazzo, diventer\u00e0 un grande attore\". A tredici anni si trasferisce a Roma per gli studi superiori.\nDopo la maturit\u00e0 frequenta la Facolt\u00e0 di Economia e Commercio, ma gli studi universitari durano poco. Si iscrive infatti all'Accademia d'arte drammatica \"Silvio d'Amico\" per diplomarsi in recitazione.\nCarriera teatrale.\nIl teatro, pi\u00f9 del cinema, \u00e8 il mezzo con cui Remo Girone continuer\u00e0 a garantirsi la stima della critica anche quando le fiction TV lo renderanno popolare al grande pubblico. Lavora con vari registi fra cui Enrico D'Amato per \"Romeo e Giulietta\" di William Shakespeare, Luca Ronconi per \"Mirra\" di Vittorio Alfieri e Orazio Costa per \"Morte di un commesso viaggiatore\" di Arthur Miller. Fra i suoi autori preferiti c'\u00e8 Anton \u010cechov: un suo \"Zio Vanja\", diretto da Peter Stein, \u00e8 vincitore al Festival Teatrale di Edimburgo nel 1996.\nCarriera cinematografica e televisiva.\nL'esordio sul grande schermo \u00e8 con l'ungherese Mikl\u00f3s Jancs\u00f3 in \"Roma rivuole Cesare\" del 1972; segue \"L'anticristo\" (1974) di Alberto De Martino. Il primo ruolo da protagonista gli \u00e8 offerto da Marco Bellocchio per \"Il gabbiano\" del 1977 che, non a caso, \u00e8 tratto da una commedia di Cechov. Seguono poi \"Corleone\" (1978) e \"Giocare d'azzardo\" (1982) rispettivamente di Pasquale Squitieri e Cinzia TH Torrini che in seguito richiameranno Girone per altri loro film.\nIl successo popolare di Remo Girone arriva grazie alla televisione. Nel 1987 prende parte allo sceneggiato Rai \"La piovra 3\" dando vita ad uno dei personaggi pi\u00f9 cattivi e nel contempo interessanti del piccolo schermo: Tano Cariddi. Tale personaggio lo impegna anche nella quarta, quinta, sesta e decima edizione della serie. Nella settima edizione, a causa di una malattia, Girone appare nei panni di Tano solo alcuni minuti nel finale. Prima de \"La piovra\", Remo Girone era apparso in alcune serie televisive fra cui \"Il garofano rosso\", \"Che fare?\" e \"Delitto di stato\".\nDopo appare in sceneggiati come \"Lo scialo\" (1987), \"Una vittoria\" (1988) di L. Perelli, \"Dalla notte all'alba\" (1991) di Cinzia TH Torrini, \"Carlo Magno\" (1993) di Clive Donner, \"Morte di una strega\" (1995) di Cinzia TH Torrini, \"Dio vede e provvede\" (1996), \"Fantaghir\u00f2 5\" (1996), \"Morte di una ragazza perbene\" (1999), \"L'elefante bianco\" (Rai 1998) di Gianfranco Albano, \"Il Grande Torino\" (2005), \"Questa \u00e8 la mia terra\" (2006) e nella fiction televisiva \"Diritto di difesa\" (2004).\nNon mancano le apparizioni nei variet\u00e0: uno di essi, \"Settimo Squillo\" (Telemontecarlo), viene da lui condotto nel 1991 assieme alla moglie, l'attrice argentina Victoria Zinny sposata nel 1982, e il di lei figlio a sua volta attore Karl Zinny. Delle apparizioni successive alla notoriet\u00e0 acquisita con \"La Piovra\" si ricordano \"Diceria dell'untore\" (1990) di Beppe Cino, \"Il viaggio di Capitan Fracassa\" (1990) di Ettore Scola, \"L'angelo con la pistola\" (1992) di Damiano Damiani, \"Marquise\" (1997) di Vera Belmont (dove interpreta il musicista Jean-Baptiste Lully), \"Giochi d'equilibrio\" (1998) di Amedeo Fago, \"Li chiamarono... briganti!\" (1999) di P. Squitieri e \"Il sole nero\" (2007) di Krzysztof Zanussi.\nPartecipa pure ad \"Heaven\" (2002) di Tom Tykwer e ha un cameo ne \"Le valigie di Tulse Luper - La storia di Moab\" (2003) di Peter Greenaway. Infine, come doppiatore, \u00e8 presente nella versione italiana del film d'animazione Disney \"Pocahontas\" (1995) dove presta la voce, anche cantando, al grande capo pellerossa Powhatan, e nel film di Ridley Scott \"Le crociate - Kingdom of Heaven\", dove doppia Saladino. Nel 2007 \u00e8 nel cast del film \"Il 7 e l'8\".\nNel 2008 \u00e8 tra gli interpreti della fiction \"Le ali\", diretta da Andrea Porporati. A teatro interpreta la nota commedia \"Fiore di cactus\" di Pierre Barillet e Jean-Pierre Gr\u00e9dy, per la regia di Guglielmo Ferro. Al suo fianco \u00e8 Eleonora Giorgi. Nel 2009 fa un cameo nel film \"Italians\". Nel 2011 \u00e8 coprotagonista assieme a Toni Servillo ne \"Il gioiellino\", film diretto da Andrea Molaioli; nella pellicola, la cui sceneggiatura si ispira al crac Parmalat, l'attore veste i panni del fondatore dell'azienda Amanzio Rastelli. Nel 2013 torna al cinema con \"Benvenuto Presidente!\" con Claudio Bisio.\nNel 2019 interpreta Enzo Ferrari nel film \"Le Mans '66 - La grande sfida\", diretto da James Mangold, a fianco di Matt Damon e Christian Bale.\nNel Dicembre del 2020 presta la sua voce interpretando lo spirito del Natale, all'interno nel lungometraggio inserito del disco di Valerio Scanu, Canto di Natale. Riceve il premio alla carriera in occasione dei premi Flaiano 2021.\nNel 2021 interpreta Libero nel film \u201cIl diritto alla felicit\u00e0\u201d scritto e diretto da Claudio Rossi Massimi.\nAttivit\u00e0 musicale.\nPur avendo dichiarato al Festival di Sanremo 1992 (dove introduceva Irene Fargo nella serata finale) che non sarebbe mai stato in grado di fare il cantante, solo un anno dopo Remo Girone incise un singolo, \"ospite\" di Marcella Bella nella canzone \"Io credo\", la quale doveva partecipare al Festival di Sanremo 1993, ma la commissione decise di bocciarla. Marcella, comunque, pubblic\u00f2 il brano nel 1994 all'interno dell'album dal vivo \"Tommaso\".\nOnorificenze.\nOnorificenze italiane.\nNel luglio 2019 ha ricevuto il Grand Prix Corallo Citt\u00e0 di Alghero per la sezione Cinema - Teatro."}
{"id": "1326695", "revid": "287204", "url": "https://it.wikipedia.org/wiki?curid=1326695", "title": "Corriere d'Informazione", "text": "Il Corriere d'Informazione \u00e8 stato un giornale quotidiano del pomeriggio pubblicato a Milano dal 1945 al 1981.\nStoria.\nFondazione.\nAll'indomani della Liberazione, tutte le testate del Nord Italia compromesse con la Repubblica Sociale furono chiuse. Il 26 aprile 1945 fu chiuso anche il \u00abCorriere della Sera\u00bb. Il governo militare alleato, che deteneva il controllo dei mezzi di comunicazione italiani, approv\u00f2 un piano per la riorganizzazione della stampa. Il piano prevedeva che in ogni citt\u00e0 del settentrione avrebbe ripreso immediatamente le pubblicazioni il maggiore quotidiano locale, \"con carattere di indipendenza e di obbiettivit\u00e0 dell'informazione\". Il Comando militare alleato affid\u00f2 l'incarico di riportare il \u00abCorriere\u00bb in edicola al maggiore scozzese Michael Noble, gi\u00e0 capo dell'ufficio stampa del XV Gruppo di Armate.\nA fine aprile 1945 Noble arriv\u00f2 a Milano, con la carica di presidente della Commissione alleata per le pubblicazioni nel Nord Italia. Nonostante la giovane et\u00e0 (aveva solo 25 anni) in meno di un mese riorganizz\u00f2 la redazione del \u00abCorriere\u00bb (alla maggior parte dei giornalisti fu permesso di restare) e ne dispose il ritorno in edicola. \nIl PSI e il PCI, intanto, avevano occupato la tipografia. Le rotative del \u00abCorriere\u00bb stampavano l'\u00abAvanti!\u00bb e \u00abl'Unit\u00e0\u00bb. I due partiti erano contrari ad un immediato rientro del quotidiano nelle edicole. Noble super\u00f2 la loro resistenza suggerendo un cambio di denominazione. La testata \u00abCorriere della Sera\u00bb fu sostituita da \u00abCorriere d'Informazione\u00bb.\nPer quanto riguarda la direzione, i colleghi britannici consigliarono a Noble di nominare Mario Borsa, giornalista conosciuto e stimato dalla stampa inglese in quanto corrispondente da Londra per \u00abIl Secolo\u00bb (1898-1910) e corrispondente dall'Italia per il \u00abTimes\u00bb (1919-1939).\nBorsa, giornalista dal passato senza macchie, incontr\u00f2 il gradimento di tutti i partiti del Comitato di Liberazione Nazionale.\nIl \u00abCorriere d'Informazione\u00bb apparve nelle edicole il 22 maggio 1945. Noble ottenne anche che il quotidiano si stampasse in via Solferino, insieme ai due quotidiani di partito. A partire dal 23 luglio il \u00abCorriere\u00bb usc\u00ec anche in edizione pomeridiana.\nAppassionato giornalista, il militare scozzese fond\u00f2 un nuovo quotidiano, il \u00abGiornale Lombardo\u00bb, portando con s\u00e9 dal \u00abCorriere d'Informazione\u00bb il caporedattore Benso Fini, Bruno Fallaci (gi\u00e0 redattore capo dell'edizione pomeridiana) e Gaetano Afeltra. Un anno dopo Afeltra fu richiamato in via Solferino da Guglielmo Emanuel, che lo nomin\u00f2 caporedattore del \u00abCorriere d'Informazione\u00bb (agosto 1946).\nGli anni di Gaetano Afeltra.\nNel 1946 i proprietari del \u00abCorriere della Sera\u00bb rientrarono in possesso della testata. Il 7 maggio riapparve il \u00abCorriere della Sera\u00bb nell'edizione mattutina; il \u00abCorriere d'Informazione\u00bb continu\u00f2 ad uscire come quotidiano del pomeriggio. Dal successivo mese di giugno le uscite dell'Informazione divennero tre giornaliere: \"pomeriggio\" (alle 17), \"notte\" (verso le 20) e \"ultima della notte\" (verso le 24).\nNel 1954 (direttore Mario Missiroli), Gaetano Afeltra rilanci\u00f2 il quotidiano arricchendolo di fotoservizi di cronaca, per rispondere al successo del quotidiano concorrente \u00abLa Notte\u00bb, apparso nelle edicole milanesi due anni prima, che aveva conosciuto un rapido successo grazie anche allo spazio dato alle notizie di spettacolo.\nNel 1961 le due redazioni furono riunificate. Il direttore di fatto dell\"Informazione\", Gaetano Afeltra, fu nominato vicedirettore del \u00abCorriere della Sera\u00bb con direttore Alfio Russo.\nDopo Afeltra.\nNel 1972 Piero Ottone scorpor\u00f2 la direzione del Corriere da quella dell'Informazione. Primo direttore del quotidiano del pomeriggio fu Antonio Alberti (15 marzo 1972).\nIl \u00abCorriere d'Informazione\u00bb fu chiuso dall'editore, Rizzoli-Corriere della Sera il 15 dicembre 1981, in seguito al dissesto finanziario provocato dal crollo del giornale popolare \u00abL'Occhio\u00bb.\nDirettori.\nEssendo l'edizione pomeridiana del \"Corriere della Sera\", formalmente il direttore fu lo stesso del Corriere. Perci\u00f2 l'elenco comprende:\nCon la conclusione della direzione Spadolini le due direzioni furono separate. Dopo il 13 marzo 1972 i direttori del \"Corriere d'Informazione\" furono:\nNel 1978 fu affidata al caporedattore Carlo Palumbo la realizzazione della versione televisiva del \"Corriere d'Informazione\", un telegiornale trasmesso in diretta da Tele Alto Milanese."}
{"id": "1326696", "revid": "2184720", "url": "https://it.wikipedia.org/wiki?curid=1326696", "title": "Pino Quartullo", "text": "\u00c8 principalmente noto per aver doppiato il personaggio della Maschera nel film \"The Mask\".\nBiografia.\nLaureato in Architettura, si \u00e8 diplomato in regia all'Accademia nazionale d'arte drammatica Silvio D'Amico e ha conseguito un diploma in recitazione presso il Laboratorio di Esercitazioni Sceniche di Gigi Proietti. Nel 1987 viene nominato all'Oscar con il cortometraggio \"Exit\" nella categoria live action, insieme a Stefano Reali. Dal 2000 al 2013 \u00e8 stato direttore artistico del Teatro Traiano di Civitavecchia. Insegna recitazione all'Accademia ACT Multimedia, a Cinecitt\u00e0.\nVita privata.\nNel 1996 ha avuto una figlia, Emma, nata dalla relazione con Elena Sofia Ricci. Nel 2010 ha sposato la giornalista potentina Margherita Romaniello."}
{"id": "1326697", "revid": "123019042", "url": "https://it.wikipedia.org/wiki?curid=1326697", "title": "Ferdinandea (Calabria)", "text": "La Ferdinandea \u00e8 un territorio di 3600 ettari delle Serre calabresi dei comuni di Stilo, Bivongi, Brognaturo, Mongiana e Serra San Bruno nelle province di Reggio Calabria e Vibo Valentia.\nLa zona \u00e8 quasi ricoperta interamente da boschi di faggio e abete e si dispone su un profilo altimetrico compreso tra 501 e 1415 metri sul livello del mare.\nGeologia.\nLa geologia dell'area si caratterizza da rocce acide biotiche come quarzo, mouronite e granito, con bassa permeabilit\u00e0.\nGeografia.\nLa zona si trova alle pendici della Serra di Chindilli e vi scorrono tre ruscelli: il Folea, L'Azzarola e lo Stilaro.\nLa Ferdinandea ha un clima tipico del fagetum caldo, montano appenninico con precipitazioni annue di 2000\u00a0mm, un periodo di siccit\u00e0 da luglio fino alla met\u00e0 di settembre.\nL'umidit\u00e0 \u00e8 sempre superiore al 50% tutto l'anno.\nLa flora \u00e8 composta per la quasi totalit\u00e0 da abete bianco, faggio e pino rosso, ma sono presenti anche castagno, quercia e pioppo.\nSul territorio sono presenti le 5 sorgenti delle fiumare Stilaro, Assi, e dei torrenti Ruggero (affluente dello Stilaro), Don Luca e Mula (affluente dell'Assi).\nStoria.\nNel 1833 Ferdinando II di Borbone si reca in zona per inaugurare le nuove ferriere costruite sulle rovine delle \"Ferriere del Piano della Chiesa\". L'area prender\u00e0 il nome in suo onore. Le ferriere sarebbero servite per produrre ghisa in supporto alle altre di Mongiana raggiungibili da un tratturo. La prima colata avverr\u00e0 nell'altoforno Sant'Antonio ed il re allogger\u00e0 per poche ore negli appartamenti antistanti.\nSuccessivamente vi costruirono la caserma, gli edifici residenziali e amministrativi, le scuderie e le stalle.\nCon la nascita dello stato italiano il governo italiano vende tutti gli stabilimenti siderurgici e i boschi del circondario ad un'asta vinta dall'ex garibaldino e poi parlamentare del nuovo regno Achille Fazzari nel 1874.\nEgli tent\u00f2 di riattivare il centro siderurgico chiuso all'inizio del Regno d'Italia per motivi politici ma alla fine abbandon\u00f2 i beni di Mongiana anche per l'assenza di aiuti da parte del governo e riconvert\u00ec tutto in un'azienda agricolo-pastorale.\nSi dedic\u00f2 tuttavia alla zona della Ferdinandea dove vi era la produzione di acqua minerale, una piccola centrale idroelettrica (Centrale idroelettrica Ferdinandea usata poi nella seconda met\u00e0 del '900 come cabina elettrica di supporto alla Centrale idroelettrica Marmarico), e segherie.\nAlla fine dell'Ottocento per volere di Fazzari furono anche costruite due tratte ferroviarie, delle quali una lunga 20\u00a0km partiva da localit\u00e0 Cerasella, passando per Ferdinandea e arrivava nella frazione di Caulonia a Ziia..\nPer 40 anni la Ferdinandea diventa un importante centro economico calabrese.\nA Ferdinandea fu ospite anche Matilde Serao.\nOggi.\nAttualmente la zona \u00e8 meta di turisti, oltre a visitare la villa borbonica e la ferriera, si possono fare escursioni sui sentieri contrassegnati dal CAI. Il territorio fa parte del Parco naturale regionale delle Serre. Dalla villa borbonica si pu\u00f2 raggiungere la diga Giulia (in onore di una certa contessa Panza) costruita nel 1961 da maestranze locali e il suo invaso di 15.000 metri quadrati e una capacit\u00e0 di circa 100.000 metri cubi in 20 minuti, la diga Azzarella in un'ora , la cascata del Marmarico di Bivongi in un'ora e mezza e la vetta pi\u00f9 alta delle Serre, il monte Pecoraro in un'ora. \nNei pressi della tenuta Ferdinandea, si trova la fonte di Acqua Minerale Mangiatorella, nota per le sue propriet\u00e0 gi\u00e0 dal 1904.\nDalla Ferdinandea passa il sentiero del brigante, itinerario per escursionisti di lunga percorrenza, individuato e realizzato dal G.E.A. - Gruppo escursionisti d'Aspromonte nel 1989. Il sentiero del Brigante collega Gambarie di S. Stefano in Aspromonte a Serra S. Bruno e Stilo.\n\u00c8 un'area in cui \u00e8 attiva la produzione di legname, e dove, durante il periodo, si va alla ricerca di funghi.\nArcheologia industriale.\nLuogo interessante dal punto di vista dell'archeologia industriale.\n\u00c8 un territorio infatti facente parte dell'Ecomuseo delle ferriere e fonderie di Calabria per la presenza della ferriera (da restaurare) che lavorava il minerale estratto nelle miniere di Pazzano (dal monte Stella) per produrre ferro ed il neo-parco siderurgico sito in localit\u00e0 \"chiesa vecchia\" inaugurato nel 2015 con i resti di una fornace, di una chiesa e del palazzo amministrativo.\nSempre nell'area vi \u00e8 ancora la presenza di tre piccole dighe: la diga Azzarera, la diga Giulia e la diga Ruggero nonch\u00e9 le condotte che convogliavano l'acqua verso le due piccole centrali idroelettriche (Marmarico e Guida) di Bivongi lungo il Folea pi\u00f9 a valle."}
{"id": "1326698", "revid": "118834", "url": "https://it.wikipedia.org/wiki?curid=1326698", "title": "Annamaria Guarnieri", "text": ""}
{"id": "1326700", "revid": "416904", "url": "https://it.wikipedia.org/wiki?curid=1326700", "title": "Camas Sgiotaig", "text": "Camas Sgiotaig pu\u00f2 essere tradotto dal gaelico come \"sabbie che cantano\", ed \u00e8 una particolarit\u00e0 di una spiaggia che si trova nella rocciosa isola di Eigg posta di fronte alla costa occidentale della Scozia.\nLa particolarit\u00e0 unica di questa sabbia si pu\u00f2 avvertire lasciandola scorrere tra le dita, \u00e8 allora che si odono chiaramente tonalit\u00e0 musicali che vanno dal basso all'acuto. \nIl fenomeno \u00e8 provocato dalla struttura molecolare della sabbia. Infatti, il quarzo levigato, che ne \u00e8 la componente principale, \u00e8 racchiuso in una sacca d'aria che vibra. \nQualcosa di simile avviene anche nella Taylor valley in Antartide grazie a pietre scolpite dal vento che hanno assunto una forma ad ancia spessa fino a 6 millimetri."}
{"id": "1326701", "revid": "123230640", "url": "https://it.wikipedia.org/wiki?curid=1326701", "title": "L'Occhio", "text": "L'Occhio \u00e8 stato un giornale quotidiano in formato tabloid pubblicato dalla Rizzoli (all'epoca editrice del \"Corriere della Sera\") per iniziativa di Angelo Rizzoli e Bruno Tassan Din.\nStoria.\nL'intento era di introdurre in Italia un \"quotidiano popolare\" sul modello inglese (grafica e testi avevano come modello il \"Daily Mirror\"). L'\"Occhio\" si presentava come un prodotto di genere innovativo: uso del colore rosso per il logo, fotografie-choc (o comunque di carattere emozionale), testi e grafiche d'impatto.\nLa direzione del quotidiano fu affidata al noto giornalista televisivo Maurizio Costanzo, coadiuvato dai vicedirettori Pier Augusto Macchi ed Alberto Tagliati. Caporedattrice era Isabella Bossi Fedrigotti; responsabile delle pagine sportive era Marino Bartoletti. La testata era rappresentata da un logo disegnato dal pittore Enrico Baj.\nLa Rizzoli costitu\u00ec un'apposita societ\u00e0 editrice per pubblicare il quotidiano, le \"Nuove Edizioni Popolari\" (NEP).\nDopo un periodo di \"rodaggio\" nell'area di Pavia (18 settembre-9 ottobre 1979), il quotidiano venne lanciato in grande stile su tutto il territorio nazionale il 10 ottobre 1979, tirando 600.000 copie al prezzo di 200 lire (100 in meno degli altri quotidiani), che vennero quasi tutte vendute.\nForte degli appoggi della Rizzoli, \"L'Occhio\" subentr\u00f2 a \"il Giornale\" come fornitore dei testi per il notiziario di Radio Monte Carlo. Stampato in tre edizioni (\"Nazionale\", \"Roma e Lazio\" e \"Milano e Lombardia\"), con una foliazione di 32 pagine in formato tabloid, il quotidiano comp\u00ec anche importanti \"scoop\", come l'intervista dell'inviato Renzo Magosso alla madre di Ali A\u011fca, l'attentatore di papa Giovanni Paolo II: la donna consegn\u00f2 a Magosso una lettera nella quale chiedeva perdono al pontefice, e che l'inviato fece poi recapitare al segretario di Stato della Santa Sede, Agostino Casaroli.\nL'ambizioso progetto editoriale perse per\u00f2 presto il favore del pubblico una volta esauritasi la novit\u00e0. Gi\u00e0 dopo tre mesi (dicembre 1979) la diffusione del quotidiano si stabilizz\u00f2 a 200.000 copie. Durante il 1980 le cose non andarono meglio e a dicembre dello stesso anno la vendita media toccava le 107.000 copie. Non serv\u00ec a risollevare le vendite la campagna a favore della reintroduzione della pena di morte in Italia in seguito al sequestro del magistrato Giovanni D'Urso (dicembre 1980-gennaio 1981). Nel 1981 l'emorragia di lettori continu\u00f2 fino a toccare un nuovo minimo di 75.000 copie. Resosi conto che il progetto era naufragato, il 31 marzo 1981 Costanzo lasci\u00f2 il quotidiano, rassegnando le dimissioni e venendo sostituito dal vice Pier Augusto Macchi.\nLe sorti del giornale tuttavia non migliorarono, e il 15 dicembre 1981 \"L'Occhio\" cess\u00f2 le pubblicazioni, anche in seguito alle vicissitudini giudiziarie di Angelo Rizzoli, legate allo scandalo della loggia massonica P2, alla quale risult\u00f2 iscritto anche il primo direttore Costanzo."}
{"id": "1326705", "revid": "11694", "url": "https://it.wikipedia.org/wiki?curid=1326705", "title": "Alghe rosse", "text": ""}
{"id": "1326706", "revid": "1005847", "url": "https://it.wikipedia.org/wiki?curid=1326706", "title": "Falcone Lucifero", "text": "Biografia.\nFiglio di Armando Lucifero e cugino di Roberto Lucifero d'Aprigliano, al termine della prima guerra mondiale, alla quale partecip\u00f2 come ufficiale, si laure\u00f2 in giurisprudenza a Torino. Nel 1920 fu eletto consigliere comunale a Crotone, sua citt\u00e0 natale; dopo l'adesione al Partito Socialista Unitario, lasci\u00f2 la formazione di Filippo Turati per iscriversi al partito fascista. Tuttavia, dopo l'avvento del regime si ritirer\u00e0 a vita privata, esercitando la professione di avvocato.\nAlla caduta del fascismo, il 25 luglio 1943, il primo governo Badoglio lo nomin\u00f2 prefetto di Catanzaro e poi di Bari. Dall'11 febbraio al 22 aprile 1944 fu ministro dell'agricoltura nello stesso governo.\nIl 4 giugno 1944 Umberto di Savoia, luogotenente generale del Regno, lo nomin\u00f2 Ministro della Real Casa, carica tenuta fino ad allora da Pietro d'Acquarone. Nel corso dei due anni della luogotenenza e dei trentatr\u00e9 giorni di regno di Umberto, fu il principale interlocutore del governo e delle forze politiche antifasciste, e organizz\u00f2 la campagna in favore della monarchia nell'imminenza del referendum istituzionale del 2 giugno 1946.\nDal 2 al 13 giugno 1946 gest\u00ec in prima persona la delicata fase immediatamente successiva allo svolgimento del referendum, adottando una linea ferma ma scevra da tentazioni oltranziste. Il 13 giugno, in conseguenza dell'attribuzione da parte del Consiglio dei ministri dei poteri di capo provvisorio dello Stato al capo del governo Alcide De Gasperi, stese il testo dell'ultimo proclama di Umberto II.\nDopo la partenza del Re per il Portogallo rimase suo unico rappresentante ufficiale in Italia. In questa veste rappresent\u00f2 l'ex re in occasione dei funerali delle vittime del Vajont, delle vittime delle stragi degli anni settanta, di Pio XII, Giovanni XXIII, Paolo VI e Giovanni Paolo I e all'intronizzazione dei loro successori. Si occup\u00f2 anche dell'attivit\u00e0 benefica di Umberto II e dei suoi contatti col mondo politico. Nel 1948 rifiut\u00f2 la nomina a senatore a vita offertagli da Luigi Einaudi.\nIl 4 settembre 1969, in occasione del proprio sessantacinquesimo compleanno, Umberto II lo nomin\u00f2 cavaliere dell'Ordine Supremo della Santissima Annunziata. Insieme a Vittorio Cini (nel 1975) fu il solo caso, dal 1944 al 1982, di concessione della massima onorificenza di Casa Savoia a una personalit\u00e0 che non fosse un capo di Stato n\u00e9 appartenesse a una dinastia reale. Il 18 marzo 1983, dopo la morte dell'ex sovrano, fu praticamente esautorato dal suo ruolo dal figlio di Umberto, Vittorio Emanuele di Savoia.\nPubblic\u00f2 saggi, biografie, opere letterarie e teatrali. Collabor\u00f2 con quotidiani e periodici, e, fino all'ultimo, continu\u00f2 a sostenere la tesi monarchica e costituzionale. Intervistato nel 1990 da Giovanni Minoli per Rai 2 e da Bruno Vespa per Rai Uno nel 1996, ribad\u00ec la tesi dell'invalidit\u00e0 dello svolgimento del referendum.\nMor\u00ec a Roma nel 1997, e, per sua volont\u00e0, fu sepolto al cimitero monumentale di Crotone, alla cui biblioteca comunale, intitolata a suo padre Armando Lucifero, aveva donato nel 1996 il suo voluminoso carteggio privato. I suoi diari dal 1944 al 1946 sono stati pubblicati da Arnoldo Mondadori Editore nel 2002, col titolo \"L'ultimo re\"."}
{"id": "1326708", "revid": "307923", "url": "https://it.wikipedia.org/wiki?curid=1326708", "title": "Angitola", "text": ""}
{"id": "1326728", "revid": "474175", "url": "https://it.wikipedia.org/wiki?curid=1326728", "title": "Juan Facundo Quiroga", "text": "Fu un caudillo argentino della prima met\u00e0 del secolo XIX, sostenitore di un governo federale durante le guerre civili succedutesi nel suo paese dopo la dichiarazione di indipendenza; fu chiamato \"El Tigre de los Llanos\" (\"la tigre dei \"Llanos\"\") tanto dai suoi sostenitori che dai suoi avversari.\nBiografia.\nGli anni giovanili.\nJuan Facundo Quiroga nacque nel 1788, figlio di Rosa Arga\u00f1araz, originaria della \"Sierra de los Llanos\", e di Jos\u00e9 Prudencio Quiroga, un proprietario terriero originario di provincia di San Juan ed emigrato nella pi\u00f9 settentrionale provincia di La Rioja, dove aveva stabilito la sua \"estancia\" nella porzione meridionale della provincia stessa e dove era stato pi\u00f9 volte capo militare delle milizie della zona. Nella sua famosa opera, Domingo Faustino Sarmiento ne descrive una giovinezza travagliata, caratterizzata dalla passione per il gioco d'azzardo e piena di fatti di sangue; tuttavia gran parte degli episodi riferiti dal futuro presidente argentino non trova conferme storiche.\nNel 1812, mentre si trovava a Mendoza, si arruol\u00f2 nell'esercito e fu destinato al reggimento che Jos\u00e9 de San Mart\u00edn stava reclutando per combattere i realisti spagnoli; dopo aver ricevuto una breve istruzione militare torn\u00f2 nella sua provincia, dove nel 1816 divenne capitano delle milizie. Nel 1817 si spos\u00f2 con una donna dell'alta societ\u00e0 di La Rioja, Mar\u00eda de los Dolores Fern\u00e1ndez, e successivamente, fu nominato nel 1822 comandante delle milizie provinciali con il grado di colonnello.\nIl \"caudillo\".\nIl governo della provincia di La Rioja, nel frattempo, era conteso dalle famiglie Ocampo e D\u00e1vila; nel 1820 ne era uscito vincente Ortiz de Ocampo, originario della \"Sierra de los llanos\", appoggiato dallo stesso Quiroga. Nel 1821 per\u00f2 quest'ultimo cambi\u00f2 schieramento ed appoggi\u00f2 l'elezione di Nicol\u00e1s D\u00e1vila a governatore provinciale; nel marzo del 1823, per\u00f2, Quiroga si ribell\u00f2 al nuovo governatore e lo sconfisse in battaglia, uccidendone il fratello Marcos D\u00e1vila.\nNel 1823 occup\u00f2 provvisoriamente per qualche mese la carica di governatore di La Rioja; in questo periodo si dedic\u00f2 allo sviluppo delle attivit\u00e0 legate alle miniere di Famatina, che affid\u00f2 ad una societ\u00e0 della quale era lui stesso azionista. Il controllo delle risorse minerarie divenne il principale motivo di scontro con il presidente argentino Bernardino Rivadavia, che aveva ceduto i diritti di sfruttamento ad una societ\u00e0 britannica; il conflitto di interessi proiett\u00f2 Quiroga nel campo dei \"federales\", oppositori del tentativo centralista di Rivadavia.\nPur dimettendosi dalla carica nel luglio del 1823, Quiroga rimase comunque l'indiscusso capo militare della provincia. Durante la guerra argentino-brasiliana, l'appoggio fornito da Rivadavia al reclutamento di un esercito nazionale si risolse con l'occupazione della provincia di Tucum\u00e1n da parte di quest'ultimo, comandato dal generale unitario Gregorio Ar\u00e1oz de Lamadrid. Quiroga form\u00f2 un esercito e marci\u00f2 contro le truppe unitarie, sconfiggendole il 27 ottobre 1826 nella battaglia di El Tala; nello scontro lo stesso Lamadrid rimase ferito e fu considerato morto per alcuni giorni.\nNello stesso anno il Congresso promulg\u00f2 una costituzione centralista che fu rifiutata dai governatori federali, con Quiroga in prima linea. Rimesso in carica Lamadrid dal governatore di Salta, Juan Antonio \u00c1lvarez de Arenales, Quiroga invase nuovamente Tucum\u00e1n sconfiggendolo ancora una volta nella battaglia di Rinc\u00f3n de Valladares il 6 luglio 1827. La sconfitta unitaria acceler\u00f2 le trattative di pace con l'Impero del Brasile, il cui contrastato sviluppo caus\u00f2 la caduta del presidente Rivadavia.\nLa guerra contro Paz.\nAll'inizio del 1829 il generale unitario Jos\u00e9 Mar\u00eda Paz invase con una colonna dell'esercito nazionale la provincia di C\u00f3rdoba, il cui governatore Bustos chiese aiuto a Quiroga prima di venire sconfitto nella battaglia di San Roque. Il \"caudillo\" di La Rioja invase il territorio confinante ma le sue truppe irregolari furono sconfitte il 22 giugno 1829 dal pi\u00f9 disciplinato esercito unitario; il giorno successivo Quiroga tent\u00f2 il contrattacco con un'azione di sorpresa, ma Paz riusc\u00ec a riorganizzare i suoi uomini, riportando dalla sua parte l'esito dello scontro.\nTornato a La Rioja, Quiroga appront\u00f2 un nuovo esercito di 4.000 uomini e torn\u00f2 ad invadere la provincia di C\u00f3rdoba; il 25 febbraio 1830 fu per\u00f2 colto di sorpresa e nuovamente sconfitto da Paz nella battaglia di Oncativo. Riusc\u00ec a salvarsi dalle truppe unitarie fuggendo verso Buenos Aires.\nLa vittoria dei \"federales\".\nMentre Paz faceva occupare dai suoi ufficiali le province dell'interno, i governatori federali di Buenos Aires e di Santa Fe, Rosas e L\u00f3pez, si prepararono ad affrontare la Liga Unitaria appena formata. Quiroga organizz\u00f2 una divisione, composta da 350 cavalieri, con la quale intraprese una campagna militare nella regione di Cuyo. Con queste truppe il 5 marzo 1831 conquist\u00f2 dopo tre giorni di assedio la citt\u00e0 di R\u00edo Cuarto. In seguito invase Mendoza, sconfiggendone il governatore unitario Videla Castillo il 28 marzo nella battaglia di Rodeo de Chac\u00f3n. Dopo essere venuto a conoscenza dell'uccisione del suo alleato provinciale Benito Villafa\u00f1e, in procinto di riunirsi a lui proveniente dal Cile, ordin\u00f2 per rappresaglia la fucilazione in massa di tutti gli ufficiali nemici catturati in battaglia.\nDopo la cattura di Paz da parte di una pattuglia federale, L\u00f3pez, in qualit\u00e0 di comandante militare dell'esercito, ordin\u00f2 a Quiroga di marciare contro il nuovo comandante delle truppe unitarie, Gregorio Ar\u00e1oz de Lamadrid, asserragliatosi a Tucum\u00e1n; pur disponendo di forze numericamente inferiori si avvent\u00f2 sul nemico e lo sconfisse per la terza volta nella battaglia della Ciudadela il 4 novembre 1831.\nGli ultimi anni.\nAll'inizio del 1832 tutte le province argentine si trovavano in mano a governatori \"federales\"; Rosas, L\u00f3pez e Quiroga si trovavano al vertice del potere. Il governatore di Buenos Aires funse per un certo periodo da elemento pacificatore per gli altri due \"caudillos\", divisi tra di loro da una profonda rivalit\u00e0. Quiroga fu nominato comandante della spedizione militare che Rosas aveva pianificato contro gli \"indios\" del sud, una carica che fu in pratica solo nominale.\nIl conflitto insorto tra i governatori di Salta e Tucum\u00e1n, Latorre ed Heredia, costrinse Rosas a proporre Quiroga come mediatore tra le parti. Quest'ultimo si era trasferito a Buenos Aires, dove aveva cominciato a manifestare l'intenzione di proporre una nuova costituzione per il Paese. Arrivato a Santiago del Estero, Quiroga ricevette la notizia della deposizione e dell'omicidio di Latorre; convoc\u00f2 il rappresentante del nuovo governo di Salta, congiuntamente con Heredia, firmando un accordo.\nPur avendo avuto notizia di un possibile attentato contro di lui, per tornare a Buenos Aires Quiroga decise di attraversare senza scorta la provincia di C\u00f3rdoba, governata dai fratelli Reinaf\u00e9, nemici personali ed alleati di L\u00f3pez; il 16 febbraio 1835 fu ucciso in un agguato nei pressi di Barranca Yaco. Le successive indagini implicarono nel complotto il governatore di C\u00f3rdoba, Jos\u00e9 Vicente Reinaf\u00e9, insieme con i fratelli Jos\u00e9 Antonio, Guillermo e Francisco; tranne l'ultimo, riuscito a fuggire, furono tutti fatti fucilare l'anno successivo da un tribunale di Buenos Aires. L\u00f3pez, tirato in causa da alcune testimonianze, perse per sempre il suo prestigio nel panorama nazionale.\nLa salma di Juan Facundo Quiroga fu inumata in un primo tempo nella Cattedrale di C\u00f3rdoba, poi, nel 1946, traslata nella tomba di famiglia nel Cimitero della Recoleta a Buenos Aires."}
{"id": "1326729", "revid": "2121138", "url": "https://it.wikipedia.org/wiki?curid=1326729", "title": "Monte Consolino", "text": "Il monte Consolino (701 m s.l.m.) \u00e8 un rilievo della Calabria sud-occidentale, appartenente alla catena delle Serre, che si innalza nella vallata dello Stilaro.\nAi suoi piedi si trova il comune di Stilo, a valle tra il Consolino e il monte Stella c'\u00e8 il comune di Pazzano, e infine il comune di Bivongi vicino alla fiumara Stilaro.\nEtimologia.\nNome di origine incerta, viene per\u00f2 menzionato gi\u00e0 nel XIX secolo nell\"'Itinerario delle Due Sicilie\" di Gabriele Quattromani del 1827 col nome di \"Monte Tramontana\", nome ormai rimasto alla parete settentrionale del Consolino che insiste sul territorio comunale di Pazzano e Bivongi.\nDescrizione.\nConfina a settentrione e a est con la fiumara Stilaro, a nord si trovano una serie di terrazzamenti in uno dei quali giace il comune di Pazzano a ridosso anche del monte Stella. Scendendo ulteriormente i terrazzamenti arrivano dopo aver incontrato il comune di Bivongi allo Stilaro. A sud-ovest la montagna degrada pi\u00f9 dolcemente e si incontra il comune di Stilo.\nGeologia.\nNell\"'Analisi del dissesto in Calabria\" svolta dall'Autorit\u00e0 di bacino regionale della Calabria del novembre 2007 viene descritto geologicamente il complesso come rocce carbonatiche in contatto tettonico con rocce metamorfiche di basso grado e la descrizione di un fenomeno di tipo \"Laterali spread\" con associate frane relativamente superficiali (croli e scorrimenti).\nEstrazione mineraria.\nIl 5 luglio 1920 nasce a Genova la \"Societ\u00e0 Anonima Miniere di Pazzano\" con a.d. Adolfo Senigallia e Giulio Fiorello e vennero riaperte a Pazzano numerose miniere per l'estrazione di pirite e argento, tra cui la miniera Regina, Noceto e Scolo sul monte Consolino.\nMonumenti e luoghi di interesse.\nCastello normanno e Kastrum bizantino.\nSulla vetta si trova l'antico castello normanno fatto costruire da Ruggero II.\nPi\u00f9 in basso, su un piccolo pianoro sono presenti i resti dell'antico insediamento fortificato di Stilo che resistette per 6 anni all'invasione araba, il cosiddetto Kastrum bizantino del IX secolo. Il castello e il Kastrum sono raggiungibili da Stilo da due sentieri. Dal 2009 fino al 2016 ha avuto un intervento di restauro.\nLaure monastiche.\nSul monte Consolino sono presenti 16 laure monastiche bizantine con alcuni affreschi.\nLa pi\u00f9 importante \u00e8 la \"grotta di Sant'Angelo\". In essa si trova l'affresco rappresentante secondo l'Orsi il Redentore con i santi Cosma e Damiano e per altri studiosi san Pietro e san Paolo abbracciati sotto la benedizione del Cristo.\nLa laura dei beati Ambrogio e Nicola, maestri di san Giovanni Theristis, recentemente riconsacrata, e la laura della Divina Pastorella o di santa Maria di Tramontana gi\u00e0 menzionata nel 1115, e per un periodo chiesa Rupestre.\nLe lauree del centro della citt\u00e0, scavate nell'arenaria, al cui interno \u00e8 tracciata una croce con la scritta in greco: \"O Aghios Georgeios\".\nLa grande laura: situata nel versante stilese, un sistema di grotte con alcune strutture murarie da studiare.\nAttivit\u00e0 sportive.\nDa Stilo si possono intraprendere due brevi percorsi escursionistici che conducono entrambi al castello normanno sulla vetta del monte, uno pi\u00f9 ripido, nel quale si svolge anche la Via Crucis, ben segnalato, e un altro con pendenze pi\u00f9 dolci percorribile anche da fuoristrada fino a un certo punto.\nNel 2006 in concomitanza con il \"Calabria Rock 2006\" esperti di arrampicata su roccia hanno tracciato vari itinerari e due vie per la scalata del monte.\nIl monte \u00e8 stato suddiviso in 6 settori: \"Grotta, Pilastrino, Gaia, Torre Staccata, Calabria Esaudita e Citt\u00e0 del Sole\".\nLa roccia del monte \u00e8 calcarea di ottima qualit\u00e0, l'esposizione delle 48 vie individuate \u00e8 a Sud-Est, a giugno tutte le pareti vanno completamente in ombra verso le 15:00, la temperatura \u00e8 piacevole e si riesce ad arrampicare senza la presenza costante del sole. Il settore Gaia \u00e8 in ombra tutto il giorno.\nLa difficolt\u00e0 \u00e8: 4a / 7b."}
{"id": "1326734", "revid": "1005847", "url": "https://it.wikipedia.org/wiki?curid=1326734", "title": "Ramb I", "text": "La Ramb I \u00e8 stata una bananiera veloce italiana, utilizzata durante la seconda guerra mondiale come incrociatore ausiliario dalla Regia Marina.\nPremesse e costruzione.\nNella seconda met\u00e0 degli anni trenta il Ministero delle colonie del Regno d'Italia, avendo la necessit\u00e0 di trasportare nel territorio metropolitano le banane prodotte in Somalia, all'epoca colonia italiana, ordin\u00f2 quattro unit\u00e0 dotate di un'autonomia sufficiente per effettuare il percorso da Mogadiscio a Napoli senza soste intermedie ed a pieno carico. In base a queste necessit\u00e0 furono costruite 4 navi frigorifere che dovevano essere gestite dalla Regia Azienda Monopolio Banane (RAMB, con sede a Roma), due nei CRDA di Monfalcone e due, tra cui la \"Ramb I\", nei cantieri Ansaldo di Genova- Sestri Ponente. Costruita tra l'ottobre 1936 ed il dicembre 1937 (numero di scafo 308), la \"Ramb I\" venne iscritta con matricola 2176 al Compartimento marittimo di Genova ove fu sottoposta alla nel dicembre 1937..\nNavi medio-piccole ma molto moderne per l'epoca, le quattro RAMB, munite di quattro stive e di quindici picchi di carico (dodici da cinque tonnellate, uno da 30 a prua, uno da 15 a poppa ed uno da 1500\u00a0kg per l'apparato motore), potevano imbarcare 2418 tonnellate di carico, nonch\u00e9 dodici passeggeri, due dei quali in appartamenti di lusso con camera da letto, salotto e servizi e dieci in camerini a due letti, uno dei quali provvisto di bagno, mentre per gli altri vi era un bagno ogni due camerini. La nave era anche dotata di un ponte riservato esclusivamente ai passeggeri (separato da quelli per l'equipaggio), di una sala da pranzo con vista su tutti i lati tranne che a poppa e di due verande-fumatoi vetrate. Le sistemazioni dei passeggeri erano anche provviste di aria condizionata. Per passeggeri di equipaggio vi erano due imbarcazioni di salvataggio, con una capienza di cento posti.\nProgettata, come le altre, dall'ing. Luigi Barberis, Maggiore Generale del Genio Navale, la \"Ramb I\", che stazzava 3666,91 tonnellate di stazza lorda e 2179,49 tonnellate di stazza netta, raggiunse alle prove la velocit\u00e0 di 18,50 nodi (quella di crociera era invece di 17 nodi). Lo scafo, in acciaio, con prua arrotondata e poppa ad incrociatore, era diviso in sette compartimenti da sei paratie stagne trasversali, con un ponte e 647 metri cubi di doppi fondi continui. Vi erano tre cisterne (anteriore, centrale per nafta e posteriore) con capacit\u00e0 rispettiva di 40, 215 e 73 metri cubi. La nave aveva un ponte principale, un ponte di sovrastruttura completa con cassero e tughe a centro nave, un cassero di 15,20 metri a prua ed una tughetta a poppa. Il profilo dell'unit\u00e0 era caratterizzato da due alberi da carico (uno a prua ed uno a poppa) e da un fumaiolo a centro nave. Le catena delle ancore avevano un diametro di 52\u00a0mm.\nL'apparato propulsivo era costituito da due motori diesel FIAT a due tempi e nove cilindri del diametro di 520\u00a0mm e corsa di 820\u00a0mm, che consumavano 40,9\u00a0kg di nafta per miglio alla velocit\u00e0 di 17 miglia orarie (inclusa la nafta consumata dai gruppi elettrogeni), ovvero 165 grammi di nafta per cavallo all'ora (inclusi i motori ausiliari): tale consumo era estremamente ridotto. Nelle prove contrattuali la nave viaggi\u00f2 a 18,5 nodi per sei ore; nelle prove successive con mille tonnellate di carico vennero raggiunti anche i 21 nodi.\nIn base a disposizioni legislative precedenti, fin dalla costruzione delle unit\u00e0 era prevista la possibilit\u00e0 di trasformarle in incrociatori ausiliari, con 4 pezzi da 120/40 mm in coperta. I materiali per la militarizzazione delle navi furono posti in deposito a Massaua per due unit\u00e0 ed a Napoli per le altre due.\nNei due anni di pace in cui si trov\u00f2 ad operare la \"Ramb I\" venne impiegata per il trasporto delle banane dalla Somalia a Venezia, Napoli e Genova, trasportando merci di vario genere in Somalia nei viaggi di andata.\nLa seconda guerra mondiale.\nIl 10 giugno 1940, alla data dell'entrata dell'Italia nella seconda guerra mondiale, l'unica della quattro navi a trovarsi nel Mediterraneo era la \"Ramb III\", mentre le altre tre si trovavano nel Mar Rosso, quindi senza alcuna possibilit\u00e0 di collegarsi con il territorio metropolitano. La \"Ramb I\", cos\u00ec come le \"Ramb II\" e \"IV\", era a Massaua, in Eritrea, dove venne messa a disposizione del Comando Navale Africa Orientale Italiana. \nGi\u00e0 il giorno precedente la dichiarazione di guerra, il 9 giugno 1940, la \"Ramb I\" era stata requisita, a Massaua, dalla Regia Marina. Iscritta nel ruolo del naviglio ausiliario dello Stato quale incrociatore ausiliario (cos\u00ec come la \"Ramb II\", mentre la \"IV\", inizialmente inutilizzata \u2013 probabilmente per il fatto che le dotazioni inviate a Massaua, come sopra detto, erano per due sole navi, mentre quelle per le altre due si trovavano a Napoli \u2013, venne poi convertita in nave ospedale), la nave venne armata con quattro cannoni da 120/45 mm (o 120/40) e due (o quattro) mitragliere da 13,2 mm (la trasformazione venne compiuta a Massaua).\nInserita nella Flotta del Mar Rosso, nel corso delle operazioni militari in Africa Orientale Italiana la \"Ramb I\" non fu molto attiva, stazionando a Massaua e limitando la propria attivit\u00e0 ad una singola ed infruttuosa incursione in Mar Rosso, come \u2018nave corsara\u2019, alla ricerca di naviglio mercantile nemico, nell'agosto 1940, missione che fu interrotta proprio perch\u00e9 non risult\u00f2 possibile trovare navi da attaccare. A parte alcune brevi crociere lungo le coste eritree, la nave venne usata principalmente per la difesa contraerea di Massaua dai bombardamenti aerei.\nL'inizio dell'Operazione Compass in Africa settentrionale e la sconfitta delle truppe italiane a Sidi el Barrani, tra il 9 ed il 12 dicembre 1940, segn\u00f2 definitivamente l'impossibilit\u00e0 per le truppe italiane della Libia di raggiungere l'Africa Orientale Italiana in tempo per spezzarne l'accerchiamento, essendo previsto che le scorte di carburante di tale possedimento si sarebbero esaurite entro il giugno 1941. In previsione della futura ed inevitabile caduta di tale colonia, venne pianificata la partenza dall'Eritrea delle poche navi dotate di autonomia sufficiente ad affrontare lunghe traversate verso l'Estremo Oriente o verso la Francia occupata, e la distruzione di tutte le altre navi per evitarne la cattura. Le unit\u00e0 in grado di affrontare una traversata oceanica violando il blocco nemico furono individuate nelle motonavi mercantili \"India\" ed \"Himalaya\", nel piroscafo \"Piave\", nella nave coloniale \"Eritrea\" e nelle gemelle \"Ramb I\" e \"Ramb II\", oltre che nei sommergibili \"Perla\", \"Guglielmotti\", \"Archimede\" e \"Galileo Ferraris\": tutte tali unit\u00e0 partirono tra febbraio e marzo 1941, con diverse destinazioni e differenti sorti (i sommergibili raggiunsero Bordeaux in Francia, l'\"India\" ed il \"Piave\" furono costretti a rinunciare al viaggio ed a rientrare ad Assab, mentre l'\"Himalaya\" raggiunse il Sud America, da dove poi si trasfer\u00ec a Bordeaux).\nIn particolare, \"Ramb I\", \"Ramb II\" ed \"Eritrea\" lasciarono Massaua intorno al 20 febbraio 1941, a breve intervallo di tempo l'una dall'altra, con destinazione rispettivamente Nagasaki (i due incrociatori ausiliari) e K\u014dbe (l'\"Eritrea\"), nel neutrale ed amico Giappone (da dove si pensava poi di utilizzare tali navi come navi corsare, impiego al quale la Kriegsmarine aveva destinate con successo diversi incrociatori ausiliari: le Ramb avrebbero attaccato il traffico nemico dopo essersi rifornite in Giappone). Il \"Ramb I\" salp\u00f2 da Massaua il 20 febbraio, al comando del capitano di corvetta Bonezzi. Dopo la partenza da Massaua le tre unit\u00e0 superarono dapprima lo stretto di Perim (eludendo la sorveglianza operata da unit\u00e0 della Royal Navy ed aerei della Royal Air Force con base ad Aden ed a Socotra), quindi lo stretto di Bab el-Mandeb ed il golfo di Aden (la \"Ramb I\" vi transit\u00f2 nella notte del 21 febbraio, avvistando anche, al largo di Socotra, una nave sconosciuta, ed evitando contatti), per poi passare tra Capo Guardafui e Ras Hafun ed entrare cos\u00ec nell'Oceano Indiano. Opportunamente camuffate, le tre navi italiane non ebbero particolari problemi, al di l\u00e0 di alcuni sporadici avvistamenti, rapidamente elusi.\nAlle 5.10 (ora italiana) del 27 febbraio 1941, tuttavia, il \"Ramb I\", in navigazione nel Mare Arabico settentrionale, al largo delle Maldive, s'imbatt\u00e9 nell'incrociatore leggero neozelandese \"Leander\", nettamente superiore in corazzatura (del tutto assente sull'ex bananiera), velocit\u00e0 e potenza di fuoco. Il \"Leander\", distaccato a Bombay dal convoglio \u00abUS 9\u00bb, era in navigazione in quelle acque alla ricerca dell'incrociatore tedesco \"Admiral Scheer\", che si riteneva si trovasse in zona, nonch\u00e9 di navi corsare tedesche, camuffate da navi mercantili: dopo aver ricevuto notizia della caduta di Mogadiscio, ritenendo che qualche nave italiana, fuggita dal porto somalo e diretta in Estremo Oriente, potesse transitare in zona, il comandante dell'incrociatore, capitano di vascello Bevan, aveva modificato la rotta intorno alle sette del mattino (quando si trovava 28 miglia a nord dell'Equatore e 320 miglia ad ovest delle Maldive), dirigendo verso nord. Secondo alcune fonti la nave avversaria, dopo aver ridotto le distanze a meno di 6 miglia, intim\u00f2 alla \"Ramb I\", mediante segnalazioni al proiettore, di fermare le macchine e fornire le proprie generalit\u00e0 (la nave italiana era infatti camuffata e batteva bandiera britannica). L'incrociatore ausiliario replic\u00f2 fornendo generalit\u00e0 false, ed il \"Leander\", dopo aver segnalato \u00ab\"Well\"\u00bb, richiese il nominativo segreto di guerra. Non potendo rispondere a tale domanda, il comandante Bonezzi decise che non vi erano ormai alternative allo scontro: ammainata la bandiera britannica ed issato il Tricolore italiano, la \"Ramb I\" apr\u00ec il fuoco contro l'incrociatore nemico, dando inizio ad un violento combattimento durato una ventina di minuti (per altre fonti oltre mezz'ora).\nPer altre fonti, il \"Leander\" avvist\u00f2 il \"Ramb I\" alle 10.37 (ora neozelandese) proprio a proravia, aumentando la velocit\u00e0 a 23 e notando, man mano che le distanze diminuivano, che la nave sconosciuta aveva un cannone montato sul proprio castello di prua e che la sagoma appariva simile a quella delle bananiere italiane della classe RAMB: ci\u00f2 insospett\u00ec il comandante della nave neozelandese, che alle 11.15 ordin\u00f2 il posto di combattimento ed alle 11.25 intim\u00f2 all'unit\u00e0 sconosciuta di issare la propria bandiera. La \"Ramb I\" iss\u00f2 quindi la bandiera britannica, dopo di che il \"Leander\" ordin\u00f2 di segnalare il proprio nominativo di chiamata internazionale, ottenendo per\u00f2 in risposta quattro lettere non presenti nell'elenco dei nominativi britannici: a questo punto l'incrociatore neozelandese effettu\u00f2 il segnale di riconoscimento, ma la \"Ramb I\" non rispose e mantenne invariate rotta e velocit\u00e0. A bordo della nave avversaria era stato preparato un drappello di preda ed alle 11.45 il \"Leander\" ordin\u00f2 all'incrociatore ausiliario di fermarsi immediatamente: la \"Ramb I\" non dette alcuna risposta, ma pochi minuti dopo iss\u00f2 la bandiera della Marina mercantile italiana e punt\u00f2 i propri cannoni contro la nave nemica, che si trovava a meno di 2750 metri di distanza, in buona posizione per essere colpita.\nAlle 11.53 la \"Ramb I\" apr\u00ec il fuoco, e mezzo minuto dopo il \"Leander\" reag\u00ec sparando una prima bordata: il tiro della nave italiana risult\u00f2 corto ed irregolare, con non pi\u00f9 di tre colpi tirati da ciascun cannone (l'equipaggio non aveva del resto avuto modo di ricevere un adeguato addestramento al combattimento). La prima salva della nave italiana, sparata da oltre 2700 metri, risult\u00f2 troppo corta, ma alcune schegge colpirono la nave nemica; la terza salva cadde sul ponte di coperta dell'unit\u00e0 neozelandese, senza per\u00f2 che i proiettili scoppiassero (la corazzatura dell'incrociatore era infatti in grado di resistere a proiettili di maggiore calibro). Un proiettile da 120\u00a0mm and\u00f2 a segno, colpendo la nave nemica, ma non produsse alcun danno grave. Il \"Leander\", da parte sua, ridusse ulteriormente la distanza e continu\u00f2 a fare fuoco con maggiore precisione: l'incrociatore ausiliario venne quindi raggiunto da tutti i colpi sparati dalla nave nemica, subendo vittime e feriti tra l'equipaggio e gravi danni. Dopo aver messo a segno cinque bordate (secondo alcune fonti, nel giro di un minuto), il \"Leander\" osserv\u00f2 i risultati del proprio tiro, e, mediante le bandiere per le segnalazioni, chiese alla nave italiana se fosse intenzionata ad arrendersi. A bordo del \"Ramb I\", nella zona prodiera (centrata dalla quasi totalit\u00e0 dei colpi andati a segno, uno dei quali aveva aperto un grosso squarcio, attraverso il quale da bordo del \"Leander\" fu notato l'incendio scoppiato sottocoperta), era scoppiato un violento incendio, ed il comandante Bonezzi dovette constatare l'impossibilit\u00e0 di proseguire il combattimento senza sacrificare inutilmente l'equipaggio: venne quindi ammainata la bandiera, dopo di che il \"Leander\" cess\u00f2 il fuoco. Mentre l'incrociatore avversario si avvicinava, fu dato l'ordine di accendere le micce per l'autoaffondamento ed abbandonare la nave. Mentre due lance si allontanavano dalla nave in fiamme (altri membri dell'equipaggio si tuffarono in mare o si calarono in acqua dalle fiancate), il \"Leander\" mise a mare un'imbarcazione con a bordo la propria squadra di preda, con l'ordine di abbordare la nave e, se possibile, impedirne l'affondamento. Un ufficiale italiano che si trovava in acqua richiam\u00f2 l'attenzione della squadra di preda della nave nemica ed avvert\u00ec di non salire a bordo, dato che la nave, divorata dalle fiamme, aveva a bordo una consistente quantit\u00e0 di munizioni, che avrebbe potuto esplodere: il drappello neozelandese rinunci\u00f2 cos\u00ec alla cattura della nave. Mentre l'incendio si estendeva verso poppa, si verific\u00f2 una violenta esplosione sotto il ponte di comando, con fumo e fiamme che s'innalzarono per decine di metri mentre la nave, che presentava la prua al vento, si appruava. Alle 12.43 la violenta esplosione della polveriera pose fine all'agonia della nave italiana, che s'inabiss\u00f2 cinque minuti pi\u00f9 tardi in posizione 01\u00b000' N e 68\u00b030' E (200 miglia ad est delle Maldive), tra gli arcipelaghi delle Chagos e delle Maldive, lasciando una fitta nube di fumo ed olio in fiamme sulla superficie del mare.\nIl \"Leander\" recuper\u00f2 i propri uomini della squadra di preda e tutti i superstiti della nave italiana. Tra l'equipaggio italiano risult\u00f2 esservi stata un'unica vittima, uccisa dall'esplosione di un proiettile durante il combattimento, mentre il \"Leander\" aveva tratto in salvo 103 uomini: il comandante Bonezzi, dieci ufficiali e 92 tra sottufficiali e marinai, cinque dei quali feriti (uno in maniera grave), che furono accolti con l'onore delle armi (il comandante della nave neozelandese si congratul\u00f2 con Bonezzi per aver scelto di affrontare un combattimento in tali condizioni d'imparit\u00e0). Il marinaio gravemente ferito mor\u00ec nel pomeriggio dello stesso giorno a causa delle ustioni riportate, mentre veniva sottoposto ad un intervento chirurgico, portando cos\u00ec a due le vittime dello scontro: la salma venne sepolta in mare con gli onori militari al tramonto. Il \"Leander\" trasport\u00f2 poi i superstiti nell'atollo di Addu, ove li sbarc\u00f2 il giorno seguente. Lo stesso 28 febbraio l'equipaggio italiano, accompagnato da una scorta di 19 uomini del Leander comandati da un ufficiale (il capitano di fregata B. E. W. Logan), venne imbarcato sulla nave cisterna \"Pearleaf\" e trasferito nei campi di prigionia di Colombo (Ceylon), dove arriv\u00f2 il 2 marzo e dove rimase per quattro anni ."}
{"id": "1326738", "revid": "10866028", "url": "https://it.wikipedia.org/wiki?curid=1326738", "title": "Cascate delle Marmore", "text": ""}
{"id": "1326741", "revid": "339392", "url": "https://it.wikipedia.org/wiki?curid=1326741", "title": "Pallacanestro Benetton Treviso", "text": ""}
{"id": "1326743", "revid": "125830564", "url": "https://it.wikipedia.org/wiki?curid=1326743", "title": "Italfondiario", "text": "Italfondiario \u00e8 una societ\u00e0 che opera sul mercato italiano della gestione dei crediti \"in sofferenza\" acquisiti dai maggiori gruppi bancari italiani come ad esempio Banca Intesa. Gestisce anche, per conto terzi, operazioni di cartolarizzazione.\nStoria.\nL'Istituto Italiano di Credito Fondiario s.p.a, fondato nel 1891 e per ottant'anni di propriet\u00e0 della Banca d'Italia, era un istituto di credito speciale con sede a Roma e filiale a Milano.\nPer pi\u00f9 di un secolo la banca ha svolto l'attivit\u00e0 di credito ipotecario per l'edilizia. L'istituto fu anche quotato alla borsa di Milano dal 1896 al 1906.\nSuccessivamente entr\u00f2 nella galassia delle banche popolari, e ne divenne socio di maggioranza l'Istituto Centrale delle Banche Popolari Italiane. Nel 1997 fu acquisito da Centrobanca, istituto di credito a medio e lungo termine delle Banche popolari, e nel 1999 si \u00e8 trasformato in una societ\u00e0 per la gestione dei crediti in sofferenza, specialmente se assistiti da garanzie ipotecarie.\nNel 2000 con un O.P.A. l'Italfondiario fu scalato da una cordata di imprenditori italiani e con una successiva O.P.A. residuale nel 2001 la societ\u00e0 fu cancellata dal listino.\nNel 2004 l'Italfondiario \u00e8 stato acquisito dal gruppo americano Fortress. Tra i crediti acquisiti vi sono anche partite estremamente importanti.\nSecondo una metodologia ancora inusuale in Italia Italfondiario mette in vendita, al migliore offerente, non solo gli immobili acquisiti nel corso dei recuperi crediti, ma anche gli stessi crediti assistiti da ipoteca.\nA seguito dell'incorporazione prime in DoBank e successivamente in DoValue, dopo oltre 130 anni di storia, Italfondiario cambia nome e diventa doNext."}
{"id": "1326747", "revid": "6923", "url": "https://it.wikipedia.org/wiki?curid=1326747", "title": "Storia di Albano", "text": "La storia della citt\u00e0 di Albano Laziale, in provincia di Roma nell'area dei Castelli Romani, \u00e8 la storia di una delle citt\u00e0 pi\u00f9 antiche e aristocratiche del Lazio; importante sede vescovile suburbicaria fin dal V secolo, in seguito fu soggetta a lungo alla famiglia Savelli, e infine divenne possesso della Camera Apostolica. Le radici dello sviluppo attuale di Albano, che \u00e8 uno dei comuni pi\u00f9 ricchi e popolosi della provincia di Roma, affondano proprio nel periodo della dominazione camerale e poi nello sviluppo economico avvenuto nel XIX secolo, durante il periodo di dominazione pontificia e dopo l'annessione italiana.\nEt\u00e0 antica.\nEt\u00e0 protostorica (I millennio a.C. - 638 a.C.).\nI primi insediamenti umani nel territorio comunale di Albano, la cui presenza sia attestata da ritrovamenti archeologici, risalgono all'inizio del I millennio a.C.\nAl \"periodo Laziale I\" e \"II A\" (1000 a.C. - 830 a.C.) fanno riferimento i resti rinvenuti nelle localit\u00e0 \"Tor Paluzzi\" e \"Castel Savello\", presso le frazioni di Cecchina e Pavona, e i reperti del \"Colle dei Cappuccini\". Al successivo \"periodo Laziale II B\" (830 a.C. - 770 a.C.) risalgono invece i primi insediamenti collegabili alla mitica capitale latina \"Alba Longa\".\nEt\u00e0 romana (638 a.C. - 476).\nDopo la distruzione di Alba Longa, l\"'Ager Albanus\" divenne luogo di villeggiatura per molti patrizi romani. Sorsero cos\u00ec le ville di Clodio (localit\u00e0 Ercolano di Castel Gandolfo), Pompeo Magno (oggi dentro Villa Doria-Pamphilj, nel centro di Albano), Seneca (individuata sul Lago Albano, in direzione di Palazzolo) e Domiziano (tutti i 55 ettari dell'attuale Palazzo Pontificio pi\u00f9 l'intero specchio del Lago Albano e il territorio del centro di Albano).\nL'imperatore Settimio Severo, nel 212, fece costruire i \"Castra Albana\" come alloggiamento alla \"Legio II Parthica\". Il nucleo urbano della moderna Albano Laziale ha origine dall'accampamento militare (\"Castra Albana\") che l'imperatore Settimio Severo fece costruire, agli inizi del III secolo, per ospitare in una localit\u00e0 posta nelle vicinanze della capitale la II legione Partica. La Via Appia, la strada consolare fatta costruire da Appio Claudio Cieco nel IV secolo a.C., permetteva infatti di richiamare in tempi rapidi delle truppe fedeli all'imperatore in caso di necessit\u00e0. Si ricordi che Settimio Severo nel 203 aveva dato facolt\u00e0 ai legionari di sposarsi, cosa mai concessa prima di allora, permettendo cos\u00ec che si creassero dei legami fra legione e territorio, che quello militare diventasse un mestiere familiare, che gli accampamenti militari si trasformassero da baraccamenti di legno (\"canabae\") in costruzioni in muratura evolvendo gradatamente in centri urbani.\nLe vie principali dell'attuale centro storico seguono ancora oggi in parte le vie dell'antico accampamento, a pianta rigidamente rettangolare come tutti gli accampamenti romani. Anche le mura dei Castra Albana sono in parte tuttora visibili.\nL'imperatore Caracalla, figlio di Settimio Severo, fece costruire della grandi terme per i legionari dell'accampamento Castra Albana allo scopo di ottenere i loro favori ed evitare loro reazioni quando uccise suo fratello Geta.\nLe imponenti mura di queste terme sono ancora visibili nella parte bassa della citt\u00e0 anche se in parte ora fanno parte di edifici, mentre una grande cisterna nella parte superiore riforniva di acqua le terme.\nAl termine dell'attuale \"Borgo Garibaldi\" vi sono i resti di un parallelepipedo sormontato da torrette coniche che si appoggiano su basi quadrate; \u00e8 chiamato tradizionalmente \"tomba degli Orazi e Curiazi\", facendo riferimento al leggendario scontro dei tre fratelli romani Orazi contro tre fratelli di Alba Longa, i Curiazi, per stabilire quale delle due citt\u00e0 dovesse avere il predominio sull'altra. In realt\u00e0 la tradizione \u00e8 priva di fondamento, come quasi tutte quelle che legano luoghi o monumenti all'antica Alba Longa, distrutta nel VII secolo a.C.: il monumentale sepolcro \"degli Orazi e Curiazi\" \u00e8 stato eretto infatti molto pi\u00f9 tardi, nel I secolo a.C.\nMedioevo.\nAlto Medioevo (476 - 1000).\nDopo che l'imperatore Ottone I di Sassonia entr\u00f2 in Roma nel novembre 963, costringendo alla fuga papa Giovanni XII e proclamando come nuovo Papa Leone VIII con il quale firm\u00f2 il \"Privilegium Ottonianum\", il Senato fu sciolto. Antonio Ricci, nella sua opera storica su Albano, ipotizza che la citt\u00e0 fino al X secolo fosse stata un possesso del Senato: solo in questo modo potrebbe infatti essere motivata la donazione dei feudi di Albano, Ariccia, ed altri tre castelli adiacenti, che nel 964 l'imperatore fece al suo fedele luogotenente Virginio Savelli. Tuttavia, questa donazione, testimoniata a suo dire da un documento conservato nell'archivio di casa Savelli, libro dei Repertorii 1, pagina 259, \u00e8 confutata da altri studiosi e storici: il contemporaneo Emanuele Lucidi, nella sua opera storica su Ariccia, afferma che in quella stessa epoca Ariccia doveva essere governata dai Conti di Tuscolo, e che la donazione sarebbe stata costruita \"ad hoc\" in un'et\u00e0 posteriore dai Savelli per giustificare il loro dominio sui feudi in questione.\nBasso Medioevo (1000 - 1436).\nLa dominazione dei Savelli si interromper\u00e0 nel 1103, quando papa Pasquale II si rifuger\u00e0 ad Albano proclamandola territorio vescovile. Albano fu molto fedele a questo Pontefice, tanto che nel 1118 sub\u00ec un assedio da parte delle forze dei romani ostili al Papa. Pasquale II ricompens\u00f2 la citt\u00e0 con un privilegio, con cui sollev\u00f2 gli albanensi dal pagamento della tassa sul macinato.\nNel 1167 i romani vennero sconfitti dalle truppe di Federico Barbarossa nella Battaglia di Prata Porci, e dato che Tusculum e Albano si erano schierate a favore dell'imperatore, i romani dopo la partenza del Barbarossa piombarono su Albano distruggendola.\nDato che nel 1203 papa Innocenzo III aveva donato al monastero di San Paolo alle Tre Fontane molte chiese di Albano, il vescovo chiese di rientrarne in possesso e nel 1217 papa Onorio III ratific\u00f2 il possesso di Albano in favore dei vescovi. Lo stesso privilegio venne riconfermato nel 1221 da papa Niccol\u00f2 III, ma in quello stesso anno l'imperatore Federico II don\u00f2 Albano a Giacomo Savelli.\nDopo la donazione ai Savelli del 1221, il feudo di Albano rimase in possesso di questi per altri quattro secoli.\nNel 1243 Albano venne messa al sacco da un'incursione saracena, mentre nel 1284 il cardinal Savelli crea il convento di San Paolo, sulla sommit\u00e0 del colle oggi detto dei Cappuccini, affidandolo assieme al romitorio di Sant'Angelo \"in Lacu\" a frati Guglielmini.\nNel 1316 venne riconsacrato il Santuario di Santa Maria della Rotonda, da suore agostiniane.\nNel 1436 le truppe del cardinal Giovanni Maria Vitelleschi assaltano e distruggono Albano e Castel Savello, dato che i Savelli si erano alleati con i Colonna contro papa Eugenio IV.\nEt\u00e0 moderna (1436 - 1815).\nLa dominazione dei Savelli (1436 - 1697).\nNel 1697 Albano viene tolta a Giulio Savelli, siccome questi era creditore di una somma consistente, e viene messo all'asta e acquisito dalla Camera Apostolica. Albano diviene cos\u00ec un possesso inalienabile di Santa Romana Chiesa, e tale rester\u00e0 fino al 1798.\nLa dominazione della Camera Apostolica (1697 - 1798).\nNel 1719 si iniziano i lavori di restauro della Cattedrale di San Pancrazio, ad opera del cardinal Paolucci, che termineranno nel 1722.\nNel 1789 papa Pio VI fece aprire la Via Appia, passante per Albano, che ridiede lustro alla cittadina.\nLa Repubblica Romana (1798-1799) e l'occupazione francese (1807-1815).\nNel febbraio 1798, dopo l'ingresso dei francesi a Roma, Albano, Frascati, Velletri e successivamente Marino proclameranno subito la Repubblica.\nMa in seguito alla rivolta dei trasteverini il 18 marzo 1798, anche la maggioranza degli albanensi insorse contro i francesi e si ebbe uno scontro tra i rivoltosi e il generale Gioacchino Murat alle Frattocchie, il 22 marzo, in seguito al quale i francesi poterono entrare in Albano mettendola a sacco.\nAd Albano si accamp\u00f2 anche Fra Diavolo, con le sue truppe napoletane, dopo la cacciata dei francesi, dato che gli era impedito l'ingresso in Roma.\nEt\u00e0 contemporanea.\nIl Regno d'Italia (1870 - 1944).\nLa presa di Roma (20 settembre 1870) da parte dell'esercito italiano comandato dal generale Raffaele Cadorna pose fine all'esistenza dello Stato della Chiesa stronc\u00f2 ogni pretesa di potere temporale del Papa. Il 2 ottobre l'annessione del Lazio al Regno d'Italia fu ratificata da un plebiscito popolare -77 520 \"si\" contro 857 \"no\" in tutta la provincia di Roma-. Ad Albano venne eletto il primo sindaco unitario, Bernardino Silvestroni, che fiss\u00f2 la residenza comunale dove ancora oggi permane, presso Palazzo Savelli."}
{"id": "1326756", "revid": "212348", "url": "https://it.wikipedia.org/wiki?curid=1326756", "title": "Nuoto ai Giochi della XXVIII Olimpiade - Staffetta 4x100 metri misti femminile", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nSi sono svolte 2 batterie di qualificazione. Le prime 8 squadre si sono qualificate per la finale."}
{"id": "1326758", "revid": "1305887", "url": "https://it.wikipedia.org/wiki?curid=1326758", "title": "I-Zenborg", "text": ", lett. \"Ai-Zenborg e la grande guerra dei dinosauri\", \u00e8 una serie fantascientifica/tokusatsu giapponese, realizzata con scene composte sia da cartoni animati che da riprese di modellini e personaggi in costume.\nLa serie \u00e8 stata prodotta da Obata Ikuo/Tsuburaya Productions nel 1977 ed \u00e8 composta di 39 episodi da circa 25 minuti ognuno. In Italia la serie \u00e8 stata trasmessa dalle TV locali, \u00e8 stata replicata nel 2012 dalla rete satellitare Man-ga ed \u00e8 stata distribuita su DVD da Yamato Video.\nTrama.\nDopo un lungo sonno durato millenni, l'Impero dei Dinosauri decide di riemergere dal sottosuolo per rimpardonirsi del pianeta Terra. Il Professor Tachibana, resosi conto dell'imminente pericolo, progetta una nuova arma per contrastare l'invasione di questi antichi esseri, mutati geneticamente nel lungo oblio del tempo. Purtroppo durante un esperimento Tachibana perde la vita, ed i suoi due figli rimangono gravemente feriti. Ma Ai e Zen (questo il nome dei due fratelli) vengono miracolosamente salvati dal Professor Torii, che \u00e8 costretto a tramutarli in cyborg, impiantando nei loro corpi parti bioniche. Viene cos\u00ec creata la Squadra D, con il compito di proteggere il pianeta Terra. Ne fanno parte i due fratelli Tachibana ed altri due membri, il longilineo e imbranato Goro Scambarra ed il massiccio Hippei Kurosawa. L'intera squadra utilizza come base logistica il Carry Boing, un gigantesco aereo da trasporto, che contiene al suo interno tutto l'arsenale del team.\nDurante le missioni terrestri Ai e Zen pilotano l'Ai-Zen 1, un cingolato da combattimento, dotato delle armi pi\u00f9 tecnologiche per combattere i dinosauri. Barra ed Hippei controllano invece l'Ai-Zen 2 la parte posteriore del cingolato, che separandosi dal carro \u00e8 in grado di diventare un mezzo volante. Quando le normali armi della Squadra D sono inefficaci contro i giganteschi mostri dell'impero, i due fratelli cyborg incrociando le loro braccia sono in grado di sprigionare un'energia incredibile, dando cos\u00ec vita al progetto creato dal loro defunto padre: l'Ai-Zen 1 si trasforma nell'Ai-Zenborg, un jet supersonico dotato di lame rotanti e di una gigantesca trivella. Ai viene trasmutata in un'entit\u00e0 meccanico-elettronica che serve per alimentare il velivolo, mentre Zen ritorna fisicamente umano per pilotare il jet in prima persona. Durante il terribile scontro con il Comandante Ururu, luogotenente dell'impero dei Dinosauri, i nostri eroi hanno la peggio ed Ai rimane gravemente ferita.\nMentre si trova in sala operatoria in attesa di cure, il suo corpo viene colpito da una terribile scarica elettrica, che invece di complicarne le condizioni finisce col potenziare le sue parti bioniche.\nL'Imperatore Gottes, subentrato al deceduto Ululu, sferra la sua controffensiva inviando i suoi mostri giganti. Zen si lancia disperato verso sua sorella Ai, nel tentativo di ripetere l'unione. Ma questa volta il risultato \u00e8 davvero sorprendente. I due fondono i loro corpi nell'imbattibile Super Ai-Zen, un gigantesco guerriero umanoide.\nDoppiaggio italiano.\nIn italia il doppiaggio \u00e8 stato diretto da Antonia Forlani per la Edizioni Miguel.\nLe voci dei personaggi sono\nSigla.\nLa versione italiana della sigla \"I-Zenborg\", cantata dai \"Megalonsingers\", pseudonimo del gruppo Superobots, \u00e8 stata pubblicata su 45 giri dalla ARC; sul lato B era presente la sigla di Megaloman.\nIl ritorno di I-Zenborg.\nIl ritorno di I-Zenborg \u00e8 un documentario giapponese-saudita. \u00c8 una collaborazione tra la societ\u00e0 giapponese Tsuburaya Productions, il signor Jarrah Alfurih dell'Arabia Saudita e la Cultures Factory (una societ\u00e0 NLC). \u00c8 la prima produzione arabo-giapponese nell'arte del \"tokusatsu\" giapponese, una speciale categoria di effetti speciali dal vivo. Questo documentario \u00e8 stato girato nel 2016 ed \u00e8 stato trasmesso venerd\u00ec 15 dicembre 2017 sul canale arabo Spacetoon alle 20:30, ora locale saudita."}
{"id": "1326761", "revid": "767487", "url": "https://it.wikipedia.org/wiki?curid=1326761", "title": "Fraseologia", "text": "La fraseologia rappresenta il complesso di modi di dire, frasi fatte, espressioni idiomatiche, metafore e locuzioni di una determinata lingua o rientranti in un ambito disciplinare. Alcuni autori vi includono anche i proverbi.\nNei dizionari, la fraseologia \u00e8 una parte del lemma ed elenca le forme suddette. Nei pi\u00f9 moderni \u00e8 accompagnata dalle collocazioni.\nLa linguistica russa ha insistito su una fraseologia come disciplina della linguistica a met\u00e0 tra lessicologia e sintassi. La fraseologia come branca \u00e8 diffusa nei paesi slavi.\nIl termine \"fraseologia\" ha un uso anche in aviazione, dove \u00e8 la raccolta delle parole e delle frasi utilizzate nelle trasmissioni radiotelefoniche aeronautiche (vedi Fraseologia (aviazione))."}
{"id": "1326766", "revid": "486946", "url": "https://it.wikipedia.org/wiki?curid=1326766", "title": "Unfaithful - L'Amore Infedele", "text": ""}
{"id": "1326770", "revid": "100099433", "url": "https://it.wikipedia.org/wiki?curid=1326770", "title": "Nadine Neumann", "text": "Specializzata nella rana, ha partecipato alle Olimpiadi di Atlanta 1996."}
{"id": "1326772", "revid": "6923", "url": "https://it.wikipedia.org/wiki?curid=1326772", "title": "Range Rover Classic", "text": ""}
{"id": "1326776", "revid": "287204", "url": "https://it.wikipedia.org/wiki?curid=1326776", "title": "Christin Petelski", "text": "Specializzata nella rana, ha partecipato alle Olimpiadi di Atlanta 1996."}
{"id": "1326779", "revid": "6923", "url": "https://it.wikipedia.org/wiki?curid=1326779", "title": "Range Rover", "text": ""}
{"id": "1326782", "revid": "767487", "url": "https://it.wikipedia.org/wiki?curid=1326782", "title": "Qu Yun", "text": "Specializzata nella farfalla, ha partecipato alle Olimpiadi di ."}
{"id": "1326783", "revid": "1745361", "url": "https://it.wikipedia.org/wiki?curid=1326783", "title": "Iron Man (disambigua)", "text": "Iron Man (in inglese \"uomo di ferro\") pu\u00f2 riferirsi a:"}
{"id": "1326786", "revid": "1005847", "url": "https://it.wikipedia.org/wiki?curid=1326786", "title": "Ramb II", "text": "La Ramb II (poi Calitea II, poi Ikutagawa Maru) \u00e8 stata una bananiera veloce italiana, utilizzata durante la seconda guerra mondiale come incrociatore ausiliario dalla Regia Marina e in seguito come trasporto dalla Marina imperiale giapponese.\nPremesse e costruzione.\nNella seconda met\u00e0 degli anni trenta il Ministero delle colonie del Regno d'Italia, avendo la necessit\u00e0 di trasportare nel territorio metropolitano le banane prodotte in Somalia, all'epoca colonia italiana, ordin\u00f2 quattro unit\u00e0 dotate di un'autonomia sufficiente per effettuare il percorso da Mogadiscio a Napoli senza soste intermedie ed a pieno carico. In base a queste necessit\u00e0 furono costruite 4 navi frigorifere che dovevano essere gestite dalla Regia Azienda Monopolio Banane (RAMB, con sede a Roma), due nei cantieri Ansaldo di Genova-Sestri Ponente e due, tra cui la \"Ramb II\", nei CRDA di Monfalcone. Costruita tra il dicembre 1936 ed il settembre 1937 (numero di costruzione 1181, di assemblaggio 317, di completamento 277), la \"Ramb II\" venne iscritta con matricola 2169 al Compartimento marittimo di Genova. La motonave fu sottoposta alla visita di prima classe nel settembre 1937, a Genova.\nNavi medio-piccole ma molto moderne per l'epoca, le quattro Ramb, munite di quattro stive e di quindici picchi di carico (dodici da cinque tonnellate, uno da 30 a prua, uno da 15 a poppa ed uno da 1500\u00a0kg per l'apparato motore), potevano imbarcare 2418 tonnellate di carico, nonch\u00e9 dodici passeggeri, due dei quali in appartamenti di lusso con camera da letto, salotto e servizi e dieci in camerini a due letti, uno dei quali provvisto di bagno, mentre per gli altri vi era un bagno ogni due camerini. La nave era anche dotata di un ponte riservato esclusivamente ai passeggeri (separato da quelli per l'equipaggio), di una sala da pranzo con vista su tutti i lati tranne che a poppa e di due verande-fumatoi vetrate. Le sistemazioni dei passeggeri erano anche provviste di aria condizionata. Per passeggeri di equipaggio vi erano due imbarcazioni di salvataggio, con una capienza di cento posti.\nProgettata, come le altre \"Ramb,\" dall'ing. Luigi Barberis, Maggiore Generale del Genio Navale, la \"Ramb II\", che stazzava 3685,32 (o 3676) tonnellate di stazza lorda e 2190,08 tonnellate di stazza netta, con una portata lorda di 5348 tpl (o 2424 tpl), raggiunse alle prove la velocit\u00e0 di 18,76 nodi (quella di crociera era invece di 17 nodi). Lo scafo, in acciaio, con prua arrotondata e poppa ad incrociatore, era diviso in sette compartimenti da sei paratie stagne trasversali, con un ponte e 635 metri cubi di doppi fondi continui. Vi erano tre cisterne (anteriore, centrale per nafta e posteriore) con capacit\u00e0 rispettiva di 37, 212 e 71 metri cubi. La nave aveva un ponte principale, un ponte di sovrastruttura completa con castello e tughe a centro nave, un cassero di 16,33 metri a prua ed una tughetta a poppa. Il profilo dell'unit\u00e0 era caratterizzato da due alberi da carico (uno a prua ed uno a poppa) e da un fumaiolo a centro nave. Le catene delle ancore avevano un diametro di 52\u00a0mm.\n L'apparato propulsivo era costituito da due motori diesel Sulzer a due tempi e sette cilindri del diametro di 560\u00a0mm e corsa di 840\u00a0mm, che consumavano 40,9\u00a0kg di nafta per miglio alla velocit\u00e0 di 17 miglia orarie (inclusa la nafta consumata dai gruppi elettrogeni), ovvero 165 grammi di nafta per cavallo all'ora (inclusi i motori ausiliari): tale consumo era estremamente ridotto. La \"Ramb II\", in particolare, dimostr\u00f2 consumi particolarmente ridotti, inferiori ai 37,8\u00a0kg per miglio. Nelle prove contrattuali la nave dovesse viaggi\u00f2 a 18,5 nodi per sei ore; nelle prove progressive con mille tonnellate di carico vennero raggiunti anche i 21 nodi.\nIn base a disposizioni legislative precedenti, fin dalla costruzione delle unit\u00e0 era prevista la possibilit\u00e0 di trasformarle in incrociatori ausiliari, con 4 pezzi da 120/40\u00a0mm in coperta. I materiali per la militarizzazione delle navi furono posti in deposito a Massaua per due unit\u00e0 ed a Napoli per le altre due.\nNei due anni di pace in cui si trov\u00f2 ad operare, la \"Ramb II\" venne impiegata per il trasporto delle banane dalla Somalia a Venezia, Napoli e Genova, trasportando merci di vario genere in Somalia nei viaggi di andata., e toccando anche porti dell'Eritrea e dell'Europa sudoccidentale. Nella serata del 7 agosto 1938, di domenica, la motonave, mentre era ormeggiata nel porto di Trieste, fu protagonista di un grave incidente: lo scoppio, a bordo, di una miscela di gas provoc\u00f2 la morte di otto operai. In memoria delle vittime di tale incidente una via di Trieste venne dedicata agli otto morti (\"via Caduti della Ramb\").\nLa seconda guerra mondiale.\nIl servizio per la Regia Marina fino all'armistizio.\nIl 10 giugno 1940, alla data dell'entrata dell'Italia nella seconda guerra mondiale, l'unica della quattro navi a trovarsi nel Mediterraneo era la \"Ramb III\", mentre le altre tre si trovavano nel Mar Rosso, quindi senza alcuna possibilit\u00e0 di collegarsi con il territorio metropolitano. La \"Ramb II\", cos\u00ec come le \"Ramb I\" e \"IV\", era a Massaua, in Eritrea, dove venne messa a disposizione del Comando Navale Africa Orientale Italiana. \nGi\u00e0 un mese prima della dichiarazione di guerra, il 9 aprile 1940, la \"Ramb II\" era stata requisita, a Massaua, dalla Regia Marina e successivamente iscritta nel ruolo del naviglio ausiliario dello Stato (probabilmente nel giugno 1940) quale incrociatore ausiliario (cos\u00ec come la \"Ramb I\", mentre la \"IV\", inizialmente inutilizzata\u00a0\u2013 probabilmente per il fatto che le dotazioni inviate a Massaua, come sopra detto, erano per due sole navi, mentre quelle per le altre due si trovavano a Napoli \u2013, venne poi convertita in nave ospedale), venendo armata con quattro cannoni da 120/45\u00a0mm e due (o sei) mitragliere da 13,2\u00a0mm (la trasformazione venne compiuta a Massaua).\nNel corso delle operazioni militari in Africa Orientale Italiana la \"Ramb II\" stazion\u00f2 inattiva a Massaua, inserita nella flotta del Mar Rosso.\nL'inizio dell'Operazione Compass in Africa settentrionale e la sconfitta delle truppe italiane a Sidi el Barrani, tra il 9 ed il 12 dicembre 1940, segn\u00f2 definitivamente l'impossibilit\u00e0 per le truppe italiane della Libia di raggiungere l'Africa Orientale Italiana in tempo per spezzarne l'accerchiamento, essendo previsto che le scorte di carburante di tale possedimento si sarebbero esaurite entro il giugno 1941. In previsione della futura ed inevitabile caduta di tale colonia, venne pianificata la partenza dall'Eritrea delle poche navi dotate di autonomia sufficiente ad affrontare lunghe traversate verso l'Estremo Oriente o verso la Francia occupata, e la distruzione di tutte le altre navi per evitarne la cattura. Le unit\u00e0 in grado di affrontare una traversata oceanica violando il blocco nemico furono individuate nelle motonavi mercantili \"India\" ed \"Himalaya\", nel piroscafo \"Piave\", nella nave coloniale \"Eritrea\" e nelle gemelle \"Ramb I\" e \"Ramb II\", oltre che nei sommergibili \"Perla\", \"Guglielmotti\", \"Archimede\" e \"Galileo Ferraris\": tutte tali unit\u00e0 partirono tra febbraio e marzo 1941, con diverse destinazioni e differenti sorti (i sommergibili raggiunsero Bordeaux in Francia, l'\"India\" ed il \"Piave\" furono costretti a rinunciare al viaggio ed a rientrare ad Assab, mentre l'\"Himalaya\" raggiunse il Sud America, da dove poi si trasfer\u00ec a Bordeaux).\nIn particolare, \"Ramb I\", \"Ramb II\" ed \"Eritrea\" lasciarono Massaua intorno al 20 febbraio 1941, a breve intervallo di tempo l'una dall'altra, con destinazione rispettivamente Nagasaki (i due incrociatori ausiliari) e K\u014dbe (l'\"Eritrea\"), nel neutrale ed amico Giappone (da dove si pensava poi di utilizzare tali navi come navi corsare, impiego al quale la Kriegsmarine aveva destinate con successo diversi incrociatori ausiliari). Il \"Ramb II\" salp\u00f2 da Massaua il 22 febbraio, al comando del capitano di corvetta di complemento Pasquale Mazzella. Dopo la partenza da Massaua le tre unit\u00e0 superarono dapprima lo stretto di Perim (eludendo la sorveglianza operata da unit\u00e0 della Royal Navy ed aerei della Royal Air Force con base ad Aden ed a Socotra), quindi lo stretto di Bab el-Mandeb e il golfo di Aden, per poi passare tra Capo Guardafui e Ras Hafun ed entrare cos\u00ec nell'Oceano Indiano. Opportunamente camuffate, le tre navi italiane non ebbero particolari problemi, al di l\u00e0 di alcuni sporadici avvistamenti, rapidamente elusi. Nei primi giorni di marzo la \"RAMB II\" transit\u00f2 a sud delle Maldive, continuando a procedere verso sudest, mentre tra il 10 ed il 15 del mese transit\u00f2 nelle acque dell'Indonesia, dapprima passando a nordovest di Timor, quindi puntando verso nord e passando nello stretto delle Molucche, per poi fare rotta verso nordest, in direzione del Giappone.\nIl 18 marzo, tuttavia, la \"Ramb II\" e l'\"Eritrea\" (la \"Ramb I\" era affondata al largo delle Maldive il 27 febbraio, dopo un impari combattimento contro l'incrociatore HMNZS \"Leander\"), in navigazione nei mari estremo orientali, ricevettero un dispaccio radio inviato dall'ambasciata italiana a Tokyo: la comunicazione spiegava che il Giappone, essendo ancora una nazione neutrale, non poteva consentire l'ingresso nei propri porti di navi da guerra appartenenti a Stati belligeranti: occorreva pertanto un pretesto. L'\"Eritrea\" pot\u00e9 ottenere il temporaneo permesso di raggiungere K\u014dbe necessitando di alcuni lavori al basamento dell'apparato motore. Per la \"Ramb II\", ex nave mercantile, l'operazione fu pi\u00f9 semplice: sotto la direzione del comandante Mazzella e del primo ufficiale Scotto di Perta, cannoni e mitragliere vennero rimossi e nascosti nelle stive, mentre le loro piazzole vennero occultate rivestendole di legno compensato. La nave venne ribattezzata \"Calitea II\" e cambi\u00f2 anche il Compartimento marittimo di iscrizione, che da Genova divenne Trieste. Il 21 marzo, mentre la navigazione volgeva al termine, e la nave faceva rotta per Nagasaki, venne ricevuto un nuovo ordine, che cambiava la destinazione, da Nagasaki a Kobe: il 23 marzo 1941 la \"Calitea II\" giunse a Kobe, ormeggiandosi accanto all'\"Eritrea\", precedentemente arrivata. Secondo altre fonti la nave giunse a Kobe ancora con l'armamento in postazione, pertanto il giorno seguente, il 24 marzo, lasci\u00f2 il porto giapponese diretta in acque internazionali, smont\u00f2 l'armamento e quindi, nel giro di ventiquattr'ore, rientr\u00f2 a Kobe.\nLe autorit\u00e0 britanniche, che, causa il camuffamento ed il cambio di nome, non erano riuscite ad identificare la nave, fecero pressione perch\u00e9 essa fosse obbligata a partire pena l'internamento, ma tale richiesta rimase inascoltata, risultando la \"Calitea II\" una nave mercantile. Diplomatici e militari italiani discussero con le autorit\u00e0 nipponiche la possibilit\u00e0 di un impiego della \"Calitea II\" come nave corsara per attacchi contro il traffico britannico nell'Oceano Indiano, ma tale proposta venne respinta con decisione dalla Marina imperiale giapponese, pertanto la nave rimase ormeggiata a Kobe. Il proposito di attaccare il traffico nemico dopo essersi riforniti in Giappone risult\u00f2 inattuabile a causa dello stato di neutralit\u00e0 in cui il Giappone ancora si trovava. Gi\u00e0 al momento della partenza da Massaua erano stati previsti dei lavori di potenziamento dell'armamento, con l'incremento delle mitragliere contraeree (da 13,2 e 20\u00a0mm) e con l'imbarco di un ulteriore cannone (o due) da 120\u00a0mm (o 152\u00a0mm): tali lavori, da effettuarsi a Kobe, non ebbero mai luogo, e la \"Calitea II\" rimase inattiva al suo ormeggio.\nNel maggio 1941 la nave venne data in gestione alle Linee Triestine per l'Oriente, con sede a Trieste (alcune fonti riportano anche il cambio di nome, da \"RAMB II\" a \"Calitea II\", come avvenuto nel maggio 1941; altre fonti danno tale mutamento di nome come verificatosi nel settembre 1942).\nSuccessivamente la motonave si trasfer\u00ec a Tientsin, dove si trovava nel settembre 1941. Al pari delle altre navi mercantili italiane che si trovavano nei porti della Cina e del Giappone (motonavi \"Cortellazzo\", \"Fusijama\" e \"Pietro Orseolo\", piroscafi \"Carignano\", \"Venezia Giulia\" ed \"Ada Treves\", transatlantico \"Conte Verde\"), l'unit\u00e0 venne visitata, in quel periodo, dall'ammiraglio Carlo Balsamo, addetto navale a Tokyo, che doveva individuare le navi adatte al trasporto della gomma naturale (nonch\u00e9 altri materiali utili allo sforzo bellico) dall'Estremo Oriente alla Francia occupata, violando il blocco alleato ed attraversando due oceani. Solo tre unit\u00e0 vennero giudicate adatte (\"Cortellazzo\", \"Pietro Orseolo\" e \"Fusijama\"), mentre la \"Calitea II\", pur essendo una nave moderna e veloce, venne scartata perch\u00e9 le sue ridotte dimensioni, considerando la notevole quantit\u00e0 di acqua e carburante da imbarcare per la lunga traversata, avrebbero consentito solo l'imbarco di un ridottissimo carico.\nA partire dal dicembre 1941 la \"Calitea II\", mantenendo equipaggio italiano, riprese il mare noleggiata dal Governo giapponese, trasportando munizioni ed altri carichi d'interesse bellico a Bali, Giava e Sumatra. Secondo altre fonti, dal settembre 1942 la motonave venne noleggiata dalla Marina imperiale giapponese, venendo sottoposta, nei cantieri Kawasaki Heavy Industries, Ltd., a lavori in seguito ai quali vennero ampliate le sistemazioni frigorifere.\nDal 2 novembre 1942 la \"Calitea II\" venne temporaneamente utilizzata dalla Marina nipponica come nave deposito per il Distretto Navale di Sasebo. A mezzogiorno del 30 novembre l'unit\u00e0 part\u00ec alla volta di Kobe: alle nove del mattino giunse a Shanghai, dove imbarc\u00f2 ulteriore personale per completare l'equipaggio, ripartendo dal porto cinese all'una del pomeriggio del 10 dicembre. Alla stessa ora del 18 dicembre la nave arriv\u00f2 a Singapore, da dove salp\u00f2, alle due del pomeriggio del 20 dicembre, diretta a Surabaya, ove si ormeggi\u00f2 alle quattro pomeridiane del 23. Cinque giorni pi\u00f9 tardi, alle tre del pomeriggio del 28 dicembre, la nave lasci\u00f2 Surabaya alla volta di Makassar, ove giunse alle 19.43 del 30 dicembre. Alle 16 del 6 gennaio 1943 la \"Calitea II\" part\u00ec da Makassar per Surabaya, dove arriv\u00f2 alle 13 dell'8 gennaio, per poi ripartire alle dieci di mattina del 17 gennaio e tornare a Makassar, ove giunse alle 13.30 del 19; alle 15 del 21 gennaio la motonave lasci\u00f2 Makassar e diresse per Kendari, arrivandovi alle 18 del giorno seguente e ripartendo alle nove di mattina del 25 gennaio. Alle 10.30 del 26 gennaio la nave arriv\u00f2 ad Ambon, che lasci\u00f2 alle otto del 28 gennaio per proseguire verso Ampenam (Indonesia), arrivandovi alle 10.15 del 31 gennaio e ripartendo alle 13 del 12 febbraio. L'indomani, alle 15, l'unit\u00e0 attracc\u00f2 a Malassar, da dove ripart\u00ec alle 12.30 del 17 febbraio, diretta a Balikpapan, ove giunse alle 17 del giorno successivo. Alle sette del mattino del 21 febbraio la \"Calitea II\" lasci\u00f2 Balikpapa per l'isola indonesiana di Tarakan, ove arriv\u00f2 alle 18 dell'indomani, ripartendo alle 17.30 del 24 febbraio e tornando a Makassar, ove arriv\u00f2 alle undici mattutine del 27. Alle 16 del 4 marzo la nave ripart\u00ec da Makassar ed alle 17 del 6 marzo arriv\u00f2 a Surabaya, dove il 15 marzo imbarc\u00f2 un carico di carne cruda e salata dal trasporto ausiliario giapponese \"Shira Maru\". L'indomani mattina, alle nove, l'unit\u00e0 lasci\u00f2 Surabaya per Makassar, ove arriv\u00f2 due giorni pi\u00f9 tardi, alle 13.30. Alle 10.30 del 21 marzo la \"Calitea II\" ripart\u00ec da Makassar per Kendari, ove arriv\u00f2 alle 18.30 del giorno seguente, per poi riprendere il mare alle 14.30 del 23 marzo. Alle cinque pomeridiane del 24 marzo l'unit\u00e0 attracc\u00f2 ad Ambon, ripartendo l'indomani mattina alle sette, e giungendo a Babo alle 17.30 del 26; il 30 marzo la nave lasci\u00f2 Babo alle 6.30 del mattino giungendo a Manokwari alle 9.30 del 1\u00ba aprile, per poi salpare alle 6.30 del giorno 7. Alle 14.30 dell'8 aprile la nave arriv\u00f2 ad Hollandia, ove imbarc\u00f2 346 passeggeri per poi ripartire alle nove di sera dell'11, diretta a Manokwari, ove giunse alle 11.30 del 13 aprile. Ripartita, la motonave arriv\u00f2 a Matua alle 15.04 del 15 aprile, sbarcando i 346 passeggeri e ripartendo alle otto di sera. Il 17 aprile la \"Calitea II\" approd\u00f2 ad Ambon, e tre giorni dopo, alle 16.30, giunse a Surabaya, da dove part\u00ec alle nove di mattina del 29 aprile. Alle 17.30 del 1\u00ba maggio la nave giunse a Balikpapan, che lasci\u00f2 alle sette del 9 maggio, alla volta di Makassar, giungendovi alle 15.30 del giorno seguente. Tre giorni pi\u00f9 tardi, alle 13.30, la nave part\u00ec da Makassar e fece ritorno a Surabaya, dove giunse alle 16.15 del 15 maggio. Alle nove del 21 maggio l'unit\u00e0 ripart\u00ec da Surabaya per Ampenan, dove giunse alle 15 del 22 maggio e da dove ripart\u00ec alle nove del 27, per poi rientrare a Surabaya alle 15.30 dell'indomani. A mezzogiorno del 3 giugno la motonave ripart\u00ec da Surabaya per Ambon, dove giunse alle tredici del 7 giugno, ripartendo alle sette dell'8 giugno. Il 10 giugno, all'una del pomeriggio, la nave arriv\u00f2 a Kokas, ripartendo alle undici di sera, per poi giungere a Sorong (Papua) alle 14 del giorno successivo; alle 18 del 12 giugno l'unit\u00e0 riprese il mare ed alle 14.30 del 17 arriv\u00f2 a Balikpapan, da dove, ripartita alle otto del 24 giugno, fece rotta per Surabaya, arrivandovi alle 16 del 26 giugno. Il 2 luglio, alle undici, l'unit\u00e0 lasci\u00f2 di nuovo Surabaya e diresse ad Ampenan, dove arriv\u00f2 l'indomani alle 18, e da dove ripart\u00ec l'8 luglio alle 7.50; arrivata a Surabaya alle 14 del 9 luglio, ne ripart\u00ec alle quattro del pomeriggio del 3 agosto. Il 6 agosto, alle 18, la nave si ormeggi\u00f2 a Singapore, per poi ripartire alle nove di mattina dell'11 agosto: due giorni, alle 14.30, dopo la \"Calitea II\" arriv\u00f2 a Saigon, da dove ripart\u00ec alle 17.40. Arrivata a Keelung (Kirun) alle 7.30 del 18 agosto, la nave ne ripart\u00ec alle sei di sera dello stesso giorno, giungendo infine a Kobe il 24 agosto, per essere sottoposta a lavori di riparazione.\nAlla proclamazione dell'armistizio, l'8 settembre 1943, la \"Calitea II\" si trovava ancora ai lavori a Kobe, dove avrebbe dovuto ricevere un'ispezione amministrativa da parte del capitano di vascello Giuseppe Prelli, comandante del Comando Superiore Navale in Estremo Oriente, CSNEO (Prelli aveva lasciato Shanghai in aereo il 7 settembre, diretto a Tokyo insieme al maggiore commissario Benenti, capo servizio amministrativo del CSNEO). Il 9 settembre il comandante della cannoniera \"Ermanno Carlotto\" (dislocata a Shanghai) e segretario del CSNEO, tenente di vascello Roberto De Leonardis, invi\u00f2 alla \"Calitea II\" ed all'\"Eritrea\", dietro ordine superiore, l'ordine di consegnarsi agli Alleati od autoaffondarsi: \u00ab\"D'ordine di Supermarina le navi italiane che non possono raggiungere porti inglesi od americani vengano immediatamente autoaffondate alt Pertitas Galletti\"\u00bb. Appena ricevuto il telegramma cifrato, dato che sia il comandante in seconda che il direttore di macchina si trovavano in cantiere per parlare dei lavori in corso (un altro ufficiale, il tenente del Genio Navale Lise, distaccato dall'\"Eritrea\", era su una nave giapponese in viaggio verso Shanghai, ove giunse il 10 settembre e venne subito arrestato), il comandante Mazzella affid\u00f2 al tenente del Genio Navale di complemento Giordano di calare le scialuppe ed aprire le valvole Kingston per autoaffondare la nave: l'operazione, diretta da Giordano coadiuvato dal tenente del Genio Navale Ernesto Saxida, venne effettuata con grande rapidit\u00e0 per impedire la reazione la reazione del personale nipponico (dieci soldati e circa cento operai) che si trovava a bordo della nave. A causa dell'elevata inclinazione il comandante Mazzella, mentre si apprestava ad imbarcarsi sull'ultima imbarcazione, vi precipit\u00f2 a bordo dal ponte lance, riportando ferite anche piuttosto gravi. La \"Calitea II\" si autoaffond\u00f2 intorno alle undici del mattino del 9 settembre 1943.\nLo stato maggiore della nave, imprigionato assieme al resto dell'equipaggio, sub\u00ec una dura rappresaglia: sia il comandante Mazzella che il tenente del Genio Navale Saxida, a causa delle loro precarie condizioni di salute, provocate dalla denutrizione e dai maltrattamenti, fecero richiesta, il 9 febbraio 1944, di aderire alla Repubblica Sociale Italiana, per migliorare la loro situazione; le autorit\u00e0 nipponiche, tuttavia, rifiutarono. Il tenente Saxida, ammalatosi di beri-beri a causa della denutrizione nell'agosto 1944, mor\u00ec il 1\u00ba luglio 1945 nell'ospedale P.O.W. Shinagawa di Tokyo, dov'era stato trasferito insieme al comandante Mazzella, agli altri ufficiali della \"Calitea II\", al capitano di vascello Prelli ed al maggiore Benenti. Il resto dell'equipaggio della \"Calitea II\" (al pari del restante personale militare italiano in Estremo Oriente), dopo la fine della guerra e la liberazione, venne rimpatriato a bordo dei mercantili \"Marine Falcon\" (statunitense) e \"Sestriere\" (italiano) nel gennaio-febbraio 1947.\nIl servizio sotto bandiera giapponese.\nPoche settimane dopo l'autoaffondamento la \"Calitea II\" venne riportata a galla dai giapponesi come preda bellica, ed il 3 ottobre 1943 venne ribattezzata \"Ikutagawa Maru\", ricevendo il nominativo di chiamata JXBY. Il 30 novembre 1943 l'unit\u00e0 venne registrata presso il Distretto Navale di Sasebo come trasporto ausiliario, ed in dicembre i lavori di riparazione vennero ultimati.\nIl 24 dicembre 1943, alle dieci del mattino, l'\"Ikutagawa Maru\" lasci\u00f2 Kobe alla volta di Sasebo, ed il 1\u00ba gennaio 1944 venne assegnata alla Flotta Combinata ed aggregata come trasporto ausiliario (specialmente per viveri) alla Flotta dell'area sudoccidentale (\"Nansei H\u014dmen Kantai\"). Alle 17 del 3 gennaio la motonave lasci\u00f2 Sasebo, ed il 7 gennaio, alle tre del pomeriggio, lasci\u00f2 Moji in convoglio con i trasporti giapponesi \"Asuka Maru\", \"Getsuyo Maru\", \"Yahiko Maru\", \"Nikki Maru\", \"Hokoku Maru\", \"Kinrei Maru\" e \"Rokko Maru\" (che formavano il convoglio numero 127) e sotto la scorta del cacciatorpediniere \"Karukaya\" e del dragamine \"W 27\". Il 10 gennaio il convoglio venne ripetutamente attaccato, in posizione 27\u00b032' N e 127\u00b025' E, dal sommergibile statunitense \"Seawolf\", che affond\u00f2 l'\"Asuka Maru\", il \"Getsuyo Maru\" ed il \"Yahiko Maru\"; due giorni dopo le unit\u00e0 superstiti arrivarono a Naha (Okinawa), ove il cacciatorpediniere \"Kuri\" ed un altro dragamine rinforzarono la scorta. Il 15 gennaio 1944 l'\"Ikutagawa Maru\" lasci\u00f2 Naha alla volta di Takao, che poi lasci\u00f2 alle cinque del pomeriggio del 26 gennaio, come parte del convoglio numero 788, formato in tutto da nove mercantili (uno dei quali era l'\"Hokuan Maru\") scortati dalla cannoniera ausiliaria \"Peking Maru\". Il 30 gennaio la motonave giunse a Manila, da dove si trasfer\u00ec a Balikpapan; il 18 febbraio, alle 14.55, giunse a Takao, mentre il 23 marzo arriv\u00f2 a Surabaya. Alle 15 dello stesso 23 marzo l'unit\u00e0 lasci\u00f2 Surabaya in convoglio con un altro mercantile, il \"Senko Maru\", e con la protezione della nave scorta \"PB 104\". Il 24 marzo, alle sette di sera, le navi arrivarono nell'isola Laut. Il 17 maggio l'\"Ikutagawa Maru\" giunse ad Ambon, mentre l'indomani arriv\u00f2 a Saloe. Il 19 maggio la motonave lasci\u00f2 Little Saloe ed arriv\u00f2 a Kendari (Celebes), mentre il 22 maggio, lasciata Kendari, arriv\u00f2 all'imboccatura orientale del canale di Tioro. Il 23 maggio la nave ripart\u00ec e l'indomani arriv\u00f2 all'isola di Pulao, poi si trasfer\u00ec a Makassar, che lasci\u00f2 il 29 maggio per Surabaya, ove arriv\u00f2 il 31 maggio.\nAlle dieci di mattina del 10 giugno la nave lasci\u00f2 Surabaya in convoglio con il mercantile \"Seia Maru\" e la scorta del dragamine \"W 12\", giungendo all'isola Laut alle 20.30 del giorno seguente; ripartita dall'isola a mezzanotte del 12 giugno, la nave alle 19.20 arriv\u00f2 all'isola Doangdoangan, dove si aggreg\u00f2 al convoglio, alle nove di sera, il cacciasommergibili ausiliario \"Shonan Maru n. 1\". A mezzanotte del 13 giugno il convoglio lasci\u00f2 l'isola Doangdoangan ed alle 18.45 arriv\u00f2 nel canale di Tioro, che lasci\u00f2 alle 9.10 del giorno successivo senza la \"Shonan Maru N. 1\"; alle sei di sera le navi arrivarono al canale di Wowoni, ripartando alle cinque del mattino del 15 giugno per giungere, alle 17.30, a Little Saloe. Alle nove del mattino del 16 giugno l'\"Ikutagawa Maru\" ripart\u00ec e giunse sulla sponda settentrionale dell'isola Sanana, ripartendo alle 2.30 del 17 giugno ed arrivando a Namrole, sull'isola Buru, alle 16.30. Il 18 giugno, alle sei del mattino, la nave lasci\u00f2 Namrole ed arriv\u00f2 ad Ambon. Alle undici di mattina del 30 giugno la motonave ripart\u00ec da Ambon in convoglio con il mercantile \"Seai Maru\" e con i trasporti veloci \"T 101\" e \"T 102\", fruendo della scorta della torpediniera \"Kari\", del dragamine \"W 12\" e del dragamine ausiliario \"Shonan Maru N. 2\"; alle 18.50 le navi arrivarono a Namrole. Alle cinque di mattina del 1\u00ba luglio la nave lasci\u00f2 Namrole ed alle 19 arriv\u00f2 a Besbias, ripartendo alle sette del mattino seguente per Gule Tosru, ove giunse alle sei di sera; alle 3.20 del 3 luglio l'unit\u00e0 lasci\u00f2 Gule Tosru ed arriv\u00f2 nella baia di Laea dopo le undici, riprendendo il mare alle sei del mattino, transitando nel canale di Salajar e giungendo a Tandjung Patjiub alle dieci del mattino. Alle 19 del 5 luglio il convoglio lasci\u00f2 Tandjung Patjiub, arrivando due ore pi\u00f9 tardi a Daziandazian, ove la \"Shonan Maru N. 2\" si separ\u00f2 dal convoglio. Alle 6.50 del 7 luglio l'\"Ikutagawa Maru\" lasci\u00f2 Daziandazian ed alle 11.30 del 9 luglio giunse al faro di Surabaya Griesse, che lasci\u00f2 il 13 luglio, giungendo a Surabaya.\nIl 14 agosto, alle dieci del mattino, l'\"Ikutagawa Maru\" lasci\u00f2 Surabaya alla volta di Makassar insieme all'unit\u00e0 tedesca \"Bogota\" ed al trasporto giapponese \"Kimikawa Maru\", scortate dal dragamine \"W 11\"; alle 20.30 il \"Bogota\" e la \"Kimikawa Maru\" si separarono dal convoglio, che alle 12.20 del giorno seguente arriv\u00f2 al faro di Tanjung Petang, da dove ripart\u00ec alle 21.10, arrivando a Makassar alle 18 del 16 agosto. Alle 15 del 17 agosto la nave lasci\u00f2 Makassar, arrivando all'isola Pulau Kapapasang sei giorni dopo, e giungendo nei pressi di Batanga (Isola Buton) il 25 agosto, ripartendo il giorno stesso. Alle sei di sera del 26 agosto l'unit\u00e0 arriv\u00f2 a Surabaya, che lasci\u00f2 alle 8.33 del 17 settembre. Giunta a Makassar alle 16 del 18 settembre, la motonave ripart\u00ec in giornata; tornata nuovamente nella citt\u00e0 indonesiana, la lasci\u00f2 di nuovo il 20 settembre, giungendo, il 27 settembre, nell'isola Great Deia. L'indomani l'unit\u00e0 lasci\u00f2 l'isola, arrivando a Surabaya il 30 settembre e ripartendone il 2 ottobre; arrivata a Makassar due giorni pi\u00f9 tardi, l'\"Ikutagawa Maru\" riprese il mare il 6 ottobre, giungendo a Parepare l'8 ottobre. L'11 ottobre la nave lasci\u00f2 Parepare ed arriv\u00f2 nell'isola di Pulau Sagaru, da dove ripart\u00ec il 12 ottobre, portandosi a Makassar. Il 14 ottobre l'unit\u00e0 ripart\u00ec da Makassar, tre giorni dopo arriv\u00f2 a Balikpapan, da dove ripart\u00ec il 21, ed il 22 ottobre giunse a Telok Bakong. L'indomani l'unit\u00e0 salp\u00f2 da Telok Bakong e raggiunse Tandjung Bohe, il giorno seguente si port\u00f2 a Tarakan, il 25 arriv\u00f2 all'isola Langas ed il giorno successivo si trasfer\u00ec a Sandakan (Borneo nordorientale); la nave fu poi a Balewibangan (27 ottobre), Kudat (28 ottobre), Gaya Bay (non lontano da Api, Malaysia; 30 ottobre), nell'isola Labuan (31 ottobre) e ad Api (1\u00ba novembre). Alle 11.55 del 4 novembre l'\"Ikutagawa Maru\" s'incagli\u00f2 al largo di Capo Agal, a 900 metri dallo scoglio Batumandi, non lontano dal banco Bonanza: alle 15.30 la motonave pot\u00e9 disincagliarsi con i propri mezzi e quindi raggiungere l'isola Banggi. Il 5 novembre l'unit\u00e0 ripart\u00ec dall'isola Banggi e giunse all'isola di Tanjong Siasib (odierna Tanjong Sesip), da dove ripart\u00ec il 6 novembre alla volta dell'isola Langas (Borneo settentrionale), ove arriv\u00f2 l'indomani.\nIl 12 gennaio 1945 la Task Force 38 della US Navy lanci\u00f2 l'operazione \u00abGratitude\u00bb: velivoli statunitensi attaccarono naviglio (vennero affondate una quarantina di unit\u00e0), aeroporti ed installazioni terrestri giapponesi nell'Indocina sudorientale. Nell'ambito di tale operazione l'\"Ikutagawa Maru\", ormeggiata alla boa n. 19 a Saigon, venne colpita durante una delle incursioni aeree statunitensi ed affondata in posizione 10\u00b046' N e 106\u00b042' E (o 10\u00b020' N e 107\u00b050' E). L'unit\u00e0 venne radiata dai quadri del naviglio della Marina imperiale in data 5 febbraio 1945."}
{"id": "1326790", "revid": "838137", "url": "https://it.wikipedia.org/wiki?curid=1326790", "title": "Andrea Mariano Magrassi", "text": "Biografia.\nDi famiglia contadina, rimase orfano del padre Costantino quando aveva 5 anni. Le difficolt\u00e0 economiche della famiglia lo costrinsero a lavorare in campagna fino a 23 anni, sia per aiutare la mamma Rosa Mutti (da lei il primo, discreto suggerimento a seguire la propria vocazione) sia per potersi mantenere agli studi per diventare sacerdote.\nFu ordinato sacerdote il 2 agosto 1953. Affascinato dalla meditazione dei libri dell'abate Columba Marmion, venne attratto alla vita monastica; entr\u00f2 quindi nel monastero benedettino di Genova e fu novizio nell'abbazia San Giovanni Evangelista di Parma prima di emettere la professione solenne il 15 gennaio 1958.\nSuccessivamente consegu\u00ec il dottorato in teologia alla Pontificia Universit\u00e0 Urbaniana di Roma dove discusse una tesi su \"\"Teologia e storia nel pensiero di Ruperto di Deutz\" e consegu\u00ec la licenza in Scienze Bibliche al Pontificio Istituto Biblico, con una tesi dal titolo \"Maranath\u00e0: 1 Cor 16,22 - Didach\u00e9 10,6\"\".\nTorn\u00f2 quindi a Genova dove fu maestro dei novizi dal 1961 al 1968. In questo periodo si dedic\u00f2 anche a predicare in monastero gli esercizi spirituali ai sacerdoti ed ai laici. Cos\u00ec cominci\u00f2 a diffondersi la fama della sua predicazione, al punto che, specialmente nei convegni che trattavano di liturgia, veniva richiesta sempre la sua partecipazione come relatore.\nPer le sue qualit\u00e0 umane e per le aperture al nuovo, nel 1972 fu eletto abate dell'abbazia benedettina della Madonna della Scala in Noci, in provincia di Bari (nel 1978 il comune di Noci gli confer\u00ec la cittadinanza onoraria). Al Convegno Ecclesiale del 1976 fu invitato a tenere una relazione nella quale sostenne la necessit\u00e0 di confrontare \u00abi valori della fede con le mete del progresso civile\u00bb. Sostenitore dell'impegno del \"vescovo delle favelas\" Helder Camara a denunciare le ingiustizie della societ\u00e0, dichiar\u00f2 inoltre che per testimoniare la fede occorra tenere \u00abin una mano il Vangelo e nell'altra il giornale\u00bb. Durante la Quaresima 1977 fu chiamato a predicare gli esercizi spirituali in Vaticano al papa Paolo VI e alla Casa Pontificia.\nMinistero episcopale.\nIl 24 novembre 1977 Magrassi fu nominato arcivescovo dell'allora arcidiocesi di Bari e Canosa, succedendo a monsignor Anastasio Alberto Ballestrero, trasferito a Torino. Ricevette l'ordinazione episcopale il 17 dicembre 1977 dal cardinale Sebastiano Baggio (co-consacranti: cardinale Anastasio Alberto Ballestrero OCD, arcivescovo Guglielmo Motolese). In quel giorno, durante l'omelia della celebrazione eucaristica, ricord\u00f2 che \"Bari e il suo cuore erano ormai una cosa sola\". Per il suo paterno amore per Bari nel 1989 gli fu conferita la cittadinanza onoraria. Il 30 settembre 1982 fu nominato anche vescovo della diocesi di Bitonto che dal 30 settembre 1986 venne unita alla sede di Bari dando vita all'arcidiocesi di Bari-Bitonto.\nConfer\u00ec l'ordinazione episcopale a Domenico Padovano, Francesco Cacucci, Silvio Cesare Bonicelli e Luciano Bux.\nEbbe incarichi di rilievo in importanti organismi ecclesiastici quali il Centro Azione Liturgica (CAL) del quale fu presidente; la Congregazione del Culto Divino e la Congregazione per le Chiese Orientali. Fu presidente della Commissione Vita consacrata e della Commissione mista Vescovi e Religiosi. \u00c8 stato a lungo presidente della Conferenza Episcopale Pugliese.\nGli osservatori lo definirono \"vescovo della sintesi\" e in realt\u00e0 durante l'intero ministero episcopale prest\u00f2 una grande attenzione all'ecumenismo e all'unit\u00e0 dei Cristiani, in particolare nei confronti delle chiese ortodosse, con la quale l'arcidiocesi di Bari ha storicamente intrattenuto relazioni strettissime grazie al comune culto per san Nicola. Il suo impegno per l'ecumenismo fu determinante anche nella Commissione internazionale per le Chiese Cattolica e Ortodossa.\nAssai apprezzato come autore di spiritualit\u00e0 e liturgia, nel maggio del 1985 ricevette la laurea honoris causa in liturgia conferitagli dall'Ateneo Pontificio Sant'Anselmo in Roma.\nAttento al mondo della cultura, della comunicazione e della formazione, rivolse una particolare attenzione pastorale ai problemi della societ\u00e0: importanti furono sotto tale aspetto i documenti pastorali sull'emarginazione, sulla discriminazione, sui gravi problemi di Barivecchia e del quartiere San Paolo. Si pronunci\u00f2 pi\u00f9 volte sui temi sociali della sanit\u00e0, della scuola, lavoro e della disoccupazione giovanile. A met\u00e0 degli anni ottanta a pi\u00f9 riprese si espresse per il pluralismo dei cattolici in ambito politico sostenendo che \u00abla Chiesa non si identifica in nessun partito n\u00e9 con un sistema. Dalla fede non nasce un unico progetto politico\u00bb e richiamando tra le diverse espressioni dell'impegno dei sociale credenti quello dei sacerdoti assassinati in America latina per difendere i diritti di milioni di diseredati. \nTra le altre iniziative, fu convinto e tenace sostenitore del fondo antiusura.\nMalattia e morte.\nAffetto dalla malattia di Alzheimer, fu costretto a rinunziare alla cura pastorale dell'arcidiocesi e a rassegnare le dimissioni il 3 luglio 1999, a 68 anni, rimanendo arcivescovo emerito di Bari-Bitonto. Si ritir\u00f2 quindi nel monastero di Noci dove mor\u00ec il 15 aprile 2004.\nIl suo successore e per tanti anni suo vescovo ausiliare Francesco Cacucci ne ha ricordato la figura con le seguenti parole: \nIl 7 marzo 2006 la salma di Monsignor Magrassi \u00e8 stata traslata dalla cappella cimiteriale dell'abbazia di Noci alla cripta della cattedrale di Bari.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1326791", "revid": "1305772", "url": "https://it.wikipedia.org/wiki?curid=1326791", "title": "Young Americans", "text": "Young Americans (in inglese \"giovani americani\") pu\u00f2 riferirsi a:"}
{"id": "1326792", "revid": "6923", "url": "https://it.wikipedia.org/wiki?curid=1326792", "title": "Effedi Gasolone", "text": "Il Gasolone \u00e8 un autocarro di piccole dimensioni prodotto dalla Effedi, un'azienda italiana di veicoli industriali, a partire dal 1988 fino al 2012, anno in cui l'azienda \u00e8 stata dichiarata fallita. \u00c8 stato il primo veicolo messo sul mercato dall'azienda con passi compresi tra 2,22 e 2,38 m.\nDurante gli anni di produzione il mezzo \u00e8 stato oggetto di un aggiornamento che ha riguardato la cabina (ristilizzata), le motorizzazioni e piccole modifiche alla gommatura e alle sospensioni.\nIl Gasolone era disponibile sul mercato in due versioni principali: \"Gasolone FD29\" (motore Diesel 1.5 88CV di origine Hyundai/ max 115\u00a0km/h) e \"Gasolone FD35\" (motore diesel 1.5 110CV di origine Hyundai/max 115\u00a0km/h), rispettivamente di 2,9 e 3,5 tonnellate di peso complessivo. Era inoltre possibile richiedere anche la trazione integrale.\nAccanto alle versioni classiche erano stati introdotti con il restyling tre nuovi modelli molto simili:"}
{"id": "1326793", "revid": "1987129", "url": "https://it.wikipedia.org/wiki?curid=1326793", "title": "Norcineria", "text": "La norcineria \u00e8 un locale destinato esclusivamente alla lavorazione e vendita di carne suina. Questi locali si trovano soprattutto in Umbria, Toscana, Marche e Lazio, mentre nel resto d'Italia il termine \u00e8 spesso usato per indicare una salumeria e/o macelleria specializzata in prodotti tipici del suino.\nLa parola norcineria pu\u00f2 indicare anche l'arte della lavorazione delle carni suine da parte del norcino e l'insieme delle tecniche connesse e deriva dalla citt\u00e0 di Norcia, in provincia di Perugia, nota proprio per questa attivit\u00e0.\nI prodotti suini tipici di Norcia trovano la loro peculiarit\u00e0 nelle tecniche di produzione, assolutamente tradizionali. Uno fra i prodotti pi\u00f9 celebri \u00e8 il prosciutto di Norcia, premiato con il riconoscimento del marchio IGP gi\u00e0 nel 1998."}
{"id": "1326797", "revid": "1451528", "url": "https://it.wikipedia.org/wiki?curid=1326797", "title": "SIRIO (satellite)", "text": "Il SIRIO (acronimo di Satellite Italiano di Ricerca Industriale e Operativa) \u00e8 un satellite artificiale geostazionario sperimentale di telecomunicazioni, il primo ad essere progettato e costruito in Italia, lanciato il 26 agosto 1977 dalla base statunitense di Cape Canaveral.\nIl satellite, di massa totale al lancio di 398 kg, ridotta a 224 in orbita geostazionaria, dopo l'accensione del motore d'apogeo si proponeva di sperimentare gli effetti delle condizioni meteorologiche sulla propagazione delle onde radio ad altissima frequenza e precisamente nella banda 12 GHz per il collegamento satellite-Terra e 18 GHz per il collegamento Terra-satellite e di effettuare anche esperimenti di comunicazioni telefoniche e televisive.\nIl SIRIO fu il frutto di una collaborazione tra il CNR (Consiglio Nazionale delle Ricerche), responsabile per la progettazione del sistema (satellite, stazioni a terra, messa in orbita e gestione orbitale), la CIA (Compagnia Industriale Aerospaziale, costituita da Aeritalia, Selenia, Montedel con la sua divisione LABEN di Milano, SNIA, CGE-Fiar ed OTO Melara) per la realizzazione del satellite e dei suoi equipaggiamenti e Telespazio per la realizzazione e la gestione delle stazioni di terra per gli esperimenti di propagazione e comunicazioni e per le operazioni di telemetria e telecomando del satellite, oltre ai servizi di consulenza al CNR per la gestione dei contratti con la CIA e con la NASA per il lancio.\nIl lancio del satellite SIRIO-1 avvenne il 26 agosto 1977 tramite un razzo vettore Delta e, gi\u00e0 pochi giorni dopo, in anticipo sul programma, SIRIO fu pronto in orbita a 36.000 km d'altezza e pienamente operativo.\nProgettato per una vita operativa di due anni, SIRIO-1 fu in realt\u00e0 utilizzato per circa otto anni, fino al 1985, con sperimentazioni condotte non solo da ricercatori italiani, ma anche di Istituti di Regno Unito, Francia, Germania, Finlandia, Paesi Bassi, Stati Uniti e Cina.\nUn secondo satellite, l'esemplare di riserva di Sirio denominato SIRIO 2, destinato allo studio della sincronizzazione con impulsi laser (a cui parteciparono nel consorzio ancora Selenia e LABEN), fu lanciato il 9 settembre 1982 ma precipit\u00f2 nell'Oceano Atlantico a causa del malfunzionamento del lanciatore Ariane.\nUn successo di SIRIO nelle telecomunicazioni \u00e8 stato nella dimostrazione delle possibilit\u00e0 di utilizzare frequenze trasmissive di ben 10 GHz nel campo delle trasmissioni satellitari."}
{"id": "1326798", "revid": "438678", "url": "https://it.wikipedia.org/wiki?curid=1326798", "title": "Una moglie, due amici, quattro amanti", "text": "Una moglie, quattro amici, due amanti \u00e8 un film del 1980, diretto dal regista Michele Massimo Tarantini.\nTrama.\nNel corso di un pranzo di ex studenti universitari, il dottor Lavetti comunica ai colleghi di aver scoperto in un'isola tropicale il 'pomango', un frutto il cui succo \u00e8 un irrefrenabile afrodisiaco. L'incredulit\u00e0 dei colleghi induce il dottore a fare una scommessa della quale sar\u00e0 vittima il ritardatario dottor Frontoni, al quale viene fatto bere con l'inganno il succo. La scommessa dar\u00e0 il via a una serie di guai a catena a causa del dottore, ormai incapace di controllare la sua esuberanza sessuale.\nTitoli all'estero.\nIl film usc\u00ec anche in Spagna col titolo \"Doctor, \u00bfestoy buena?\"."}
{"id": "1326800", "revid": "51032", "url": "https://it.wikipedia.org/wiki?curid=1326800", "title": "Marina Frajese", "text": ""}
{"id": "1326807", "revid": "174925", "url": "https://it.wikipedia.org/wiki?curid=1326807", "title": "Beati paoli", "text": ""}
{"id": "1326812", "revid": "709565", "url": "https://it.wikipedia.org/wiki?curid=1326812", "title": "The Wallflowers", "text": "I Wallflowers sono una rock band statunitense di Los Angeles, California.\nIl leader del gruppo, Jakob Dylan, \u00e8 figlio di Bob Dylan, dal quale, pur avendo ereditato una simile liricit\u00e0 della voce, si discosta artisticamente nel genere di musica seguito.\nBiografia.\n Dopo questo esordio, la band originale si sciolse a causa di conflitti interni e con la Virgin Records.\nDopo quattro anni, con una band completamente rifatta (rimasero solo Dylan ed il tastierista originale), I Wallflowers raggiunsero forse il loro apice artistico con Bringing Down the Horse, il quale, trascinato anche dal successo del singolo \nA questo album segu\u00ec un lungo tour in cui i Wallflowers, in occasione degli MTV Video Music Awards del 1997 si unirono a Bruce Springsteen.\nPassarono altri quattro anni prima dell'uscita di \"Breach\", \nNel maggio 2005 \u00e8 uscito l'album Rebel, Sweetheart, disponibile anche in versione DVD con interviste e scene di backstage. Per la realizzazione di questo album \u00e8 stato reclutato il nuovo batterista Fred Eltringham.\nNell'agosto 2007 i Wallflowers hanno annunciato di intraprendere un tour ad ottobre limitato solo agli USA.\nNell'ottobre 2012 \u00e8 uscito il loro sesto album registrato in studio dal titolo \"Glad all over\"."}
{"id": "1326813", "revid": "1005847", "url": "https://it.wikipedia.org/wiki?curid=1326813", "title": "Ramb IV", "text": "La Ramb IV \u00e8 stata una bananiera veloce italiana, utilizzata durante la seconda guerra mondiale come nave ospedale dapprima dalla Regia Marina e successivamente dalla Royal Navy.\nPremesse e costruzione.\nNella seconda met\u00e0 degli anni trenta il Ministero delle colonie del Regno d'Italia, avendo la necessit\u00e0 di trasportare nel territorio metropolitano le banane prodotte in Somalia, all'epoca colonia italiana, ordin\u00f2 quattro unit\u00e0 dotate di un'autonomia sufficiente per effettuare il percorso da Mogadiscio a Napoli senza soste intermedie ed a pieno carico. In base a queste necessit\u00e0 furono costruite 4 navi frigorifere che dovevano essere gestite dalla Regia Azienda Monopolio Banane (RAMB, con sede a Roma), due nei Cantieri Ansaldo di Genova-Sestri Ponente e due, tra cui la \"Ramb IV\", nei Cantieri Riuniti dell'Adriatico di Monfalcone. Costruita tra il gennaio e l'ottobre 1937, la \"Ramb IV\" venne iscritta con matricola 2174 al Compartimento marittimo di Genova.\nNavi medio-piccole ma molto moderne per l'epoca, le quattro \"Ramb\" furono progettate dall'ing. Luigi Barberis, Maggiore Generale del Genio Navale. Erano munite di quindici picchi di carico (dodici da cinque tonnellate, uno da 30 a prua, uno da 15 a poppa ed uno da 1500\u00a0kg per l'apparato motore) e potevano imbarcare 2418 tonnellate di carico, nonch\u00e9 dodici passeggeri, due dei quali in appartamenti di lusso con camera da letto e servizi e dieci in camerini a due letti, uno dei quali provvisto di bagno, mentre per gli altri vi era un bagno ogni due camerini. La nave era anche dotata di un ponte riservato esclusivamente ai passeggeri, di una sala da pranzo con vista su tutti i lati tranne che a poppa e di due verande-fumatoi vetrate. Le sistemazioni dei passeggeri erano anche provviste di aria condizionata. \nAllo scoppio della guerra, in base a disposizioni legislative, fu prevista la possibilit\u00e0 di trasformarle in incrociatori ausiliari, con 4 pezzi da 120/40\u00a0mm in coperta. I materiali per la militarizzazione delle navi furono posti in deposito a Massaua per due unit\u00e0 ed a Napoli per le altre due.\nLa seconda guerra mondiale.\nIl 10 giugno 1940, alla data dell'entrata dell'Italia nella seconda guerra mondiale, l'unica della quattro navi a trovarsi nel Mediterraneo era la \"Ramb III\", mentre le altre tre si trovavano nel Mar Rosso, quindi senza alcuna possibilit\u00e0 di collegarsi con il territorio metropolitano. La \"Ramb IV\", cos\u00ec come le \"Ramb I\" e \"II\", era a Massaua, dove venne messa a disposizione del Comando Navale Africa Orientale Italiana ed incorporata nella Flotta del Mar Rosso.\nA differenza delle \"Ramb I\" ed \"II\", convertite in incrociatori ausiliari, la \"Ramb IV\" \u2013 probabilmente per il fatto che le dotazioni inviate a Massaua, come sopra detto, erano per due sole navi, mentre quelle per le altre due si trovavano a Napoli\u00a0\u2013 rimase inattiva per alcuni mesi nel porto di Massaua, disarmata ed utilizzata come nave alloggio (altra fonte parla invece di una sua iniziale conversione in incrociatore ausiliario con armamento composto da 2 cannoni da 120/40\u00a0mm e 2 mitragliere antiaeree da 13,2\u00a0mm automatiche, ma si tratta probabilmente di un errore, in quanto si parl\u00f2 per quattro mesi di una sua possibile conversione, ma essa rimase inattuata).\nL'inizio dell'Operazione Compass in Africa settentrionale e la sconfitta delle truppe italiane a Sidi el Barrani, tra il 9 ed il 12 dicembre 1940, segn\u00f2 definitivamente l'impossibilit\u00e0 per le truppe italiane della Libia di raggiungere l'Africa Orientale Italiana in tempo per spezzarne l'accerchiamento, essendo previsto che le scorte di carburante di tale possedimento si sarebbero esaurite entro il giugno 1941. In previsione della futura ed inevitabile caduta di tale colonia, negli ultimi giorni dello stesso dicembre 1940 la Regia Marina decise di trasformare la \"Ramb IV\" in una nave ospedale, per poter salvare e ricondurre in patria almeno parte dei feriti e malati gravi e del personale sanitario presente nell'AOI.\nRidipinta pertanto secondo le norme stabilite dalla Convenzione di Ginevra per le navi ospedale (scafo e sovrastrutture bianche, fascia verde interrotta da croci rosse sullo scafo e croci rosse sui fumaioli), la nave, dotata di attrezzature sanitarie e personale medico reperibili in Africa Orientale, venne requisita ed iscritta nel ruolo del Naviglio ausiliario dello Stato il 7 febbraio 1941, prima ancora del termine dei lavori. Dotata di 272 posti letto, la \"Ramb IV\" dal febbraio (o dal 7 marzo) all'aprile 1941 stazion\u00f2 sostanzialmente a Massaua come ospedale galleggiante.\nL'8 aprile 1941, subito prima della caduta di Massaua ormai assediata dalle truppe britanniche, la \"Ramb IV\" lasci\u00f2 quel porto diretta verso nord, progettando di chiedere ed ottenere il permesso di transitare per il canale di Suez, onde poter raggiungere l'Italia ove portare gli oltre duecento infermi, tra feriti e malati, imbarcati. Essendo la nave regolarmente denunciata e registrata presso le autorit\u00e0 di Ginevra, ed essendo stati stabiliti dai trattati internazionali, sin dal 1869, la neutralit\u00e0 ed il diritto di transitare nel canale di Suez sia in tempo di pace che di guerra (e cos\u00ec era stato durante la precedente guerra d'Etiopia), il progetto era teoricamente realizzabile, ma in realt\u00e0 il Regno Unito aveva affermato, sin dalla prima guerra mondiale, che solo le proprie autorit\u00e0 avevano il diritto di consentire o vietare il transito tra Suez e Porto Said (ed in tale conflitto era stato infatti vietato il passaggio alle navi ospedale tedesche ed austroungariche). Qualora gli inglesi non avessero accordato il permesso di passare per il canale, era stato deciso che la \"Ramb IV\" si sarebbe diretta nello Yemen o nell'Arabia Saudita, nazioni neutrali, per farvisi internare. In realt\u00e0 gli inglesi non si limitarono a negare il passaggio, ma inviarono il cacciatorpediniere \"Kingston\" ad intercettare la nave ospedale: abbordata e catturata al largo di Aden la sera dello stesso 8 aprile (altre fonti collocano invece la cattura al 10 aprile), l'unit\u00e0 fu condotta a Massaua, ormai in mano britannica. Il personale medico, bench\u00e9 protetto dall'Articolo 10 del Titolo X della Convenzione dell\u2019Aja del 1907, e gli infermi, sbarcati, vennero internati nel campo di prigionia di Fayed (Egitto) quali prigionieri di guerra. Dopo la cattura sulla nave vennero imbarcati numerosi militari italiani catturati alla resa di Massaua, che la motonave trasport\u00f2 poi in Sudan nel corso dello stesso mese di aprile.\nAlla cattura della \"Ramb IV\" segu\u00ec una controversia internazionale: le autorit\u00e0 italiane protestarono per l'accaduto, chiara violazione delle convenzioni internazionali, richiedendo la restituzione di nave, personale ed infermi, venendo nell'occasione anche appoggiate dagli Stati Uniti. Le autorit\u00e0 britanniche, senza pronunciarsi in merito, decisero di non dichiarare la \"Ramb IV\" \u201cbuona preda\u201d come una qualsiasi nave nemica catturata, ma di incorporare la nave nella Royal Navy, continuando ad impiegarla come nave ospedale per conto del Ministry of War Transport. Dopo il trasferimento sotto bandiera britannica la \"Ramb IV\" venne utilizzata nel Mar Rosso e, dai primi mesi del 1942, nel Mediterraneo orientale, dove oper\u00f2 lungo le coste della Libia e dell'Egitto.\nDopo il trasferimento in Mediterraneo la \"Ramb IV\" venne inviata anche ad Haifa, da dove partecip\u00f2 all'evacuazione di numerosi militari australiani dal 2/3rd \"Australian Casualty Clearing Station\" di Beirut.\nTra le 7.45 e le 8 (o verso le 8.45) di mattina del 10 maggio 1942, in buone condizioni di visibilit\u00e0 (gli stessi equipaggi tedeschi fotografarono distintamente la nave, i cui contrassegni apparivano perfettamente riconoscibili), la nave ospedale venne attaccata al largo di Alessandria d'Egitto, dove era quasi giunta proveniente da Tobruch con a bordo 95 uomini di equipaggio e 269 infermi imbarcati nella citt\u00e0 libica (per altre fonti 353 o 360 uomini tra equipaggio e feriti), da bombardieri Junkers Ju 88 della Luftwaffe, che la colpirono con alcune bombe, incendiandola. Divorata dalle fiamme (le bombe avevano infatti fatto scoppiare un deposito di nafta) soprattutto nella zona centrale e poppiera, la \"Ramb IV\", abbandonata dai 199 superstiti (114 feriti ed 85 membri dell'equipaggio), imbarc\u00f2 inizialmente una squadra antincendio del cacciatorpediniere HMS \"Kipling\", inviato in aiuto da Alessandria insieme ad altre due unit\u00e0 dello stesso tipo, l'\"Harrow\" e l'\"Hasty\", ma tutti gli sforzi si rivelarono inutili e la nave dovette infine essere abbandonata e silurata (o finita a cannonate) dall'\"Hasty\", inabissandosi in posizione 31\u00b017' N e 29\u00b023' E, a circa 400 metri di profondit\u00e0, al largo di Capo Ras el Tin, nelle acque antistanti l'attuale abitato di Sidi Krier, dov'era stata condotta nel tentativo di salvarla.\nIl bilancio dell'attacco fu molto pesante: perirono 165 uomini, fra cui 155 feriti e malati."}
{"id": "1326814", "revid": "287204", "url": "https://it.wikipedia.org/wiki?curid=1326814", "title": "Jessica Deglau", "text": "Specializzata nello stile libero e nella farfalla, ha partecipato alle Olimpiadi di Atlanta 1996."}
{"id": "1326815", "revid": "6923", "url": "https://it.wikipedia.org/wiki?curid=1326815", "title": "Range Rover Sport", "text": ""}
{"id": "1326818", "revid": "125367324", "url": "https://it.wikipedia.org/wiki?curid=1326818", "title": "Wes Bentley", "text": "Biografia.\nNato in Arkansas, figlio di due pastori metodisti, cresce assieme ai tre fratelli, Jamey, Philip e Patrick. Studia alla \"Sylvan Hills High School\", dove inizia a suonare il trombone, in seguito si appassiona alla recitazione e dopo essersi diplomato nel 1996, decide di studiare seriamente e inizia la sua gavetta calcando vari palcoscenici teatrali. In seguito si trasferisce a New York dove studia alla Juilliard School, per mantenersi lavora come commesso e cameriere.\nLa grande occasione arriva nel 1999, quando ottiene il ruolo di Ricky Fitts in \"American Beauty\" di Sam Mendes. Successivamente recita nel film di Michael Winterbottom \"Le bianche tracce della vita\" e interpreta il tenente Jack Durrance ne \"Le quattro piume\". Dal 2001 \u00e8 sposato con Jennifer Quanz, ed \u00e8 praticante della religione taoista. Nel 2007 interpreta il villain Blackheart nel film \"Ghost Rider\" al fianco di Nicolas Cage, mentre nel 2011 \u00e8 uno dei protagonisti del kolossal di Roland Joff\u00e9, ambientato nel corso della guerra civile spagnola, \"There Be Dragons - Un santo nella tempesta\".\nNel marzo del 2012 Bentley ricopre il ruolo di Seneca Crane nel film \"Hunger Games\". Nel 2012, Bentley recita con Amber Tamblyn e Vincent Piazza nel film \"3 Nights in the Desert\", diretto dal regista indipendente Gabriel Cowan. Nel 2014 entra a far parte del cast di \"Interstellar\" a fianco a Matthew McConaughey e Anne Hathaway. Sempre nel 2014 entra a far parte nel cast della fortunata serie antologica \"American Horror Story\", chiamata nella quarta stagione \"Freak Show\". \u00c8 confermato anche nel 2015, in cui ha un ruolo da protagonista insieme a Lady Gaga in \"American Horror Story: Hotel\". L'anno seguente la sua presenza viene confermata nella sesta stagione, intitolata \"American Horror Story: Roanoke\" (2016)."}
{"id": "1326819", "revid": "80339", "url": "https://it.wikipedia.org/wiki?curid=1326819", "title": "Novoshakhtinsk", "text": ""}
{"id": "1326821", "revid": "110157", "url": "https://it.wikipedia.org/wiki?curid=1326821", "title": "Novo\u0161achtinsk", "text": "Novo\u0161achtinsk (anche traslitterata come \"Novoshakhtinsk\") \u00e8 una citt\u00e0 della Russia meridionale, situata nell'Oblast' di Rostov a circa 80 km di distanza in direzione nord dal capoluogo Rostov sul Don, vicino al confine ucraino.\nFondata nel 1939 sul luogo di precedenti insediamenti, ottenne in quell'anno anche lo \"status\" di citt\u00e0.\nSociet\u00e0.\nEvoluzione demografica.\n\"Fonte: Mojgorod.ru\""}
{"id": "1326822", "revid": "98077", "url": "https://it.wikipedia.org/wiki?curid=1326822", "title": "O.P.A.", "text": ""}
{"id": "1326824", "revid": "104598706", "url": "https://it.wikipedia.org/wiki?curid=1326824", "title": "Comunit\u00e0 montana Vallo di Lauro e Baianese", "text": "La Comunit\u00e0 montana Vallo di Lauro e Baianese \u00e8 stata una comunit\u00e0 montana della provincia di Avellino situata tra quest'ultima e il nolano.\nI due territori che la costituivano, il Vallo di Lauro e il Baianese, non sono contigui, perch\u00e9 tra loro vi \u00e8 il comune di Visciano, che fa parte della citt\u00e0 metropolitana di Napoli. La sede dell'ente era a Quadrelle.\nLa comunit\u00e0 comprendeva 13 comuni, 7 del Vallo di Lauro e 6 del Baianese. I centri del Vallo di Lauro erano:\nI comuni del Baianese erano invece:\nRidimensionamento della Comunit\u00e0 Montana.\nA causa della dissennata proliferazione delle comunit\u00e0 montane (alcune poste sul livello del mare) con la finanziaria del 2007, il governo Prodi ha ridimensionato l'entit\u00e0 di tali organismi nella legge finanziaria e la Comunit\u00e0 Montana Vallo di Lauro e Baianese \u00e8 stata accorpata a quella del Partenio, dando vita alla Comunit\u00e0 montana Partenio - Vallo di Lauro. \nSecondo le nuove norme i comuni il cui territorio sia per pi\u00f9 del 50% in pianura o che degradi verso il mare non possono far parte di comunit\u00e0 montane. Di conseguenza sono stati esclusi i comuni di Sperone nel Baianese e di Domicella, Marzano di Nola e Pago del Vallo di Lauro nel Vallo di Lauro, che non sono entrati a far parte del nuovo ente."}
{"id": "1326831", "revid": "72811", "url": "https://it.wikipedia.org/wiki?curid=1326831", "title": "Kino's Journey", "text": ""}
{"id": "1326834", "revid": "72811", "url": "https://it.wikipedia.org/wiki?curid=1326834", "title": "Kino no Tabi", "text": ""}
{"id": "1326836", "revid": "63945", "url": "https://it.wikipedia.org/wiki?curid=1326836", "title": "Nazionale di pallacanestro turca", "text": ""}
{"id": "1326837", "revid": "6923", "url": "https://it.wikipedia.org/wiki?curid=1326837", "title": "Palazzo Malatesta", "text": "Palazzo Malatesta \u00e8 un palazzo situato in largo Ecce Homo, a Napoli.\nEretto come dimora per la famiglia Malatesta nel XVII secolo, deve la sua fama, pi\u00f9 che al pregio architettonico, al nome della famiglia che lo possedette che diede i natali al famoso anarchico Errico Malatesta."}
{"id": "1326839", "revid": "287204", "url": "https://it.wikipedia.org/wiki?curid=1326839", "title": "Yosuke Matsuoka", "text": ""}
{"id": "1326850", "revid": "14691", "url": "https://it.wikipedia.org/wiki?curid=1326850", "title": "Rappresentabilit\u00e0 (logica matematica)", "text": ""}
{"id": "1326851", "revid": "51032", "url": "https://it.wikipedia.org/wiki?curid=1326851", "title": "Marina Hedman Bellis", "text": ""}
{"id": "1326853", "revid": "547992", "url": "https://it.wikipedia.org/wiki?curid=1326853", "title": "Paola Onofri", "text": "Biografia.\nLa sua prima apparizione in televisione \u00e8 dovuta alla partecipazione a Miss Italia 1981. Debutta in seguito e raggiunge presto grande popolarit\u00e0 presso il pubblico nel 1984 grazie al film \"Windsurf - Il vento nelle mani\" di Claudio Risi, con Philippe Leroy, ed al film campione di incassi \"I due carabinieri\" di Carlo Verdone, con lo stesso Verdone, Enrico Montesano e Massimo Boldi, dove interpreta la cugina \"Rita\". L'anno successivo passa alla televisione, lavorando con Helmut Berger, Ugo Pagliai, Alain Delon, Jeanne Moreau e Sergio Castellitto e diventa protagonista del telefilm \"Helena\", di Giancarlo Soldi.\nEntra nel giro della comicit\u00e0 televisiva a fianco di Gino Bramieri, Franco Oppini, Renato Pozzetto, Andrea Roncato, Raimondo Vianello e Gerry Scotti, divenendo una delle protagoniste della sitcom italiana, fin dalle prime trasmesse sulle reti Mediaset quali \"Casa Vianello\" e \"Nonno Felice\". Nel 1999 appare in alcune puntate della prima stagione di \"Vivere\" nel ruolo secondario di \"Liliana Abbate\". Per un breve periodo, dal 1991 al 1992, conduce programmi televisivi, come \"Pianeta Mare\" su Telemontecarlo.\nPer quanto riguarda le sue esperienze teatrali, ha recitato nella tragedia \"Riccardo III\" di William Shakespeare, e in \"Qualcuno vol\u00f2 sul nido del cuculo\", per la regia di Danilo Ghezzi nelle stagioni 2003-2005. .\nDopo una lunga assenza dal cinema, durata circa un decennio, \u00e8 tornata sul grande schermo come una delle principali interpreti nel 2007 del film \"Notte prima degli esami - Oggi\", con Giorgio Panariello."}
{"id": "1326858", "revid": "767487", "url": "https://it.wikipedia.org/wiki?curid=1326858", "title": "The Believers - I credenti del male", "text": "The Believers - I credenti del male \u00e8 un film del 1987 diretto da John Schlesinger.\nTrama.\nCal Jemirson \u00e8 uno psichiatra specializzato nella cura di poliziotti traumatizzati da avvenimenti accaduti sul posto di lavoro. L'uomo vive sereno con suo figlio Chris e sua moglie, tuttavia un giorno la donna muore folgorata sotto gli occhi del bambino a causa di una caffettiera difettosa. L'uomo decide di trasferirsi a New York City insieme al bambino: appena trasferitosi l'uomo si invaghisce di Jessica, la sua padrona di casa, e assume una donna ispanica come tata. Durante la prima visita al parco vicino alla nuova casa, padre e figlio si imbattono in quella che sembra la scena di un sacrificio rituale di animali: qui il bambino raccoglie da terra una conchiglia che definisce magica. Nel frattempo, un uomo africano che sembra dotato di facolt\u00e0 paranormali arriva in USA senza che gli addetti dell'aeroporto riescano a controllarlo a dovere. Il giorno dopo, un bambino viene assassinato orribilmente in un cinema: un poliziotto ispanico, Lopez, \u00e8 testimone dell'accaduto ed \u00e8 convinto che le persone implicate abbiano praticato magia nera, motivo per il quale tenta di suicidarsi.\nIl poliziotto viene ricoverato in una struttura predisposta e Cal viene convocato per curare quella che a tutti appare come una psicosi. Cal sospetta che il poliziotto possa essere effettivamente responsabile dell'omicidio. Quella stessa notte, mentre Lopez riesce ad evadere, Cal va a casa di Jessica e fra i due esplode la passione. La notte stessa viene consumato il secondo omicidio di un bambino: questa volta Lopez \u00e8 il principale sospettato, tuttavia Cal non crede nella sua colpevolezza e cerca di scoprire informazioni su di lui dalle persone che lo conoscono, senza successo. Nei giorni successivi Cal cerca di inserire Jessica nella vita propria e di suo figlio, tuttavia il bambino ha serie difficolt\u00e0 nell'accettare la cosa e reagisce in maniera piuttosto aggressiva a questi tentativi. L'uomo riesce tuttavia a scoprire di pi\u00f9 sulla religione del poliziotto: si tratta della Santeria, un misto fra cristianesimo e tradizione africana che porta avanti riti molto particolari fra cui il sacriticio di animali. Nel frattempo, Cal scopre che la domestica sta compiendo alcuni strani riti nella sua abitazione con il duplice proposito di proteggere il bambino da un pericolo esterno e di favorire l'amore fra Cal e Jessica. Cal le vieta severamente di portare avanti altri riti, pena il licenziamento.\nDopo aver continuato a vagare per la citt\u00e0, e aver prelevato la copertina di una rivista che raffigurava un uomo a lui noto apparentemente senza motivo, Lopez si mette in contatto con Cal e gli chiede un incontro. Mentre Lopez aspetta, l'uomo africano da poco arrivato in citt\u00e0 pratica un rito che riesce a portarlo al suicidio anche a distanza: quando Cal e la polizia accorrono sul posto \u00e8 ormai troppo tardi. I poliziotti indagano il fondatore di un'associazione per la quale Lopez faceva da volontario, che fra l'altro \u00e8 costituita da persone della sua stessa religione e finanziata dalla persona che era raffigurata nella copertina che Lopez aveva fatto ritrovare con s\u00e9. Cal scopre che a breve si terr\u00e0 una festa in cui sar\u00e0 presente anche il finanziatore: chiede dunque di essere invitato per potervi parlare e si presenta con Jessica al ricevimento. Qui Cal si intrattiene con l'uomo, scopre che questi ha perso un figlio morto di overdose 5 anni prima; nel frattempo, l'uomo responsabile delle morti dei due bambini preleva un effetto personale di Jessica per farle una fortuna e poi tenta di stregare la donna direttamente sul posto. L'uomo viene allontanato e la coppia torna a casa di Cal: qui scoprono che la domestica sta spaventando il bambino mentre esegue un rito protettivo: la donna viene licenziata.\nContinuando a interagire con il superiore di Lopez, Cal si rende conto che l'uomo preferisce incastrare il poliziotto defunto per gli omicidi perch\u00e9 terrorizzato dal vero responsabile: Cal si rifiuta. Continuando ad indagare sulla santeria, Cal scopre inoltre che la conchiglia che Chris aveva ritrovato nel parco era frutto di una corrente religiosa analoga ma basata sulla magia nera: per questo motivo lascia che le persone che facevano parte della stessa associazione di Lopez facciano un rito protettivo per il bambino. Il giorno dopo l'uomo lascia che il figlio vada in vacanza con alcuni suoi fidi amici, due antropologi, programmando di raggiungerlo non appena finir\u00e0 di lavorare. L'uomo invita anche Jessica ad andare con lui ma, proprio in quel momento, la donna inizia a stare male perch\u00e9 colpita dalla maledizione dello sciamano. Jessica tenta il suicidio sotto gli occhi di Cal. Nel frattempo, lo sciamano raggiunge Chris e gli amici di Cal: con loro \u00e8 presente anche il finanziatore dell'associazione di ispanici. Quando Cal gli raggiunge scopre una tremenda verit\u00e0: loro tutti fanno parte di una setta che ciclicamente esegue omicidi rituali di bambini per scongiurare periodi di siccit\u00e0: il figlio dei suoi amici e quello del finanziatore sono morti in condizioni analoghe, e anche lo sciamano sarebbe stato sacrificato se non fosse stato sostituito ai tempi da un bambino gi\u00e0 moribondo.\nCal prova a scappare, ma gli adepti riescono ad acciuffarlo e lo conducono in casolare abbandonato dove dovrebbe uccidere lui stesso suo figlio. L'uomo finge di essersi convinto ma invece di accoltellare suo figlio accoltella il suo ex amico. Proprio in quel momento, il suo avvocato di fiducia e migliore amico irrompe armato e inizia a combattere contro gli adepti: il finanziatore riesce comunque a portare Chris sul tetto. L'avvocato ha una colluttazione con lo sciamano e ne viene ucciso: prima di morire riesce per\u00f2 a dargli fuoco ripetendo un gioco di prestigio con cui aveva precedentemente intrattenuto il piccolo Chris. Raggiunto il tetto, Cal riesce a distrarre il rapitore di suo figlio e alla fine ha la meglio su di lui. Lo sciamato \u00e8 tuttavia ancora vivo e riesce quasi a sopraffare Cal: alla fine precipita nel vuoto e muore proprio mentre tenta di raggiungere Chris. Qualche tempo dopo, Cal, Jessica e Chris vivono insieme in una tenuta di campagna in quello che sembra un idillio: Chris \u00e8 arrivato addirittura a chiamare Jessica \"mamma\". L'idillio viene tuttavia spezzato quando Cal scopre che anche Jessica \u00e8 entrata a far parte della setta: da un suo discorso enigmatico sembra che la donna abbia appena ucciso il piccolo Chris.\nProduzione.\nPer il film \u00e8 stato investito un budget di 13 milioni di dollari.\nAccoglienza.\nCritica.\nSecondo l'aggregatore di recensioni Rotten Tomatoes, il film ha ottenuto il 39% di giudizi positivi su un totale di 39 recensioni, con un voto di 5,08 su 10.\nPubblico.\nIl film ha incassato 18,7 milioni di dollari al botteghino, superando dunque la cifra spesa per la sua produzione.\nControversie.\nIl serial killer cubano-messicano Adolfo de Jesus Costanzo e i membri della setta da lui fondata hanno confessato di essersi ispirati al film per mettere su il loro culto, il quale li ha spinti a commettere svariati omicidi."}
{"id": "1326873", "revid": "110157", "url": "https://it.wikipedia.org/wiki?curid=1326873", "title": "Aqsaj", "text": "Aqsaj \u00e8 una citt\u00e0 del Kazakistan occidentale, situata a circa 50 km dal confine con la Federazione Russa; \u00e8 il capoluogo del Distretto di B\u00f6r\u00edl\u00ed."}
{"id": "1326877", "revid": "1745361", "url": "https://it.wikipedia.org/wiki?curid=1326877", "title": "Ecale", "text": "Ecale \u00e8 la figura di una vecchia donna il cui destino si intreccia con le gesta del personaggio mitologico di Teseo. \nTeseo si dirigeva verso Maratona per uccidere il toro cretese che Eracle aveva riportato in Grecia, quando scoppi\u00f2 un temporale. Ecale accolse allora l'eroe nella propria capanna e giur\u00f2 di fare un sacrificio a Zeus se egli avesse vinto il toro. Teseo ebbe successo ma, al suo ritorno presso la capanna, ritrov\u00f2 la donna morta. In suo onore, istitu\u00ec le feste ecalesie e fond\u00f2 un tempio eretto a Zeus \"Hecalesios\". Confer\u00ec inoltre il suo nome a uno dei demi attici.\nCallimaco bas\u00f2 un suo epillio sul mito di Ecale. L'epillio di Callimaco, scrittore ellenistico, rivoluziona il vecchio modo di pensare dell'\u00e8pos greco: a dare il nome all'opera non \u00e8 l'eroe T\u00e8seo, ma proprio la vecchia Ecale. Il fine dello scrittore \u00e8 il motivo eziologico: Callimaco spiega, attraverso il mito, come si sia arrivati alle festivit\u00e0 delle Ecalesie. Il motivo eziologico \u00e8 molto presente in questo autore, che difatti scrive anche gli \"A\u00edtia\" (Cause)."}
{"id": "1326878", "revid": "197789", "url": "https://it.wikipedia.org/wiki?curid=1326878", "title": "Toro cretese", "text": ""}
{"id": "1326879", "revid": "104458", "url": "https://it.wikipedia.org/wiki?curid=1326879", "title": "Antichi Camuni", "text": ""}
{"id": "1326880", "revid": "125362466", "url": "https://it.wikipedia.org/wiki?curid=1326880", "title": "Nazionale di rugby a 15 degli Stati Uniti d'America", "text": "La nazionale di rugby a 15 statunitense (United States men's national rugby union team) \u00e8 la selezione maschile di rugby a 15 rappresentativa degli Stati Uniti d'America. Conosciuta in patria con l'appellativo di The Eagles (\"le aquile\"), insieme al \u00e8 una delle nazionali maggiormente competitive del Nord America. Vanta la partecipazione a diverse Coppe del Mondo, ma viene maggiormente ricordata per le due medaglie d'oro vinte ai Giochi Olimpici del 1920 e nella successiva edizione del 1924.\nGli Stati Uniti hanno partecipato stabilmente alla Churchill Cup e dal 2013 disputano l'IRB Pacific Nations Cup.\nStoria.\nPrimi anni: 1872-1912.\nLe partite di rugby cominciarono a diffondersi negli Stati Uniti attorno la met\u00e0 del diciannovesimo secolo. Le prime partite ufficiali cominciarono a essere disputate, principalmente grazie agli immigrati provenienti dalla Gran Bretagna, nel 1872, quando nella San Francisco Bay Area cominciarono a fiorire le prime squadre rugbistiche composte in gran parte da immigrati britannici. Il 2 dicembre 1882 la prima rappresentativa californiana di rugby gioc\u00f2 contro un avversario esterno, il Phoenix Rugby Club di San Francisco, perdendo 7-4. Seguirono altre partite che videro la California imbattuta fino al 1885.\nNonostante una certa diffusione del rugby in ambito sportivo universitario, verso la fine degli anni Novanta, la concorrenza con il football americano, andatosi via via mutuando con regole proprie differenti rispetto a quelle adottate dal rugby, fu forte e il football guadagn\u00f2 la popolarit\u00e0. A causa della violenza e della serie di infortuni causati dal football americano, il pubblico cominci\u00f2 per\u00f2 a preoccuparsi e il presidente Theodore Roosevelt minacci\u00f2 di dichiarare questo sport fuorilegge. Ci\u00f2 contribu\u00ec a rilanciare nuovamente il rugby e all'inizio del 1906 le scuole superiori e le universit\u00e0 della California abbandonarono il football americano in favore del rugby.\nNel 1910 una squadra universitaria che raccoglieva giocatori provenienti dalla California, Stanford e dall'Universit\u00e0 del Nevada, si rec\u00f2 in tour in Australia e Nuova Zelanda per affrontare alcune squadre locali. La prima partita ufficiale della nazionale statunitense risale al 16 novembre 1912, quando gli Stati Uniti ospitarono l' recatasi in tour oltreoceano. Gli australiani vinsero 12-8, l'anno seguente gli USA ospitarono la perdendo con un pi\u00f9 netto 51-3.\nGli ori alle Olimpiadi del 1920 e del 1924.\nIl Comitato Olimpico degli Stati Uniti decise, dato che la California era l'unico Stato in cui si giocava il rugby all'interno degli USA, di concedere l'approvazione ma di non erogare alcun contributo finanziario per la partecipazione ai Giochi Olimpici del 1920. La nazionale statunitense era composta da giocatori che provenivano principalmente da squadre della California, con 6 giocatori provenienti dall'Universit\u00e0 della California a Berkeley. Dopo l'eliminazione dal torneo della Cecoslovacchia e della , la e gli Stati Uniti furono le uniche due squadre a contendersi la competizione e gli statunitensi prevalsero clamorosamente vincendo 8-0.\nLa Francia invit\u00f2 la nazionale statunitense in tour e questa vinse tre dei quattro incontri disputati. Tra il 1920 e il 1924, tuttavia, negli Stati Uniti ancora una volta il rugby spar\u00ec virtualmente a causa dell'elevata popolarit\u00e0 del football americano.\nAi Giochi Olimpici del 1924 gli Stati Uniti si trovarono a difendere il titolo contro la Francia. Ancora una volta il Comitato Olimpico degli Stati Uniti garant\u00ec il permesso ma non concesse alcun fondo finanziario. Ci\u00f2 nonostante, sette giocatori della nazionale vittoriosa del 1920 si rimisero in gioco, raccolsero 20.000 dollari e trovarono 15 nuovi giocatori inclusi alcuni giocatori di football americano che non avevano mai giocato una partita di rugby. La nuova selezione statunitense ancora una volta si bas\u00f2 fortemente su giocatori provenienti dal Nord California, con 9 ex studenti di Stanford, 5 da Santa Clara e 3 dall'Universit\u00e0 della California a Berkeley. Per prepararsi all'evento la nazionale si rec\u00f2 a giocare alcune partite in Inghilterra venendo sconfitta quattro volte. A questa edizione dei Giochi Olimpici, oltre a Francia e Stati Uniti, partecip\u00f2 anche la Romania: le partite, giocate a Parigi, videro i francesi e gli statunitensi sconfiggere i rumeni rispettivamente 59-3 e 37-0; l'ultima decisiva partita vide gli Stati Uniti battere nuovamente la Francia vincendo 17-3.\nDopo l'edizione del 1924 il rugby venne eliminato dagli sport olimpici e questo fu un ulteriore motivo che blocc\u00f2 la crescita di questo sport negli Stati Uniti.\nSeconda met\u00e0 del XX secolo.\nAgli inizi degli anni 1960 il rugby statunitense conobbe un periodo di rinascimento, culminato con la nascita nel 1975 della federazione di rugby degli Stati Uniti costituita da quattro organizzazioni territoriali allo scopo di governare questo sport a livello nazionale. L'anno seguente gli Stati Uniti ospitarono l' e la Francia, perdendo rispettivamente 24-12 e 33-14.\nNel 1977 la nazionale statunitense si rec\u00f2 in tour in Inghilterra per giocare contro alcune squadre locali e contro un XV dell'Inghilterra che vinse 37-11. In precedenza gli statunitensi si recarono in Canada perdendo 17-6, la prima di una serie di sfide contro i canadesi che si protrassero fino agli anni 1980.\nNegli anni 1980 si ebbe l'ulteriore crescita del movimento rugbistico statunitense. Nel 1981 gli Stati Uniti ospitarono un tour del Sudafrica e vennero sconfitti 38-7 dai sudafricani. Il 1983 fu l'anno del tour statunitense in Australia, con i Wallabies che si imposero nettamente vincendo 49-3. Nel 1985 gli Stati Uniti si recarono in Giappone vincendo 16-15 una partita equilibrata contro la nazionale giapponese, che l'anno successivo ricambi\u00f2 la visita e pareggi\u00f2 9-9.\nNel 1987, dopo che la federazione di rugby degli Stati Uniti entr\u00f2 a far parte dell'IRB, la nazionale fu invitata alla prima edizione della Coppa del Mondo. Gli statunitensi vennero sorteggiati nello stesso girone di Australia, e Giappone: dopo avere vinto il primo incontro col Giappone 21-18, vennero sconfitti dall'Australia 47-12 e dall'Inghilterra 34-6. Terminata la competizione mondiale, gli Stati Uniti si recarono in tour in Galles perdendo 46-0 contro la nazionale gallese.\nQualificatasi alla Coppa del Mondo 1991, la nazionale statunitense si trov\u00f2 a giocare nello stesso girone di , Inghilterra e , finendo ultima con tre sconfitte in altrettanti incontri. Gli Stati Uniti non riuscirono a qualificarsi all'edizione successiva della Coppa del Mondo a causa della doppia sconfitta contro l' 28-22 in casa e 16-11 in trasferta, che in questo modo si assicur\u00f2 l'accesso alla competizione. Nel 1996 gli statunitensi ospitarono l' e vennero sconfitti 25-18, l'anno successivo si recarono in tour in Galles perdendo 34-14 contro la nazionale gallese.\nGli Stati Uniti guadagnarono l'accesso alla Coppa del Mondo 1999 grazie alla vittoria 21-16 contro l', dopo avere perso 52-24 contro l'Argentina e 31-14 contro il Canada all'interno del Campionato panamericano di rugby. Questa fu un'altra edizione segnata da tre sconfitte in altrettanti incontri, due sconfitte nette contro l'Irlanda 53-8 e contro l'Australia 55-19, mentre la partita contro la Romania fu pi\u00f9 equilibrata e vide prevalere i rumeni solamente 27-25. Gli Stati Uniti ebbero comunque la magra consolazione di essere stata l'unica squadra a riuscire a segnare una meta contro i futuri campioni dell'Australia.\nNuovo millennio.\nNel 2000 gli Stati Uniti si recarono in tour in Gran Bretagna collezionando due sconfitte contro e Irlanda. Per accedere alla Coppa del Mondo 2003, dopo essersi posizionati al terzo posto dietro Canada e nel girone americano di qualificazione, gli statunitensi furono costretti a disputare un vittorioso spareggio contro la . Gli USA si trovarono a giocare nello stesso gruppo di Francia, Scozia, e Giappone. Gli Stati Uniti vinsero la loro unica partita sconfiggendo il Giappone 39-26, persero solamente 19-18 contro le Figi mentre pi\u00f9 nette furono le sconfitte contro Scozia e Francia (rispettivamente con i punteggi 39-15 e 41-14).\nDal 2003 gli Stati Uniti presero parte alla Churchill Cup, una competizione internazionale istituita per promuovere la crescita del rugby in Nord America e durata fino al 2011. Nel girone di qualificazione per la Coppa del Mondo 2007 il Canada prevalse sugli Stati Uniti, che furono quindi costretti a giocare due vittoriose partite di spareggio contro l'Uruguay prima di accedere alla competizione mondiale. In questa edizione della Coppa del Mondo la nazionale statunitense perse tutte e quattro le partite del proprio girone contro Inghilterra, , e Sudafrica. La sconfitta di misura 25-21 contro Samoa consent\u00ec agli USA di guadagnare il loro unico punto in classifica grazie al bonus sconfitta.\nNel 2008 gli Stati Uniti ri recarono in tour in Giappone perdendo le due partite giocate contro la nazionale giapponese. Dopo le due partite contro il Canada, quella casalinga vinta 12-5 e quella in trasferta persa 41-18, la nazionale statunitense fu ancora una volta costretta a giocare una spareggio contro l'Uruguay per accedere alla Coppa del Mondo 2011. Stavolta le due partite furono molto pi\u00f9 equilibrate, comunque gli USA si imposero vincendo 27-22 in trasferta e 27-26 nella gara casalinga. Gli Stati Uniti si trovarono a giocare nello stesso girone di Australia, Irlanda, Italia e della debuttante . L'unica vittoria fu proprio contro la Russia, dopo una partita combattuta vinta 13-6.\nNel 2012 gli Stati Uniti ospitarono la terza e ultima partita del tour dell'Italia nelle Americhe, con la nazionale italiana che vinse 30-10; nel novembre dello stesso anno gli statunitensi raccolsero due vittorie in Europa contro Russia e Romania. Nel giugno dell'anno successivo gli Stati Uniti ospitarono un tour dell'Irlanda che riusc\u00ec a vincere con un sofferto 15-12 deciso dai calci piazzati, mentre a fine anno arrivarono altre due vittorie in Europa contro e Russia.\nLa nazionale statunitense partecip\u00f2 alla che si rivel\u00f2 per loro deludente: inseriti nello stesso girone di Sudafrica, Scozia, Samoa e Giappone, gli americani persero tutte le partite disputate terminando ultimi con 0 punti.\nRosa attuale.\nQuella che segue \u00e8 la rosa dei giocatori convocati per la ."}
{"id": "1326885", "revid": "61051", "url": "https://it.wikipedia.org/wiki?curid=1326885", "title": "Ecalesie", "text": "Le Ecal\u00e8sie () erano feste dell'antica Atene che, secondo la leggenda, furono istituite dal mitico re Teseo in onore di Ecale, una vecchia donna che l'aveva ospitato e aiutato quando lui era andato a Maratona a lottare con il toro cretese; quando, tornato vittorioso, la trov\u00f2 morta, si decise ad onorarla in segno di gratitudine.\nIl mito \u00e8 narrato nell'epillio di Callimaco che porta il nome della donna."}
{"id": "1326894", "revid": "1305772", "url": "https://it.wikipedia.org/wiki?curid=1326894", "title": "Shut Up and Drive", "text": "Shut Up and Drive \u00e8 un brano musicale della cantante barbadiana Rihanna, estratto come secondo singolo dal suo terzo album \"Good Girl Gone Bad\". Il singolo \u00e8 stato pubblicato il 12 giugno 2007 negli Stati Uniti, il 27 agosto nel Regno Unito e il 28 settembre nel resto dell'Europa.\nNel 2012 questo brano \u00e8 stato inserito nella colonna sonora per il film di animazione Disney \"Ralph Spaccatutto\".\nIl brano.\nIl brano \u00e8 stato scritto da \"Carl Sturken\" e \"Evan Rogers\" per il terzo album della cantante. La canzone, ispirata notevolmente a \"Blue Monday\" dei New Order usa parole riferite alle automobili per una persona che offre se stessa sessualmente. Il singolo \u00e8 stato realizzato nel Nord America nel giugno del 2007 e ha debuttato alla posizione numero 88 della classifica \"Billboard Hot 100\", raggiungendo per\u00f2 la posizione numero 15. \u00c8 stato poi pubblicato a luglio dello stesso anno in Inghilterra e il 26 settembre \u00e8 stato pubblicato nel resto dell'Europa. La canzone \u00e8 stata inoltre interpretata dalla cantante durante li MTV Video Music Awards 2007 insieme ai Fall Out Boys. Questo brano \u00e8 stato anche la theme song ufficiale della NASCAR on ESPN.\nCritiche.\nIl brano ha ricevuto recensioni contrastanti dai giornalisti musicali. Bill Lamb da About.com ha affermato che ci sono brani migliori nell'album \"Good Girl Gone Bad\" ma che \"Shut Up and Drive\" incarna \"lo spirito dell'estate come anche la prima hit di Rihanna \"Pon de Replay\"\". Lamb ha anche dichiarato che \"le parole sono una bella gaffe, e la voce ha ora la qualit\u00e0 familiare leggera e sottile comune a molti successi di Rihanna. Per\u00f2 come per tutte le celebri automobili da corsa la forma e la velocit\u00e0 di \"Shut Up and Drive\" ti fanno cedere nonostante le imperfezioni del modello\". Quentin B. Huff da PopMatters ha dichiarato che \"Shut Up and Drive\" \u00e8 una copia pi\u00f9 smaliziata di \"Freeway of Love\" di Aretha Franklin e \"Speed Damon\" di Michael Jackson. Ha anche affermato che il brano starebbe comodamente nel primo album di Gwen Stefani. Sal Cinquemani da Slant Magazine ha dichiarato che il brano non \u00e8 all'altezza del suo spiritoso titolo, e Rodney Dugue dal \"The Village Voice\" l'ha definito nel contempo \"ridicolo e sfizioso sessualmente\". Andy Kellman da AllMusic ha alluso al brano come a una \"proposta imminente ed elegante... impeccabile e spassosa come il successo \"Freak Like Me\" delle Sugababes\".\nIl video.\nIl video, diretto da Anthony Mandler, comincia con l'aprirsi di un grosso portone, dove entra una Ferrari F430 rossa, che parcheggia all'entrata. Si apre lo sportello dalla parte del conducente da dove si vedr\u00e0 uscire Rihanna con delle scarpe leopardate, maglia bianca che lascia scoperta parzialmente la schiena, pinocchietto verde, orecchini grandi a cerchio, un guanto rosso e occhiali a mosca, che toglier\u00e0 subito dopo un breve tragitto verso le macchine (precedentemente si sono viste scintille e cumuli di automobili in disuso); poi comincia la canzone.\nDurante la prima parte strumentale si vede Rihanna che compie vari lavori di squadra con altre ragazze nell'officina (staffette con chiavi inglesi, strofinacci etc..); poi posa gli occhiali a mosca su un ripiano e infila il precedente straccio nella parte posteriore del pantalone. Questa scena verr\u00e0 solo alternata ad un'altra in cui si vede Rihanna che si dimena su un'auto del tutto ricoperta da vernice dorata; poi inizier\u00e0 la parte cantata.\nMentre canta le prime strofe, Rihanna si dirige verso un'auto e riparer\u00e0 il motore dal cofano anteriore con la chiave inglese, a questa scena succeder\u00e0 quella in cui Rihanna ancheggia nella parte posteriore della macchina d'oro e poi si ritorna alla scena della riparazione ed \u00e8 qui che, dopo aver sistemato il motore dell'auto, toglie lo strofinaccio dal pantalone, lo lancia in aria, lo riprende e incomincia a lucidare l'auto, muovendosi in modo ammiccatorio; poi si gira, giocherella con lo straccio e poi lo sostituisce con un altro pulito ed \u00e8 con quest'ultimo che incomincia a lucidare il cofano anteriore della sua Ferrari rossa.\nDopo una breve sosta vicino alla Ferrari, Rihanna torna alla precedente vettura mettendo lo strofinaccio al collo; una volta raggiunta la macchina la cantante d\u00e0 un'ultima sistemata al motore e, in sincronia con le altre ragazze, chiuder\u00e0 il cofano a ritmo di musica e canter\u00e0 il ritornello; queste scene vengono abbastanza spesso alternate a quelle in cui Rihanna si dimena sull'autovettura verniciata d'oro.\nDopo la fine del primo ritornello, sul secondo ponte della canzone, si vede Rihanna che con un pantaloncino e un giacchetto \"vintage\" si dirige verso una zona ancora remota allo spettatore mentre dietro di essa si vedono cinque ragazze che seguono la stessa traiettoria di Rihanna; solo in seguito si vedr\u00e0 che le ragazze sono dirette verso due automobili inattive, una blu a destra ed una arancione a sinistra.\nSuccessivamente per\u00f2 le ragazze deviano e vanno ai lati della pista dove sono parcheggiate le vetture mentre Rihanna si porta al centro della pista e dopo vari flirt con gli automobilisti alza al cielo un fazzoletto (che non ha niente a che fare con il precedente straccio) e fa da apri-gara per i ragazzi, che al suo incitamento partiranno in una corsa sfrenata.\nQuesta scena viene alternata ad altre dell'officina e ad altre in cui si vede Rihanna che si dimena vicino ad una scala di legno con una maglia rossa. Dopo la partenza dei ragazzi la cantante si gira e guarda le auto perdersi nell'orizzonte.\nSuccessivamente c'\u00e8 un frenetico succedersi di scene inedite dell'officina, della scala e dell'auto dorata; solo dopo questi rapidi cambi di scena si vede Rihanna che, con un abito e accessori vari neri, canta in una band e si dimena a volte con l'asta del microfono, a volte senza. Fino alla fine del video si vedono delle scene inedite di Rihanna che ammicca allo spettatore sempre negli stessi luoghi: l'officina, con l'auto d'oro, vicino alla scala di legno e sul palco.\nIl video si conclude con l'alternarsi rapidissimo di primi piani di Rihanna, fino a quando non si vedr\u00e0 la cantante che guarda fisso lo schermo fin quando quest'ultimo non si oscura.\nLa premi\u00e8re del video \u00e8 avvenuta nel programma \"Total Request Live\" il 4 luglio 2007."}
{"id": "1326896", "revid": "1272592", "url": "https://it.wikipedia.org/wiki?curid=1326896", "title": "Indicatori di sostenibilit\u00e0 ambientale", "text": "Nell'ambito della gestione ambientale, per indicatori di sostenibilit\u00e0 ambientale e indicatori ambientali si intendono dati, valori statistici e parametri utili alla valutazione qualitativa o quantitativa delle condizioni sociosanitarie e socio-economici di un sistema in esame. \nIn particolare: \nGrazie agli indicatori di sostenibilit\u00e0 ambientale \u00e8 possibile individuare eventuali problemi ed ipotizzare soluzioni; ad esempio utilizzando i dati sulle emissioni globali di gas serra si possono ipotizzare scenari futuri del sistema di interazione uomo-clima e favorire la sostenibilit\u00e0 delle politiche di consumo degli idrocarburi. Ogni indicatore ambientale pu\u00f2 essere considerato come una variabile significativa del sistema da comprendere; di conseguenza tanto pi\u00f9 \u00e8 complesso un sistema tanti pi\u00f9 sono gli indicatori necessari per descriverlo; gli indicatori di sostenibilit\u00e0 ambientale sono associati agli obiettivi di sviluppo sostenibile.\nL'uso degli indicatori di sostenibilit\u00e0 ambientale \u00e8 sempre pi\u00f9 praticato da enti, organizzazioni ed istituzioni, a livello locale o globale (ONU, OCSE, UE, Comuni, azienda, ecc.) che intendono intervenire con logiche di sviluppo sostenibili; molte di tali istituzioni pubblicano periodicamente rapporti ambientali basati su indicatori di sostenibilit\u00e0 ambientale, al fine di comprendere e controllare i legami tra economia, societ\u00e0 ed ambiente.\nStoria.\nPrima dell'introduzione del concetto di sostenibilit\u00e0, gli indicatori tradizionali spesso consideravano separatamente i vari ambiti dello sviluppo, come se fossero indipendenti gli uni dagli altri. Questo modo riduzionista di concepire la realt\u00e0 non agevolava la piena consapevolezza della complessit\u00e0 dei sistemi ambientali, economici, sociali poich\u00e9 il loro stato veniva trattato in maniera troppo semplificata. A partire dagli anni sessanta ci si \u00e8 resi conto della complessit\u00e0 delle interconnessioni. Ad esempio le risorse naturali sono tra le materie prime del sistema-socio-economico e dalla loro disponibilit\u00e0 dipendono innumerevoli altri fattori quali la salute delle persone o il benessere sociale, la qualit\u00e0 dell'acqua o dell'aria e persino la crescita economica o l'occupazione; per svilupparsi il sistema antropico deve consumare tali risorse in quantit\u00e0 minore, o al massimo uguale, di quanto se ne producano. \nNegli anni ottanta nascono i primi obiettivi sullo sviluppo sostenibile e quindi gli indicatori di sostenibilit\u00e0 ambientale. La sostenibilit\u00e0 \u00e8 un concetto complesso, definito e interpretato nei modi pi\u00f9 diversi; ci si \u00e8 resi conto che lo sviluppo sostenibile non \u00e8 un percorso semplice che richiede strumenti adeguati, tra cui appunto gli indicatori di sostenibilit\u00e0. Il genere umano interagisce con la natura per poter crescere e svilupparsi, ma questo deve avvenire entro certi limiti, alterando il meno possibile il contesto biofisico globale; per conoscere questi limiti bisogna analizzare lo spazio e l'ambiente con cui andiamo ad interagire, raccogliendo informazioni, dati ed indicatori. I dati in nostro possesso possono essere organizzati per una pi\u00f9 facile lettura della situazione e per il raggiungimento di determinati obiettivi. \nQuanto pi\u00f9 un obiettivo da raggiungere \u00e8 di difficile definizione e dai contorni incerti, tanto pi\u00f9 gli indicatori di sostenibilit\u00e0 hanno un ruolo fondamentale per il suo effettivo conseguimento. Per questo motivo, la costruzione di un insieme di indicatori basati su solide argomentazioni teoriche, efficaci nell'orientare i processi decisionali, capaci di restituire un concreto quadro di valutazione nei monitoraggi, \u00e8 diventato uno dei compiti principali della ricerca in tema di sostenibilit\u00e0 e delle pratiche di sviluppo. Dalla loro messa a punto dipende la definizione operativa del concetto stesso di sostenibilit\u00e0. L'individuazione degli indicatori della sostenibilit\u00e0 \u00e8 uno dei nodi attorno al quale s'incontrano ricerca scientifica ed azione politica. Come afferma l'Osservatorio sulle Citt\u00e0 Sostenibili \u201c\"gli indicatori\" [sono] \"necessari per saldare la conoscenza con la scelta politica, tramite quell'atto cruciale che \u00e8 la valutazione delle prestazioni, in termini di sostenibilit\u00e0 dei sistemi che vanno governati e delle azioni di governo\"\u201d.\nClassificazione e tipologie.\nDifferenti sono i modi per definire gli indicatori in generale, e dunque anche quelli di sostenibilit\u00e0. Una prima grande distinzione \u00e8 tra indicatori relativi a fenomeni direttamente misurabili e indicatori relativi a fenomeni non misurabili in maniera diretta.\nMolti dei fenomeni che riguardano la sostenibilit\u00e0 sono quantificabili. Alcuni sono fenomeni chimici e fisici direttamente misurabili (ad es. le emissioni di CO2); altri invece sono caratteri per i quali non disponiamo di strumenti di misura diretta, ma che possono sempre essere espressi quantitativamente con riferimento ad un'appropriata e ponderata scala di intensit\u00e0.\nPi\u00f9 interessante, ai fini delle valutazioni di sostenibilit\u00e0, \u00e8 la distinzione tra:\nIn concreto, i primi forniscono l'informazione di base sulle componenti del sistema, ad esempio sulle quantit\u00e0 e sui flussi (es. produzione annua di rifiuti in una regione); mentre i secondi consentono di condensare l'informazione presente in pi\u00f9 parametri per meglio comunicare e facilitare la conoscenza (es. accoppiamento tra la produzione di rifiuti e benessere economico misurato dal rapporto tra i rifiuti prodotti ed il prodotto interno lordo di una regione). Gli indici mettono in luce ad esempio i rapporti tra le componenti del sistema; inoltre gli indici possono essere espressi in valori assoluti, attraverso la normalizzazione e l'aggregazione delle informazioni di partenza, facilitano le comparazioni tra sistemi ambientali, territori ed organizzazioni.\nGli indicatori possono essere classificati anche in base alla funzione che svolgono:\nAi fini della valutazione dello sviluppo sostenibile \u00e8 pi\u00f9 utile la suddivisione degli indicatori in due categorie:\nGli indicatori assoluti forniscono le informazioni di base del sistema. Gli indicatori relativi, mettendo in relazione tali informazioni, consentono di avere una conoscenza completa del sistema. Confrontando gli indicatori assoluti, infatti, \u00e8 possibile studiare i legami tra i parametri, il loro andamento nel tempo e la loro velocit\u00e0 di variazione.\nGli indicatori possono essere ulteriormente organizzati secondo un modello di causalit\u00e0 uomo-ambiente, sviluppato negli anni '70 dallo statistico canadese Anthony Friend: il modello pressioni-stato-risposte (PSR). Secondo questo modello prima le attivit\u00e0 umane esercitano pressioni sull'ambiente, cambiandone lo stato, poi rispondono per adattare il sistema uomo-ambiente. Negli anni \u201890 il modello PSR venne adottato dall'Ocse e poi venne modificato dalla commissione per lo sviluppo sostenibile delle Nazioni unite (Uncsd) che sostitu\u00ec le pressioni con i determinanti (driving forces), cio\u00e8 i fattori socio-economici che causano le pressioni ambientali. I deterimanti sono in pratica i fattori di sviluppo socio-economico significativi per i loro risvolti ambientali. Nella seconda met\u00e0 degli anni \u201890 l'Agenzia ambientale europea finalmente adott\u00f2 uno schema di classificazione pi\u00f9 completo: determinanti, pressioni, stato, impatti, risposte ambientali (DPSIR; Eea, 1999; Cagnoli 2010). Lo schema DPSIR \u00e8 oggi uno schema molto noto, utilizzato per classificare gli indicatori.\nCriteri di selezione.\nI criteri di selezione e validazione degli indicatori sono stati messi a punto da diversi enti. Tra questi un contributo fondamentale \u00e8 stato offerto dall'OCSE (Organizzazione per la Cooperazione e lo Sviluppo Economico) che ha individuato alcuni requisiti imprescindibili per la scelta di un indicatore: rilevanza, consistenza analitica e misurabilit\u00e0. Per essere definito tale un indicatore deve essere in grado di rappresentare correttamente il fenomeno che interessa monitorare dandone una misurazione di qualit\u00e0. Deve inoltre essere sensibile, cio\u00e8 capace di avvertire e misurare le variazioni di tali fenomeni, efficace, cio\u00e8 capace di adempiere alla sua funzione, ed efficiente, cio\u00e8 essere sempre in condizione di adempiere alla sua funzione dovendo aggiornare i propri dati costantemente. Quest'ultimo fattore dipende pesantemente dall'azione umana, dalle banche dati con rilevamenti precedenti dello stesso fenomeno e dai costi delle strutture di raccolta dati. \nUn sistema di indicatori deve essere multidimensionale e quindi in grado di rappresentare al meglio le dimensioni della sostenibilit\u00e0 (ambientale, sociale, economica), esaltarne l'armonia e coglierne i collegamenti. Nella scelta va compiuto anche uno sforzo di sintesi, evitando la produzione di liste con un numero eccessivo di indicatori, ma cercando di costruire indicatori aggregati in grado di \u201ccatturare\u201d il maggior numero di temi e dimensioni. Gli indicatori in pratica devono sintetizzare la grande quantit\u00e0 di dati esistenti sui sistemi complessi in alcune informazioni essenziali, comprensibili e operative. Ogni indicatore deve essere sistematizzato secondo una gerarchia di importanza variabile di sistema in sistema a causa dello stato ambientale ed economico o dell'azione politica intrapresa sul territorio. A ogni sistema, infatti, possono corrispondere diversi indicatori di sostenibilit\u00e0 \u201cchiave\u201d capaci, cio\u00e8, di misurare e riassumere al meglio le condizioni del sistema, i risultati ottenuti e la distanza dall'effettivo conseguimento degli obiettivi ambientali prestabiliti.\nSe un sistema di indicatori \u00e8 finalizzato all'utilizzo all'interno di un processo di pianificazione strategica e di valutazione ambientale strategica, la scelta degli indicatori deve essere condivisa e la costruzione del sistema finale deve avvenire tramite un processo partecipato. La scelta degli indicatori dovrebbe essere ispirata dall'insieme degli obiettivi ambientali da soddisfare. In particolare il processo di selezione degli indicatori prestazionali deve seguire quello della scelta degli obiettivi ambientali; ad esempio se nella valutazione ambientale strategica di un piano del traffico si decidesse di non peggiorare la qualit\u00e0 dell'atmosfera, che appunto \u00e8 un obiettivo ambientale, allora ci si dovrebbe preoccupare di selezionare anche un indicatore prestazionale corrispondente (che potrebbe riguardare le emissioni d'inquinanti di polveri sottili, limitandole sotto i valori attuali). Nella scelta degli indicatori prestazionali da inserire in una qualsiasi valutazione ambientale si dovrebbe seguire un criterio fondamentale: considerare almeno un indicatore prestazionale per ciascun obiettivo ambientale rilevante nel contesto di riferimento. Questo criterio dovrebbe essere un asse portante di tutte valutazioni ambientali: gli obiettivi ambientali associati ad un'ipotesi di sviluppo (piano-programma, progetto, attivit\u00e0 antropica, ecc.), organizzati secondo una gerarchia d'importanza relativa, devono poter essere verificati; quindi devono essere resi misurabili-controllabili attraverso la selezione di una corrispondente gerarchia d'indicatori prestazionali.\nCampi di applicazione.\nSi possono elencare diversi campi di applicazione degli indicatori di sostenibilit\u00e0: dalla valutazione ambientale strategica di piani e programmi alla valutazione d'impatto ambientale di progetti; dalla contabilit\u00e0 ambientale ai rapporti sullo stato dell'ambiente, dall'Agenda 21 Locale all'integrazione della componente ambientale nelle politiche di settore, dalla selezione di azioni e progetti alla valutazione di cicli, processi e prodotti, ad esempio nelle fasi di progettazione, realizzazione e gestione di un green building.\nIn generale il campo di applicazione degli indicatori di sostenibilit\u00e0 riguarda il monitoraggio dei sistemi ambientali e le azioni relative alle politiche di sviluppo. Il monitoraggio di un sistema ambientale pu\u00f2 essere esteso a livello locale (quindi cittadino o regionale) ma anche nazionale e internazionale. L'attenzione viene concentrata sui parametri che riguardano l'atmosfera, l'acqua, il suolo, ma anche i settori economici e le variazioni di popolazione, tendendo a una riduzione del consumo energetico e del degrado ambientale anche mediante la sostituzione delle risorse non rinnovabili con le risorse rinnovabili e alla difesa della biodiversit\u00e0. Grazie a questi dati \u00e8 possibile migliorare fattori come la vivibilit\u00e0, l'edificabilit\u00e0 e anche l'economia di un luogo. Le azioni relative alle politiche di sviluppo sono invece azioni della politica locale o nazionale tese a mantenere un buon livello di sviluppo sostenibile dell'ambiente. Una buona azione politica pu\u00f2 essere portata avanti tenendo conto degli indicatori di sostenibilit\u00e0 e pu\u00f2 riguardare molti ambiti:\nQuest'ultimo ambito sta acquistando una sempre maggiore importanza negli ultimi anni considerando il fatto che una buona valorizzazione dell'ambiente porta vantaggi all'ambiente stesso, alla popolazione residente, il cui interesse su questo argomento \u00e8 in costante crescita, e ai rappresentanti governativi, locali e non, che possono accrescere la propria popolarit\u00e0 e contemporaneamente introitare proventi economici per i governi che rappresentano."}
{"id": "1326901", "revid": "7", "url": "https://it.wikipedia.org/wiki?curid=1326901", "title": "Scranton, Pennsylvania", "text": ""}
{"id": "1326903", "revid": "729019", "url": "https://it.wikipedia.org/wiki?curid=1326903", "title": "Virtual Instruments", "text": "I Virtual Instruments sono \"strumenti virtuali\" disponibili in diversi formati a seconda del \"sequencer software\" utilizzato. Sono disponibili sul mercato i pi\u00f9 svariati tipi di strumenti virtuali: pianoforti, sintetizzatori, strumenti a fiato ecc.\nSolitamente i \"Virtual Instruments\" utilizzano sorgenti MIDI come segnale di ingresso e generano il suono in uscita a seconda dello strumento utilizzato. L'interfaccia grafica dei \"Virtual Instruments\" permette i vari settaggi relativi allo strumento caricato. Se ad esempio stiamo utilizzando un sintetizzatore possiamo regolare oscillatori, filtri e altri controlli presenti anche nello strumento reale.\nNei software di registrazione \u00e8 solitamente possibile caricare pi\u00f9 \"Virtual Instruments\" contemporaneamente in modo da avere pi\u00f9 suoni e strumenti a disposizione. Da tenere in considerazione il carico di memoria RAM e l'utilizzo della CPU. Alcuni \"Virtual Instruments\" possono essere molto pesanti e rallentare il sistema."}
{"id": "1326906", "revid": "198380", "url": "https://it.wikipedia.org/wiki?curid=1326906", "title": "Polidoro Orifiamma", "text": ""}
{"id": "1326915", "revid": "1953061", "url": "https://it.wikipedia.org/wiki?curid=1326915", "title": "Spelthorne", "text": "Spelthorne \u00e8 un borgo del Surrey, Inghilterra, Regno Unito, con sede a Staines.\nIl borough nacque nel 1974 dal Distretto urbano di Staines ed il Distretto urbano di Sunbury-on-Thames, originariamente parte del Middlesex."}
{"id": "1326928", "revid": "1953061", "url": "https://it.wikipedia.org/wiki?curid=1326928", "title": "Runnymede (borough)", "text": "Runnymede \u00e8 un borgo del Surrey, Inghilterra, Regno Unito, con sede ad Addlestone.\nIl distretto nacque nel 1974 secondo il Local Government Act 1972 dall'unione del Distretto urbano di Chertsey col Distretto urbano di Egham.\nRunnymede fu la locazione della segnatura della Magna Carta per il Re Giovanni d'Inghilterra in 1215."}
{"id": "1326929", "revid": "1488961", "url": "https://it.wikipedia.org/wiki?curid=1326929", "title": "Lettera agli Alessandrini", "text": "La Lettera agli Alessandrini \u00e8 un apocrifo del Nuovo Testamento scritto in greco antico nel II secolo, andato perduto. L'attribuzione pseudoepigrafa \u00e8 a Paolo, apostolo. Il Canone muratoriano la definisce un apocrifo prodotto dal vescovo eretico Marcione per sostenere le sue posizioni teologiche. "}
{"id": "1326931", "revid": "599013", "url": "https://it.wikipedia.org/wiki?curid=1326931", "title": "Amadou Hampat\u00e9 Ba", "text": ""}
{"id": "1326936", "revid": "599013", "url": "https://it.wikipedia.org/wiki?curid=1326936", "title": "All This Time", "text": ""}
{"id": "1326938", "revid": "1953061", "url": "https://it.wikipedia.org/wiki?curid=1326938", "title": "Surrey Heath", "text": "Surrey Heath \u00e8 un borgo del Surrey, Inghilterra, Regno Unito, con sede a Camberley.\nIl distretto nacque il 1\u00ba aprile 1974 secondo il Local Government Act 1972 dall'unione del distretto urbano di Frimley and Camberley e del Distretto rurale di Bagshot.\nLocalit\u00e0 e parrocchie civili.\nLa parte ovest del distretto, pi\u00f9 urbanizzata, non ha parrocchie e contiene le localit\u00e0 di:\nLe parrocchie provengono dal precedente distretto rurale di Bagshot."}
{"id": "1326944", "revid": "1776051", "url": "https://it.wikipedia.org/wiki?curid=1326944", "title": "Animetal Marathon", "text": " \u00e8 il primo album della band giapponese heavy metal Animetal. Sigle di anime suonate in versione heavy metal. 38 canzoni suonate velocissime ininterrottamente."}
{"id": "1326947", "revid": "122564511", "url": "https://it.wikipedia.org/wiki?curid=1326947", "title": "Elmbridge", "text": "Elmbridge \u00e8 un borgo del Surrey, Inghilterra, Regno Unito, con sede a Esher.\nIl distretto nacque il 1\u00ba aprile 1974 secondo il Local Government Act 1972 dall'unione del Distretto urbano di Esher col Distretto urbano di Walton and Weybridge."}
{"id": "1326966", "revid": "124019523", "url": "https://it.wikipedia.org/wiki?curid=1326966", "title": "Giannak\u012bs Okkas", "text": "Carriera.\nClub.\nHa cominciato la sua carriera a 16 anni nel Nea Salamina. Quattro anni pi\u00f9 tardi, dopo aver messo a segno 16 gol in 53 gare, si trasfer\u00ec all', squadra con cui vinse quattro campionati ciprioti di fila.\nNel 2000 venne messo sotto contratto dai greci del . Alla prima stagione in Grecia segn\u00f2 7 reti, venendo eletto Calciatore cipriota dell'anno e andando a vincere coi bianco-neri la Coppa di Grecia: nella finale contro l'Olympiakos mise a segno due gol nel 4-2 al fischio finale. La stagione dopo salt\u00f2 solo una gara di campionato greco, realizzando 11 gol prima di trasferirsi all'.\nAl primo anno all'AEK segn\u00f2 5 gol. La stagione successiva fu migliore, con l'AEK che tra l'altro prese parte alla Champions League. nell'agosto 2004 il cipriota si \u00e8 assicurato un contratto di tre anni con l'Olympiakos.\nNella prima stagione al Pireo Okkas scese in campo in 25 incontri di campionato, di cui 19 da sostituto, segnando 5 reti: l'Olympiakos realizz\u00f2 il double campionato-coppa. Mise a segno il suo primo gol con i bianco-rossi nell'appena ricostruito Stadio Ge\u014drgios Karaiskak\u012bs, e prese parte a tutti i sei incontri della squadra greca in Champions League. Nel 2005, con l'arrivo all'Olympiakos dell'altra star cipriota, Michal\u012bs K\u014dnstantinou, Okkas ebbe una buona stagione, con un altro double. Nel derby dell'andata contro l'AEK, vinto 1-3 dall'Olympiakos, venne eletto MVP, e al ritorno segn\u00f2 il gol decisivo.\nAl termine del 2007, scaduto il contratto, Okkas ha lasciato la squadra del Pireo per accasarsi in Spagna, al Celta Vigo.\nNel 2008 torna in patria per accasarsi all'Omonia Nicosia.\nPer due anni consecutivi, Okkas ha segnato il gol di apertura del campionato greco, con l' nel 2003 e con l'Olympiakos nel 2004.\nSi ritira nel 2014.\nNazionale.\nAll'et\u00e0 di 19 anni venne convocato per la prima volta in nazionale cipriota: da allora \u00e8 divenuto una presenza regolare, oltrepassando le 50 presenze nel 2003. Nelle qualificazioni ai Mondiali 2002 segn\u00f2 3 gol. And\u00f2 pi\u00f9 volte a segno anche nelle qualificazioni a Euro 2004, in cui segn\u00f2 un gol contro la campione in carica.\nNella gara contro la apr\u00ec le marcature.\nIn seguito Okkas ha segnato il gol che ha permesso a Cipro di pareggiare con la in un incontro valido per le qualificazioni a Euro 2008. Dall'inizio delle qualificazioni a Svizzera-Austria 2008 Okkas \u00e8 capitano della sua Nazionale.\nHa il record di presenze con la sua nazionale con 106 presenze all'attivo, nell'arco di 14 anni, tra l'altro senza mai ricevere una espulsione.\nStatistiche.\nPresenze e reti nei club.\n\"Statistiche aggiornate al 30 giugno 2008.\""}
{"id": "1326967", "revid": "1953061", "url": "https://it.wikipedia.org/wiki?curid=1326967", "title": "Guildford (borough)", "text": "Guildford \u00e8 un borgo del Surrey, Inghilterra, Regno Unito, con sede in loco.\nIl distretto nacque il 1\u00ba aprile 1974 secondo il Local Government Act 1972 dall'unione del municipal borough di Guildford col Distretto rurale di Guildford."}
{"id": "1326970", "revid": "767487", "url": "https://it.wikipedia.org/wiki?curid=1326970", "title": "Fiducia nel nulla migliore", "text": "Fiducia nel nulla migliore \u00e8 il secondo album del cantautore italiano Moltheni, pubblicato nel 2001 dalla Cyclope Records/BMG.\nIl disco.\nIl disco \u00e8 stato registrato negli Stati Uniti ed \u00e8 stato prodotto da Jefferson Holt, ex produttore dei R.E.M.. La produzione artistica \u00e8 invece affidata a Chris Stamey."}
{"id": "1326972", "revid": "991694", "url": "https://it.wikipedia.org/wiki?curid=1326972", "title": "Sinistra massimalista", "text": ""}
{"id": "1326973", "revid": "47767", "url": "https://it.wikipedia.org/wiki?curid=1326973", "title": "Waverley (Surrey)", "text": "Waverley \u00e8 un borgo del Surrey, Inghilterra, Regno Unito, con sede a Godalming.\nIl distretto nacque il 1\u00ba aprile 1974 secondo il Local Government Act 1972 dall'unione del municipal borough di Godalming con il Distretto urbano di Farnham, il Distretto urbano di Haslemere e il Distretto rurale di Hambledon."}
{"id": "1326975", "revid": "123685755", "url": "https://it.wikipedia.org/wiki?curid=1326975", "title": "Banjo-Kazooie (serie)", "text": "Banjo-Kazooie \u00e8 una serie di videogiochi platform con protagonisti Banjo e Kazooie, un orso e un pennuto di una specie fittizia chiamata \"breegull\". Lo sviluppatore della serie \u00e8 Rare.\nVideogiochi.\n\"Banjo-Kazooie\".\nPrimo gioco della serie, \"Banjo-Kazooie\" \u00e8 uscito nel 1998 per Nintendo 64. Il gioco segue le avventure di Banjo e Kazooie, i quali, con l'aiuto di Mumbo Jumbo, Bottles e della fata Brentilda, si addentrano nell'antro della strega Gruntilda per salvare la sorella di Banjo. Rare e 4J Studios hanno realizzato un remake del gioco, uscito nel 2008 per Xbox Live.\n\"Banjo-Tooie\".\nSecondo gioco della serie ed \u00e8 uscito nel 2000 per Nintendo 64. Come il precedente capitolo ha ricevuto un remake per Xbox Live ed \u00e8 stato in seguito incluso nella raccolta Rare Replay per Xbox One.\n\"Grunty's Revenge\".\nTerzo gioco della serie ed \u00e8 uscito nel 2003 per Game Boy Advance. Il gioco si colloca cronologicamente tra \"Banjo-Kazooie\" e \"Banjo-Tooie\".\n\"Banjo-Pilot\".\nBanjo-Pilot \u00e8 uno spin-off uscito nel 2005 pubblicato da THQ nel 2005 per il Game Boy Advance. A differenza dei giochi precedenti non \u00e8 un platform bens\u00ec un gioco di corse di aerei.\n\"Nuts &amp; Bolts\".\nQuinto gioco prodotto, \u00e8 uscito nel novembre 2008 per Xbox 360, ed \u00e8 il quarto gioco in ordine cronologico. L'uscita del gioco coincide col decimo anniversario dall'uscita del primo episodio.\nAltri giochi.\nDream \"(prototipo)\".\nPrima di sviluppare Banjo-Kazooie, Rare era al lavoro su un RPG per SNES intitolato \"Dream\" con protagonista un ragazzo di nome Edison e a tema piratesco. La produzione del gioco fu in seguito annullata e alcuni elementi furono rielaborati in Banjo-Kazooie, come il personaggio di Banjo e alcune tracce musicali.&lt;ref name=\"https://www.youtube.com/watch?v=w72kj20YNA0\"&gt;Documentario sullo sviluppo di \"Dream\"&lt;/ref&gt;\nDiddy Kong Racing.\nPrimo gioco in cui fa la sua comparsa l'orso Banjo, sebbene non sia considerato un capitolo principale della serie. per Nintendo 64, uscito nel 1997\nSonic &amp; SEGA All-Stars Racing.\nGioco di corse in stile arcade del 2010, Banjo e Kazooie compaiono come personaggi giocabili esclusivamente su Xbox 360.\nMinecraft.\nBanjo, Klungo, Gruntilda, Bottles, Tooty e Mumbo Jumbo sono delle \"skin\" ufficiali che si possono scaricare esclusivamente per Xbox 360.\nYooka-Laylee.\nSuccessore spirituale della serie creato da Playtonic Games, una compagnia fondata dagli ex sviluppatori Rare che avevano lavorato a Banjo-Kazooie e distribuito nel 2017 da Team17 per PS4, Xbox One e Nintendo Switch. Il suo seguito, \"Yooka-Laylee and the Impossible Lair\" \u00e8 previsto per l'8 ottobre 2019.\nSuper Smash Bros Ultimate.\nL'11 giugno 2019 all'E3 \u00e8 stata annunciata la presenza del duo in \"Super Smash Bros. Ultimate\" come terzo personaggio DLC in arrivo nell'autunno del 2019.\nAmbientazioni.\nBanjo e Kazooie vivono nell'Isle O'Hags, dalla quale accedono ad altri mondi.\nLa casa di Banjo \u00e8 in Spiral Mountain, dove si trova anche il maniero di Gruntilda.\nNell'isola ci sono anche altri posti quali il villaggio dei Jinjo, la torre della Tragedia, Borgo Shodown e Pine Grove da cui si accede al parco di Gruntilda e dove vive Humba Wumba.\nI mondi visitati da Banjo &amp; Kazooie sono molti, tra questi due vulcani, uno stadio olimpico, due paludi, una fattoria, il bosco delle stagioni e svariati luoghi innevati.\nStop N Swop.\nDopo aver recuperato tutti i Jiggy in \"Banjo-Kazooie\", il giocatore sblocca un filmato nel quale viene svelata la presenza di due uova e una chiave di ghiaccio all'interno del gioco e apparentemente impossibili da ottenere. Inizialmente gli sviluppatori avrebbero voluto rendere questi oggetti accessibili solo ai giocatori che avrebbero acquistato l'eventuale seguito del gioco trasferendo il salvataggio da un gioco all'altro. Il nome di questo procedimento, Stop 'N' Swop, deriva dal fatto che il trasferimento dei salvataggi avrebbe dovuto avvenire rimuovendo la cartuccia di un gioco senza spegnere la console e sostituendola con la cartuccia di un altro gioco. Dopo aver ottenuto questi mitici oggetti (le uova e la chiave di ghiaccio) il giocatore sarebbe stato in grado di utilizzarli nel seguito per sbloccare alcune funzioni esclusive.&lt;ref name=\"https://www.youtube.com/watch?v=Ds22dv3KrPY\"&gt;Documentario sullo sviluppo di \"Banjo-Kazooie\"&lt;/ref&gt; Poich\u00e9 la tecnologia dell'epoca non permetteva la realizzazione di questo procedimento, il progetto fu accantonato e in seguito ripristinato nei due remake usciti su Xbox Live.\nColonna sonora.\nLe colonne sonore di \"Banjo-Kazooie\" e \"Banjo-Tooie\" sono state composte da Grant Kirkhope, che aveva gi\u00e0 lavorato alle musiche di un altro gioco Rare, \"GoldenEye 007\"."}
{"id": "1326979", "revid": "1776051", "url": "https://it.wikipedia.org/wiki?curid=1326979", "title": "Animetal Marathon II", "text": " \u00e8 il secondo album della band giapponese heavy metal Animetal."}
{"id": "1326980", "revid": "192549", "url": "https://it.wikipedia.org/wiki?curid=1326980", "title": "Basilica dell'Annunciazione", "text": "La basilica dell'Annunciazione (in ebraico: \u05d1\u05d6\u05d9\u05dc\u05d9\u05e7\u05ea \u05d4\u05d1\u05e9\u05d5\u05e8\u05d4) \u00e8 il principale luogo di culto cattolico della citt\u00e0 di Nazareth, in Israele. Sorge sul luogo in cui, secondo la tradizione cristiana, l'arcangelo Gabriele annunci\u00f2 a Maria la prossima nascita di Ges\u00f9.\n\u00c8 una delle mete principali e irrinunciabili dei pellegrini che visitano la Terra santa, insieme alla basilica della Nativit\u00e0 di Betlemme e alla basilica del Santo Sepolcro di Gerusalemme.\nStoria.\nGi\u00e0 nel primo secolo, i discendenti della famiglia di Maria costruirono nel luogo un edificio sacro. La prima basilica venne elevata nel V secolo secondo lo stile bizantino dell'epoca.\nNell'XI secolo, quando in Terra santa si instaur\u00f2 la dominazione dei cristiani latini con Baldovino I, si ricostru\u00ec la vecchia basilica in decadimento, restaurandola in stile romanico. Il monumento, ricco e sontuoso, venne abbattuto da Baybars, che salv\u00f2 solo la grotta santa.\nSolo nel 1620, il custode di Terra Santa Tommaso Obicini ottenne la concessione dei resti della basilica.\nNel 1730 fu concesso di erigere una chiesa sulla grotta dell'Annunciazione, ampliata nel 1871 ed abbattuta nel 1955 per la costruzione dell'attuale basilica. Padre Viaud, Padre superiore dell'epoca, nel 1909 raccont\u00f2 di come scopr\u00ec quasi per caso il perimetro della basilica romanica. Da qui prese l'avvio il progetto dell'attuale santuario.\nGli scavi, condotti dall'archeologo francescano Camillo Bellarmino Bagatti della Custodia di Terra Santa tra il 1955 ed il 1969, in vista della costruzione della basilica attuale (edificata tra il 1960 ed il 1969), hanno messo alla luce i resti di due chiese precedenti, una bizantina e una crociata e addirittura qualche rudere del primitivo edificio giudeo-cristiano. Sono stati effettuati anche numerosi ritrovamenti di elementi mobili o separati dalla sede originale (lacerti musivi, capitelli, colonne). Oggi la maggior parte di essi \u00e8 conservata nell'annesso museo francescano.\nLa dedicazione della nuova basilica avvenne il 25 marzo del 1969, presieduta dal cardinale francese Gabriel-Marie Garrone, allora prefetto della Congregazione per l'educazione cattolica.\nDescrizione.\nArchitettura.\nLa basilica attuale \u00e8 di costruzione moderna, edificata negli anni sessanta del Novecento su progetto dell'architetto italiano Giovanni Muzio. L'edificio \u00e8 costituito da una basilica inferiore ed una superiore che hanno un'unica facciata ad ovest.\nFacciata.\nLa facciata principale della basilica, rivolta verso ovest, \u00e8 a capanna, con particolare coronamento traforato recante, al centro, la statua bronzea di Ges\u00f9.\nLa facciata, in blocchi di pietra bianca, \u00e8 suddivisa da strisce orizzontali in pietra rosa sulle quali sono scolpite motivi con fiori, uccelli, il mare, il fuoco e le stelle. Sulla terza e sulla sesta fascia, sono scolpite, in lingua latina, le parole dell'Angelus: \"Angelus Domini nuntiavit Mariae\" (in italiano: \"L'angelo del Signore port\u00f2 l'annuncio a Maria\", sulla sesta fascia dal basso) e \"Verbum caro factum est et habitavit in nobis\" (in italiano: \"Il Verbo si fece carne e venne ad abitare in mezzo a noi\", sulla terza fascia).\nLa facciata \u00e8 decorata da alcune immagini in rilievo raffiguranti \"Maria e l'Angelo\" (sopra la sesta fascia) e i quattro evangelisti (sopra la terza fascia) cos\u00ec disposti: da sinistra, Matteo, Marco, Luca e Giovanni. Ai due margini della facciata, sono scolpite delle citazioni dall'antico testamento.\nLa terza fascia dal basso segna la posizione del pavimento della basilica superiore e del soffitto della basilica inferiore. Sotto di essa, si apre, con tre aperture, il portico, che introduce alla chiesa inferiore. Esso, con soffitto in mosaico policromo, ospita tre porte in bronzo e rame raffiguranti \"Scene della vita di Ges\u00f9\" (portale centrale), \"Adamo ed Eva, il diluvio, No\u00e8 e il patto con Abramo\" (portale di sinistra) e la \"Storia di Giona\" (portale di destra). Ai lati del portico, si aprono sedici strette monofore disposte in due gruppi costituiti da due file di quattro finestre ciascuna.\nSopra la terza fascia, nell'area relativa alla basilica superiore, vi sono tre gruppi triangolari composti anch'essi da strette monofore, due da sei ai lati ed uno da ventiquattro al centro.\nAi due lati della facciata, vi sono delle tozze torrette ottagonali, all'interno delle quali si trovano le due scalinate che mettono in comunicazione le due basiliche.\nBasilica inferiore.\nSi accede alla basilica inferiore dai tre portali della facciata principale.\nIl vasto ambiente interno, che si sviluppa in larghezza e lunghezza piuttosto che in altezza, \u00e8 suddiviso in tre navate, due gemelle laterali, una pi\u00f9 grande centrale, da pilastri in cemento.\nLungo le pareti laterali e la parete fondale, si aprono molte cappelle di varie dimensioni. Una di queste, posta lungo la parete di fondo, \u00e8 costituita dall'abside della chiesa romanica eretta dai crociati. Semicircolare e con muratura costituita da spessi blocchi di pietra chiara, presenta un moderno altare e un tabernacolo neogotico. Sempre sulla parete di fonde, posta in asse con l'altare maggiore della basilica superiore, si apre la moderna \"cappella del Crocifisso\", a pianta semicircolare, con elaborato ciborio in stile moderno.\nIl moderno presbiterio \u00e8 ad una quota pi\u00f9 bassa rispetto al pavimento della basilica inferiore e vi si accede tramite due rampe di scale. Esso, orientato trasversalmente rispetto al resto della chiesa, sicch\u00e9, entrando dalla facciata principale, si viene ad avere l'altare sulla sinistra e non al centro, \u00e8 costituito da uno spazio centrale quadrato con altare, affiancato da un'esedra semicircolare in cui si trova la sede; alle spalle dell'altare, vi \u00e8 un elaborato cancello in ferro battuto che chiude il prospetto della \"grotta dell'Annunciazione\", il centro di tutto il santuario.\nLa \"grotta dell'Annunciazione\" \u00e8 tradizionalmente identificata con la casa di Maria. Si ritiene che la casa fosse costituita di una parte scavata nella roccia (la grotta) e di una parte in muratura. Quest'ultima non \u00e8 pi\u00f9 presente in loco: secondo la tradizione, fu trasportata tra il 1291 e il 1294 a Loreto nelle Marche, dove \u00e8 conservata all'interno della basilica della Santa Casa. All'interno della grotta si trovano attualmente l'altare barocco della vecchia chiesa e il moderno tabernacolo.\nBasilica superiore.\nSi accede alla basilica superiore, dedicata a Maria Madre della Chiesa, dall'esterno tramite due portali posti sul fianco sinistro dell'edificio, nei pressi del battistero, piccola costruzione indipendente a pianta ottagonale; c'\u00e8 anche un ingresso interno, tramite una scalinata che parte dall'angolo a sinistra dell'ingresso della basilica inferiore e sale fino a quella superiore.\nLa basilica superiore, come quella inferiore, \u00e8 divisa da pilastri di cemento in tre navate che convergono in un unico spazio ottagonale coperto dalla grande cupola.\nSulla parete della controfacciata, si trova la grande vetrata policroma installata all'interno delle ventiquattro strette monofore della facciata che formano un'unica composizione triangolare. Lungo le pareti delle navate laterali, invece, vi sono varie immagini musive della Vergine Maria donate da diverse nazioni. Inoltre, nella prima campata di ciascuna delle due navate laterali, si trovano quattro mosaici, due a navata, raffiguranti la \"Consegna delle chiavi a Pietro\" e il \"Figliol prodigo\" a sinistra e la \"Maddalena che lava i piedi a Ges\u00f9\" e il \"Buon Pastore\" a destra.\nLa cupola copre lo spazio tra le navate e l'abside, in cui si apre, nel pavimento, un grande ottagono che permette di vedere la sottostante \"grotta dell'Annunciazione\". La cupola \u00e8 costituita da una copertura conica poggiante su un tamburo esadecagonale che presenta, all'esterno, un loggiato con tre aperture per lato. La cupola termina con una massiccia lanterna sormontata da croce, che raggiunge l'altezza di 66 metri.\nOltre lo spazio della cupola, in asse con la navata centrale, si apre l'abside a pianta quadrangolare con copertura piramidale. In essa, si trovano l'altare maggiore in marmi policromi e il tabernacolo con ciborio. La parete fondale \u00e8 completamente rivestita da un mosaico di 140 metri quadrati dell'artista Salvatore Fiume, raffigurante la \"Chiesa, una, santa, cattolica e apostolica\".\nAi lati dell'abside vi sono le cappelle dedicate a san Francesco d'Assisi, a sinistra, e al Santissimo Sacramento, a destra, con mosaici moderni.\nOrgani a canne.\nEntrambi gli organi della basilica sono stati realizzati nel 2012 dalla ditta austriaca Rieger e sostituiscono strumenti precedenti.\nL'organo della chiesa superiore, collocato in due cantorie ai lati dell'abside, dispone di 50 registri ed \u00e8 a trasmissione elettrica; la sua consolle ha tre tastiere e pedaliera. Quello della chiesa inferiore, anch'esso a trasmissione elettrica, ha 17 registri su due manuali e pedale."}
{"id": "1326983", "revid": "1543377", "url": "https://it.wikipedia.org/wiki?curid=1326983", "title": "Roky Erickson", "text": "Divenne famoso per i suoi dischi acustici, in prevalenza registrazioni in Lo-Fi che rispecchiano pienamente la sua musicalit\u00e0 e poesia.\nBiografia.\nDopo una prima esperienza con gli Spades fonda con Tommy Hall ad Austin nel 1965 i 13th Floor Elevators, gruppo seminale del garage rock e del rock psichedelico, per i quali ha scritto i brani pi\u00f9 significativi come \"You're Gonna Miss Me\".\nNel 1968 mentre si trovava alla fiera Hemis di San Antonio cominci\u00f2 a parlare in maniera sconnessa, gli fu diagnosticata la schizofrenia paranoide e fu ricoverato nell'ospedale psichiatrico di Houston dove sub\u00ec trattamenti di elettroshock.\nConosciuti per il supporto all'uso di LSD e di marijuana il gruppo era sempre pi\u00f9 soggetto a controlli della polizia locale. Nel 1969 Erickson fu arrestato ad Austin per possesso di marijuana. Di fronte alla prospettiva di passare alcuni anni in carcere si fece passare per malato mentale; venne ricoverato nel locale ospedale dal quale fugg\u00ec pi\u00f9 volte, fu cos\u00ec trasferito al \"Rusk State Hospital for the Criminally Insane\", dove rimase fino al 1972 e sub\u00ec ulteriori trattamenti di elettroshock e somministrazioni di clorpromazina.\nLa persona che usc\u00ec dall'ospedale non fu pi\u00f9 quella di prima. Nel 1975 pubblic\u00f2 il suo primo singolo post Elevators, \"(Red Temple Prayer) Two Headed Dog/Starry Eyes\" con la sua nuova band chiamata Roky Erickson &amp; Bleib Alien che successivamente diverranno gli \"Aliens\". I due membri fissi che fecero da spalla a Roky fino alla pubblicazione nel 1986 di \"Don't Slander Me\" furono Billy Angel (pseudonimo di Bill Miller) che suonava il curioso autoharp e Duane Aslaksen alla chitarra. Dopo l'esperienza con Erickson, i due si unirono a Powell St. John.\nIn seguito fu accompagnato da altre band: gli Explosives, i Neverbreakers, i Resurrectionists, EvilHook Wildlife e nel 2010 dagli Okkervil River.\nNel 1982 fece un affidavit dove giur\u00f2 che un marziano si era impossessato del suo corpo.\nCol tempo le sue condizioni psichiche peggiorarono, divenne ossessionato della posta. Nel 1989 fu arrestato per essersi impossessato della posta dei vicini; riconosciuto non idoneo per essere sottoposto a processo, fu ricoverato per breve tempo.\nCon l'obiettivo di far conoscere l'artista ad un pubblico pi\u00f9 ampio e il desiderio di raccogliere fondi a suo favore la Sire Records pubblic\u00f2 nel 1990 l'album tributo \"\" a cui parteciparono artisti come The Jesus and Mary Chain, Primal Scream, ZZ Top, R.E.M. e Julian Cope."}
{"id": "1326984", "revid": "1953061", "url": "https://it.wikipedia.org/wiki?curid=1326984", "title": "Mole Valley", "text": "Mole Valley \u00e8 un distretto del Surrey, Inghilterra, Regno Unito, con sede a Dorking.\nIl distretto nacque il 1\u00ba aprile 1974 secondo il Local Government Act 1972 dall'unione del distretto urbano di Dorking, il distretto urbano di Leatherhead e parte dei distretti rurali di Dorking e Horley."}
{"id": "1326985", "revid": "2519", "url": "https://it.wikipedia.org/wiki?curid=1326985", "title": "Circondario di Demmin", "text": "Il circondario di Demmin (in tedesco: Landkreis Demmin) era un circondario del \"Land\" tedesco del Meclemburgo-Pomerania Anteriore. Esistette dal 1818 al 2011.\nStoria.\nIl circondario fu creato nel 1818.\nIl 4 settembre 2011 fu soppresso, e il territorio spartito fra i nuovi circondari della Mecklenburgische Seenplatte, della Pomerania Anteriore-Greifswald e di Rostock.\nSuddivisione amministrativa.\nAl momento dello scioglimento, il circondario si componeva di 2 citt\u00e0 extracomunitarie (\"Amtsfreie Stadt\") e 6 comunit\u00e0 amministrative (\"Amt\"), che raggruppavano complessivamente 6 citt\u00e0 e 61 comuni."}
{"id": "1326986", "revid": "767487", "url": "https://it.wikipedia.org/wiki?curid=1326986", "title": "L'uomo di Aran", "text": "L'uomo di Aran (\"Man of Aran\") \u00e8 un film drammatico o documentario poetico del 1934 di Robert J. Flaherty\nTrama.\n\u00c8 la storia di una famiglia di pescatori che vive su una delle isole di Aran in Irlanda. In una terra inospitale e dura viene descritta la vita di persone forti e indipendenti abituate a lottare contro gli elementi della natura e a rispettarla. La famiglia, composta da padre, madre e figlio, riproduce fatti, parole e gesti tradizionali e antichi, ripresi dal regista con un piglio da antropologo, sempre pronto a sciogliersi in una struttura drammatica, nella quale i personaggi acquistano la dimensione eroica, pur restando esseri umili.\nTra gli avvenimenti pi\u00f9 emblematici vi sono la caccia agli squali, la tempesta che quasi travolge la barca del protagonista e la vita all'interno della capanna.\nCitazioni.\nL'opera \u00e8 citata con titolo ed autore corretti nel film \"Il secondo tragico Fantozzi\" (1976), dove figura nell'elenco dei film d'autore proposti nel cineforum aziendale. In tale occasione, viene attribuita al lungometraggio una durata spropositata, pari a \"nove tempi\".\nEdizioni Home Video.\nSul mercato italiano sono uscite due edizioni Home-Video del film in Dvd. La prima venne distribuita da Puntozero/Koch Media. Attualmente \u00e8 disponibile un dvd prodotto da DNA Srl (dal titolo \"L'UOMO DI ARAN ed altri film\"), che contiene anche altre due pellicole di Robert Flaherty (NANUK L'ESQUIMESE ed OMBRE BIANCHE). Questa versione, editata con il contributo dello studioso di Storia del Cinema Riccardo Cusin (che, nel dvd, presenta anche la pellicola), \u00e8 disponibile anche in streaming su alcune piattaforme."}
{"id": "1326987", "revid": "547034", "url": "https://it.wikipedia.org/wiki?curid=1326987", "title": "Championnat de Ligue Professionelle 1", "text": "Lo Championnat de Ligue Professionelle 1 (CLP-1) \u00e8 il massimo livello del campionato tunisino di calcio, organizzato dalla F\u00e9d\u00e9ration Tunisienne de Football. La sua prima edizione ufficiale venne disputata nel 1921.\nIl club pi\u00f9 titolato di Tunisia \u00e8 l', vincitore di 31 campionati.\nIl campionato tunisino occupa attualmente il 15\u00ba posto del ranking mondiale dei campionati stilato annualmente dall'IFFHS e il 1\u00ba posto a livello continentale, risultando dunque la lega calcistica pi\u00f9 competitiva d'Africa.\nStoria.\nLa prima edizione non ufficiale del campionato di calcio tunisino si disput\u00f2 nel 1907 fra sole cinque squadre: Racing club di Tunisi, Football club di Bizerte, Sporting di Ferryville, Carnot College di Tunisi e Sadiki College (le ultime due compagini elencate erano di fatto le rappresentative di due istituti scolastici).\nDivenne una competizione ufficiale a partire dal 1921, quando venne fondata la LTF (\"Ligue Tunisienne de football\", ovvero la Lega Calcio Tunisina), che fin dall'inizio si affili\u00f2 alla Federazione calcistica francese.\nFino al 1939, il titolo di campione di Tunisia venne deciso in base a incontri tra le squadre vincitrici dei diversi tornei regionali. Dalla stagione 1946-1947 si decise invece di organizzare un campionato di eccellenza in cui far competere insieme tutti i migliori club a livello nazionale.\nNella stagione 1952\u20131953 la nuova formula del campionato nazionale venne sostituita da un torneo a gironi la cui partecipazione era su base volontaria (questa formula era stata utilizzata anche nelle stagioni 1944-1945 e 1945\u20131946).\nSquadre partecipanti.\nStagione 2021-2022."}
{"id": "1326988", "revid": "34119", "url": "https://it.wikipedia.org/wiki?curid=1326988", "title": "P-35", "text": ""}
{"id": "1326989", "revid": "599013", "url": "https://it.wikipedia.org/wiki?curid=1326989", "title": "Gino Basso", "text": "Carriera.\nHa giocato con la maglia della nazionale italiana di pallacanestro l'Europeo 1935 e le Olimpiadi 1936, per un totale di nove presenze. In Italia ha giocato nell'AS Pallacanestro Napoli."}
{"id": "1326991", "revid": "1953061", "url": "https://it.wikipedia.org/wiki?curid=1326991", "title": "Epsom and Ewell", "text": "Epsom and Ewell \u00e8 un borgo del Surrey, Inghilterra, Regno Unito, con sede a Epsom.\nIl distretto nacque il 1\u00ba aprile 1974 secondo il Local Government Act 1972 dall'unione del distretto urbano di Frimley and Camberley e del Distretto rurale di Bagshot."}
{"id": "1326992", "revid": "51032", "url": "https://it.wikipedia.org/wiki?curid=1326992", "title": "Robert Joseph Flaherty", "text": ""}
{"id": "1326994", "revid": "599013", "url": "https://it.wikipedia.org/wiki?curid=1326994", "title": "Bruno Caracoi", "text": "Carriera.\nHa sempre vestito la maglia della squadra della sua citt\u00e0, la Ginnastica Triestina, che vinse tre campionati italiani tra il 1934 e il 1941.\nNazionale.\nHa giocato anche con la maglia della nazionale italiana di pallacanestro l'Europeo 1935, per un totale di 5 presenze e 5 punti realizzati.\n2 maggio 1935: \nItalia - Bulgaria 42-23."}
{"id": "1327001", "revid": "125080837", "url": "https://it.wikipedia.org/wiki?curid=1327001", "title": "Reigate and Banstead", "text": "Reigate and Banstead \u00e8 un borgo del Surrey, Inghilterra, Regno Unito, con sede a Reigate.\nIl distretto nacque il 1\u00ba aprile 1974 secondo il Local Government Act 1972 dall'unione del municipal borough di Reigate col distretto urbano di Banstead e parte del Distretto rurale di Dorking e del Distretto rurale di Horley."}
{"id": "1327004", "revid": "124934440", "url": "https://it.wikipedia.org/wiki?curid=1327004", "title": "Grande Fratello (settima edizione)", "text": "La settima edizione del reality show Grande Fratello \u00e8 andata in onda dal 18 gennaio al 19 aprile 2007 su Canale 5. \u00c8 durata di 92 giorni, ed \u00e8 stata condotta per il secondo anno consecutivo da Alessia Marcuzzi, e con la partecipazione di Marco Liorni, nelle vesti di inviato, per il settimo anno consecutivo.\nMoltissimi sono stati gli eventi che hanno caratterizzato questa edizione, a cominciare da \"Il Candidato\", il programma che l'inviato della trasmissione Marco Liorni ha condotto sul Digitale Terrestre qualche tempo prima dell'inizio del gioco e dove per la prima volta il pubblico ha avuto la possibilit\u00e0 di scegliere uno dei concorrenti. Novit\u00e0 anche riguardanti la casa, infatti, in questa edizione, la produzione del reality, ha deciso di aggiungere, oltre all'abitazione in cui vivranno i protagonisti, una \"discarica\", luogo di vita di quei concorrenti che nel corso del tempo sono stati considerati dal \"Grande Fratello\" \"I peggiori della settimana\".\nInoltre, un'altra delle stanze aggiunte \u00e8 la \"Stanza degli orrori\", altro luogo, caratterizzato da un letto a baldacchino, ragnatele e vecchi mobili dove il \"Grande Fratello\", vi ha rinchiuso quei concorrenti che nel corso delle settimane si sono dimostrati dei \"nullafacenti\". Una delle stanze che invece ha pi\u00f9 caratterizzato le vicende quotidiane dei concorrenti \u00e8 stata la nuova \"suite\", composta da tantissimi comfort, che ha fatto da sfondo alle avventure dei concorrenti che in un certo senso secondo il \"Grande Fratello\" meritassero una ricompensa. Come in ogni edizione, i concorrenti, ogni settimana si sono sottoposti alla prova della settimana che ha decretato, secondo il giudizio della produzione, il loro budget settimanale.\nLa diretta della casa \u00e8 stata mandata in onda sul Digitale Terrestre di Mediaset Premium 24 ore su 24. Gli ascolti del programma, pur non essendo alti come in passato, hanno dimostrato il continuo interesse del pubblico verso lo show, tanto da convincere la produzione del programma a confermare un'ottava edizione.\nL'edizione \u00e8 stata vinta da Milo Coretti che si \u00e8 portato a casa il montepremi di 500.000\u20ac.\nConcorrenti.\nL'et\u00e0 dei concorrenti si riferisce al momento dell'ingresso nella casa.\nTabella delle nomination.\nLegenda:\nNota 1: Guendalina e Melita sono nominate d'ufficio dal \"Grande Fratello\", il quale che fa credere alle due, e agli altri concorrenti che la pi\u00f9 nominat\u00e0 abbandoner\u00e0 il gioco, ma in realt\u00e0 la persona in questione non sar\u00e0 eliminata, bens\u00ec verr\u00e0 portata in discarica, dove trover\u00e0 gli altri concorrenti malcapitati, cio\u00e8 Milo, Gabriele e Francesca. Alla fine della votazione, che riguardava solo gli uomini, la pi\u00f9 votata \u00e8 risultata Guendalina. Successivamente poi, il \"Grande Fratello\" ha annunciato che uno tra Gabriella e Michele verr\u00e0 eliminata in apertura di seconda puntata.\nNota 2: Melita \u00e8 la migliore della settimana, per questa ragione si salva e non va al televoto.\nNota 2.1: Dopo l'eliminazione di Diana i concorrenti sono chiamati a eliminare direttamente uno di loro. Dopo la votazione, il pi\u00f9 votato risulta Salvatore con 5 voti su 8, cos\u00ec il ragazzo \u00e8 costretto ad abbandonare definitivamente il gioco.\nNota 3: Alessandro \u00e8 il migliore della settimana, per questa ragione si salva e non va al televoto.\nNota 4: Ad Alfredo viene affidato il compito di nominare d'ufficio uno dei suoi compagni d'avventura, il siciliano fa cos\u00ec il nome di Dominic.\nNota 4.1: Simona \u00e8 la migliore della settimana, per questa ragione si salva e non va al televoto.\nNota 5: Le donne e Massimo sono immuni dalle nomination. A Francesco viene affidato il compito di nominare d'ufficio uno dei suoi compagni d'avventura, il ragazzo fa cos\u00ec il nome di Raniero.\nNota 6: Raniero \u00e8 il migliore della settimana, per questa ragione si salva e non va al televoto.\nNota 7: Guendalina \u00e8 la migliore della settimana, per questa ragione si salva e non va al televoto.\nNota 8: Subito dopo la sua eliminazione, Francesco viene convocato dal \"Grande Fratello\" che gli chiede di fare due nomi, le persone da lui nominate andranno al ballottaggio e saranno gli altri concorrenti a decidere chi di loro potr\u00e0 continuare la propria avventura, il ragazzo fa cos\u00ec i nomi di Raniero e Mirela, dopodich\u00e9 lascia per sempre la casa. Dopo la votazione, da parte degli altri concorrenti rimasti in gioco, la pi\u00f9 votata risulta Mirela, che deve abbandonare definitivamente il gioco.\nNota 9: Dopo l'eliminazione di Raniero, i concorrenti sono chiamati ad eliminare direttamente uno di loro. Dopo la votazione, risulta Massimo il pi\u00f9 votato, che dopo aver salutato i suoi compagni si avvia verso l'uscita, ma in quel momento, viene fermato da Alessia Marcuzzi, che gli propone di continuare la sua avventura nella casa solo se passer\u00e0 una settimana in completa solitudine in discarica, dopodich\u00e9 potr\u00e0 tornare nella casa e cos\u00ec il ragazzo accetta.\nNota 9.1: Milo \u00e8 il migliore della settimana, per questa ragione si salva e non va al televoto.\nNota 10: Dopo l'eliminazione di Melita, i concorrenti sono chiamati ad eliminare per l'ennesima volta uno di loro, ma con una variazione, infatti questo ballottaggio sar\u00e0 riservato solo ed esclusivamente alle donne. Dopo la votazione la pi\u00f9 votata risulta Sonia. Successivamente, viene aperto un televoto tra Massimo, in discarica, e Sonia, scelta dalle ragazze, ad avere la peggio \u00e8 quest'ultima.\nNota 11: Dopo l'eliminazione di Francesca, i concorrenti sono chiamati ancora una volta ad eliminare uno di loro, il pi\u00f9 votato risulta Alessandro, che per\u00f2 prima di abbandonare la casa si sottopone ad un televoto, che decreta se lui pu\u00f2 continuare la sua avventura nella casa. Dopo alcuni minuti, Alessia Marcuzzi annuncia al ragazzo il risultato del televoto che per sua fortuna \u00e8 positivo, cos\u00ec diventa a tutti gli effetti uno dei quattro finalisti.\nAscolti.\nIn questa tabella sono indicati i risultati in termini di ascolto delle puntate serali andate in onda ogni gioved\u00ec in prima serata su Canale 5."}
{"id": "1327008", "revid": "178920", "url": "https://it.wikipedia.org/wiki?curid=1327008", "title": "Disegni animati", "text": ""}
{"id": "1327012", "revid": "1924342", "url": "https://it.wikipedia.org/wiki?curid=1327012", "title": "Savage", "text": ""}
{"id": "1327013", "revid": "181541", "url": "https://it.wikipedia.org/wiki?curid=1327013", "title": "Terza Battaglia di Ushant", "text": ""}
{"id": "1327014", "revid": "1953061", "url": "https://it.wikipedia.org/wiki?curid=1327014", "title": "Tandridge (distretto)", "text": "Tandridge \u00e8 un distretto del Surrey, Inghilterra, Regno Unito, con sede a Oxted.\nIl distretto nacque il 1\u00ba aprile 1974 secondo il Local Government Act 1972 dall'unione del distretto urbano di Caterham and Warlingham e del Distretto rurale di Godstone."}
{"id": "1327015", "revid": "767487", "url": "https://it.wikipedia.org/wiki?curid=1327015", "title": "Livio Franceschini", "text": "Carriera.\nHa giocato con la Ginnastica Triestina, vincendo tre campionati italiani tra il 1932 e il 1939-40, e con la Ginnastica Roma, con cui ha vinto il titolo 1935.\nHa giocato con la maglia della nazionale italiana di pallacanestro l'Europeo 1935 (miglior marcatore del torneo), le Olimpiadi 1936 e l'Europeo 1937. Ha esordito in Nazionale a Ginevra il 2 maggio 1935, in Italia-Bulgaria 42-23, e ha totalizzato 16 presenze e 170 punti.\nCarriera artistica.\nDopo la guerra, durante la quale partecip\u00f2 alla difesa di Roma , torn\u00f2 a Trieste e inizi\u00f2 la carriera artistica dedicandosi alla pittura, soprattutto ad acquerello."}
{"id": "1327017", "revid": "827882", "url": "https://it.wikipedia.org/wiki?curid=1327017", "title": "Simon Reynolds", "text": "Cresciuto nello Hertfordshire, \u00e8 famoso per i suoi scritti sull'Electronic Dance Music e per aver coniato il termine post-rock. \u00c8 considerato uno dei pi\u00f9 importanti critici musicali contemporanei.\nOltre alle recensioni inerenti alla musica elettronica e alcuni libri sul post-punk e il rock, Reynolds ha scritto recensioni su una vasta gamma di artisti e generi musicali, collaborando con \"Melody Maker\" (), \"The New York Times\", \"Village Voice\", \"Spin\", \"The Guardian\", \"Rolling Stone\", \"The Observer\", \"Artforum\", \"New Statesman\", \"The Wire\", \"Mojo\", \"Uncut\" e molte altre riviste specializzate; risiede all'East Village di New York, con sua moglie Joy Press e i due figli, Kieran and Tasmine.\nTeoria critica.\nReynolds \u00e8 diventato famoso per aver incorporato la teoria critica nella sua analisi musicale, scrivendo abbondantemente a proposito del genere, classe, razza e sessualit\u00e0 e la loro influenza sulla musica. Nei suoi studi sul legame fra classe sociale e musica, Reynolds ha coniato il termine \"classe liminale\", definita come alto-proletariato e bassa-borghesia, un gruppo sociale cui attribuisce \"molta energia musicale\".\nReynolds ha anche scritto estensivamente sulla \"cultura della droga\" e la sua relazione con la musica; nel suo \"Generazione ballo/sballo\" Reynolds traccia gli effetti della droga sulla scena rave. Oltre che in \"Generazione ballo/sballo\", il suo interesse per l'argomento \u00e8 evidente anche nella sua recensione del film \"Trainspotting.\"\nGli scritti di Reynolds hanno tratto ispirazione da alcuni noti filosofi e teorici musicali moderni, fra cui Gilles Deleuze, F\u00e9lix Guattari, Brian Eno, Joe Carducci e i Situazionisti.\nReynolds afferma di essere stato leggermente influenzato dal pensiero marxista, applicando alla musica concetti quali il \"feticismo della merce\" e la \"falsa coscienza\" (Reynolds parla di due esempi relativi alla musica hip hop).\nDalla seconda met\u00e0 degli anni duemila si \u00e8 dedicato all'analisi del revival e del riciclo di generi del passato che a suo avviso sono ormai dominanti nella scena musicale del XXI secolo. Viene inoltre ricordato per aver riutilizzato il concetto di \"hauntology\", coniato dal filosofo Jacques Derrida, per definire un genere musicale che \"mette il passato dentro il presente\"."}
{"id": "1327018", "revid": "363629", "url": "https://it.wikipedia.org/wiki?curid=1327018", "title": "Dixie", "text": "Dixie (a volte anche Dixieland) \u00e8 un soprannome di etimologia incerta con il quale ci si riferisce agli abitanti e, pi\u00f9 in generale, agli Stati del Sud degli Stati Uniti d'America.\n\"Cuore di Dixie\" \u00e8 un soprannome dell'Alabama, o pi\u00f9 specificamente della capitale originaria degli Stati Confederati, Montgomery.\nOrigine del termine.\nSecondo \"A Dictionary of Americanisms on Historical Principles\" (1951), di Mitford M. Mathews, tre teorie sono all'origine del nome:\nLa \"Dixie mafia\".\nCon \"Dixie Mafia\" si intende una organizzazione criminale originaria di Biloxi (Mississippi), operante principalmente nel sud degli Stati Uniti a partire dagli anni '60. Coinvolta nel traffico illegale di alcolici e stupefacenti, e non di rado nella ricettazione di merce rubata, \u00e8 caratteristico l'uso da parte d'essa della violenza.\nNella cultura popolare e nei media.\nMusica \"Dixie\".\nDal termine \"Dixie\"\" deriva anche il termine dixieland, molto utilizzato dalle band di Southern rock (ad es. una band ha come nome The Dixie Dregs).\n\"I Wish I Was in Dixie\", anche conosciuta come \"Dixie's Land\", \u00e8 una canzone popolare nel Sud degli Stati Uniti, \u00c8 stata una delle canzoni pi\u00f9 popolari della nazione nel XIX secolo probabilmente fuoriuscita come prodotto di qualche \"minstrel show\".\n\"To arms in Dixie\" \u00e8 considerato l'inno non ufficiale degli Stati Confederati d'America.\n\"Dixie \"\u00e8 il titolo del secondo album degli Avail, punk-hardcore band statunitense di stanza a Richmond, Virginia"}
{"id": "1327020", "revid": "228587", "url": "https://it.wikipedia.org/wiki?curid=1327020", "title": "Percorribilit\u00e0", "text": "La percorribilit\u00e0 \u00e8 \"la condizione di una strada o di un tratto, che pu\u00f2 esser percorso a piedi o con un mezzo di locomozione. Anche, pi\u00f9 genericamente, l'essere percorribile\", che pu\u00f2 essere percorso. \nLa percorribilit\u00e0 pedonale dei percorsi interni o esterni dello spazio costruito esprime la capacit\u00e0 degli stessi di fornire all'utente condizioni di adeguatezza rispetto alla sua attivit\u00e0 di deambulazione. La percorribilit\u00e0, quindi, pu\u00f2 essere intesa come classe di requisiti riferita alla qualit\u00e0 d'uso del camminare nell'ambiente costruito, ottenuta attraverso il soddisfacimento delle esigenze di sicurezza (\"safety\" e \"security\"), accessibilit\u00e0, orientamento, way finding, benessere psicofisico dell'utente fruitore dei percorsi. La capacit\u00e0 di camminare, seppur strettamente legata alla componente umana, e quindi alla variabilit\u00e0 e diversit\u00e0 fisico-motoria degli individui, \u00e8 condizionata anche da fattori fisico tecnici ed ambientali esterni all'individuo con i quali egli si relaziona durante lo svolgimento delle proprie attivit\u00e0 di vita quotidiana. Tali fattori, se non adeguati alle capacit\u00e0 e limitazioni fisiche, abilit\u00e0 intellettive e cognitive, ritmi e abitudini di vita personali e sociali dell'uomo possono compromettere il soddisfacente svolgere delle sue attivit\u00e0. In tale ottica, se \u00e8 vero che \"tutte le attivit\u00e0 umane\", come ad esempio il camminare, \"sono la parte della fenomenica di interazioni che hanno luogo fra gli uomini e l'ambiente nella complessit\u00e0 delle variabili fisiche, chimiche, simboliche, sociali e culturali\" e che \"ogni essere umano conduce la sua esistenza in relazione e come parte del contesto che lo circonda, cio\u00e8 vive nell'ambiente non come soggetto, ma come partecipante\", \u00e8 necessario, nella determinazione della classe di requisiti della percorribilit\u00e0 dei percorsi, tener conto non solo delle componenti fisico-tecniche e fisico-ambientali, che caratterizzano il percorso, ma anche della componente umana, cio\u00e8 delle esigenze determinate dalle differenziate caratteristiche fisiche, motorie, sensoriali e comportamentali degli utenti che usano gli spazi nell'attivit\u00e0 del camminare. "}
{"id": "1327021", "revid": "599013", "url": "https://it.wikipedia.org/wiki?curid=1327021", "title": "Emilio Giassetti", "text": "Carriera.\nHa giocato con la Ginnastica Triestina, vincendo tre campionati italiani tra il 1930 e il 1934, e con la Borletti Milano, con cui ha vinto i titoli 1936 e 1936-37.\nHa giocato anche con la maglia della nazionale italiana di pallacanestro l'Europeo 1935, le Olimpiadi 1936 e l'Europeo 1937, per un totale di sedici presenze."}
{"id": "1327033", "revid": "599013", "url": "https://it.wikipedia.org/wiki?curid=1327033", "title": "Egidio Premiani", "text": "Carriera.\nHa giocato con la Ginnastica Triestina, vincendo i campionati italiani 1932 e 1934.\nHa giocato anche con la maglia della nazionale italiana di pallacanestro l'Europeo 1935 e le Olimpiadi 1936, per un totale di quindici presenze."}
{"id": "1327034", "revid": "155634", "url": "https://it.wikipedia.org/wiki?curid=1327034", "title": "Conca d'Oro (zona di Roma)", "text": "Conca d'Oro \u00e8 la zona urbanistica 4G del Municipio Roma III di Roma Capitale.\nSi estende sul quartiere Q. XVI Monte Sacro.\nGeografia fisica.\nTerritorio.\nSi trova nel quadrante nord della citt\u00e0, fra il fiume Aniene a sud e via dei Prati Fiscali a nord. \nLa zona \u00e8 sostanzialmente pianeggiante tranne la collina del Casale Giuliani.\nA sud \u00e8 presente il cosiddetto parco delle Valli, polmone verde della zona e facente parte della riserva della valle dell'Aniene.\nLa zona urbanistica confina:\nInfrastrutture e trasporti.\nRaggiungibile anche con le varie linee di autobus, come Linea 88, 83 (Capolinea) e 311 (capolinea). Inoltre, sono presenti anche altre linee quali 38, 63, 80, 92, 93 (capolinea sulla piazza)."}
{"id": "1327035", "revid": "155634", "url": "https://it.wikipedia.org/wiki?curid=1327035", "title": "Sacco Pastore", "text": "Sacco Pastore \u00e8 la zona urbanistica 4H del Municipio Roma III di Roma Capitale. Si estende sul quartiere Q. XVI Monte Sacro.\nIl nome deriva da precedenti forme medievali e pertanto deve escludersi la lettura semplicistica secondo cui esso \u00e8 dovuto all'ansa del fiume Aniene che circonda e delimita la zona stessa, gi\u00e0 frequentata da pastori.\nGeografia fisica.\nTerritorio.\nSi trova nel quadrante nord-est della citt\u00e0, fra un'ansa del fiume Aniene a nord-est e sud e la tangenziale est a ovest.\nLa zona urbanistica confina:\nStoria.\nIn questa area fu trovato, nel 1929, un cranio umano fossile, detto \"Uomo di Saccopastore I\", e nel 1935 un altro cranio umano, detto \"Uomo di Saccopastore II\", con altri resti di animali tra cui il \"Palaeoloxodon antiquus\" (elefante dalle zanne dritte)."}
{"id": "1327037", "revid": "155634", "url": "https://it.wikipedia.org/wiki?curid=1327037", "title": "Bufalotta", "text": "Bufalotta \u00e8 la zona urbanistica 4N del Municipio Roma III di Roma Capitale. Si estende sulle zone Z. III Marcigliana e Z. V Tor San Giovanni.\nGeografia fisica.\nSi trova nell'area nord del comune, esternamente e a ridosso del Grande Raccordo Anulare.\nTerritorio.\nLa zona confina:\nOrigine del nome.\nA rigore il nome Bufalotta spetta ad un terreno di oltre 300 ettari ancora non urbanizzato (\u00e8 compreso nella Riserva Naturale Marcigliana), corrispondente all'antica tenuta \"Ciampiglia dei Del Bufalo\" (nel 1200 pass\u00f2 a detta nobile famiglia di Pistoia trasferitasi a Roma, nel cui stemma figura la testa di un bufalo con un anello alle narici e il motto fra le corna), detta in seguito anche Bufalotta.\nLa strada che da Roma (dopo Ponte Nomentano) conduceva alla tenuta fu quindi denominata \"via della Bufalotta\". Nell'ambito del contemporaneo sistema di riferimento toponomastico, e in spregio all'opportuno mantenimento delle denominazioni tradizionali, le nuove zone residenziali finiscono per usurpare il nome delle originali destinazioni della viabilit\u00e0 radiale, assumendolo a loro volta dalle strade che fiancheggiano: pertanto, come nella periferia romana occidentale si parla di Boccea a proposito di nuove urbanizzazioni che fiancheggiano la via che portava fino alla vera localit\u00e0 Boccea, sulla riva sinistra del fiume Arrone, cos\u00ec oggi il nome Bufalotta \u00e8 indefinitamente attribuito alle nuove aree che costeggiano la via omonima, mentre \u00e8 quasi perduta la consapevolezza del luogo a cui in origine spettava tale nome.\nAppare quindi infondata l'etimologia che fa riferimento alla presenza lungo la strada di pascoli destinati specialmente a bufale da latte.\nStoria.\nRicerche condotte tra il 1980 e il 1986 in una zona della Bufalotta vicino al Grande Raccordo Anulare, hanno consentito il ritrovamento di reperti fossili risalenti a pi\u00f9 di 700.000 anni fa.\nGli abitati della zona si sono sviluppati in periodi diversi, ma i primi insediamenti erano fondamentalmente legati alla vita nelle varie \"tenute\", sfruttate a fini agricoli e/o di pastorizia.\nUrbanistica.\nNella zona della Bufalotta sono presenti i toponimi di Cinquina e Cesarina."}
{"id": "1327038", "revid": "1573940", "url": "https://it.wikipedia.org/wiki?curid=1327038", "title": "Facelina auriculata", "text": "Facelina auriculata () \u00e8 un mollusco nudibranchio della famiglia Facelinidae.\nDescrizione.\nCorpo di colore bianco-giallo, con numerosi cerata di colore marrone, sfumato in blu e bianco. Macchia faringea di colore rosso tra gli occhi. Rinofori nodosi, lamellari. Fino a 55 millimetri.\nBiologia.\nSi nutre di idrozoi dei generi \"Tubularia\", \"Aglaophenia\", \"Obelia\"."}
{"id": "1327039", "revid": "767487", "url": "https://it.wikipedia.org/wiki?curid=1327039", "title": "Ezio Varisco", "text": "Pilota aerosiluratore, mor\u00ec nel corso della seconda guerra mondiale.\nCarriera.\nHa giocato con la Ginnastica Triestina per 6 stagioni, vincendo i campionati italiani 1932 e 1934.\nHa giocato anche con la maglia della nazionale italiana di pallacanestro l'Europeo 1935 e quello del 1937, dove ha vinto la medaglia d'argento.&lt;br&gt;\nIn tutto un totale di quattordici presenze."}
{"id": "1327040", "revid": "29244", "url": "https://it.wikipedia.org/wiki?curid=1327040", "title": "Facelina coronata", "text": ""}
{"id": "1327042", "revid": "117506518", "url": "https://it.wikipedia.org/wiki?curid=1327042", "title": "SovRom", "text": "I SovRom furono imprese economiche stabilite in Romania a seguito della presa del potere da parte dei comunisti alla fine della seconda guerra mondiale, fino al 1954\u20141956 (quando furono sciolte dalle autorit\u00e0 rumene).\nIn teoria, i SovRom erano joint venture rumeno-sovietiche che avevano lo scopo di generare incassi per la ricostruzione, e furono progettate per essere possedute al 50% da entrambi gli stati; tuttavia, erano un mezzo per assicurare maggiore ricchezza alla parte sovietica, e generalmente contribuivano al drenaggio delle risorse della Romania (in aggiunta alle riparazioni di guerra previste dall'armistizio del 1944 e dal Trattato di pace di Parigi, che avevano stabilito il pagamento di 300 milioni di dollari. I contributi sovietici nella creazione dei SovRom furono soprattutto nella rivendita degli equipaggiamenti nazisti lasciati in Romania, che furono sistematicamente sopravvalutati.\nStoria.\nCreazione, struttura ed effetti.\nL'accordo tra i due Paesi riguardante l'istituzione di imprese comuni fu firmato a Mosca l'8 maggio 1945, in un momento in cui la Romania si trovava in isolamento economico.\nIl primo SovRom ad essere creato (il 17 luglio 1945) fu \"Sovrompetrol\", che aveva come obiettivo l'estrazione del petrolio del distretto di Prahova e le raffinerie a Ploie\u0219ti. Nel 1947, questa azienda fu responsabile dell'estrazione del 37% del petrolio rumeno, di circa il 30% della produzione di greggio e del 36% di petrolio raffinato, controllando il 37% delle forniture nazionali di petrolio e il 38% di quelle estere.\n\"Sovrompetrol\" fu seguita da \"Sovromtransport\" e \"Tars\" (operatori nel trasporto), e in seguito da \"Sovrombanc\" (monopolio bancario ed economico), \"Sovromlemn\" (produzione del legname) \"Sovromgaz\" (gas naturale), \"Sovromasigurare\" (assicurazioni), \"Sovromc\u0103rbune\" (estrazione del carbone nella Valle di Jiu e in altre aree), \"Sovromchim\" (industria chimica), \"Sovromconstruc\u021bii\" (materiali da costruzione), \"Sovrommetal\" (estrazione del ferro \u2014 presso Re\u0219i\u021ba), \"Sovromtractor\" (futura \"Tractorul\", a Bra\u0219ov), \"Sovromfilm\" (importazione del cinema sovietico), \"Sovrom Utilaj Petrolier\" (produzione dell'equipaggiamento per l'estrazione del petrolio), \"Sovromnaval\" (costruzioni navali a Costanza, Giurgiu, e Br\u0103ila), e \"Sovromcuar\u021b\" (o \"Sovromquar\u021bit\", per l'estrazione del quarzo).\n\"Sovromcuar\u021b\" inizi\u00f2 ad operare nel 1950 alla miniera di B\u0103i\u021ba, nel distretto di Bihor, con un nome che era stato ideato per nascondere la vera e principale attivit\u00e0. In segreto, la Romania consegn\u00f2 17.288 tonnellate di uranio all'Unione Sovietica tra il 1952 e il 1960, che fu utilizzato, almeno in parte, per il programma atomico sovietico. L'estrazione dell'uranio continu\u00f2 fino al 1961. Il materiale estratto veniva portato in nave al di fuori della Romania per la lavorazione, inizialmente a Sillam\u00e4e in Estonia; il concentrato di uranio veniva poi utilizzato esclusivamente dall'URSS.\nL'ammontare totale delle merci consegnate dalla Romania all'Unione Sovietica super\u00f2 abbondantemente il totale delle riparazioni di guerra da rifondere: il valore del materiale fornito ammontava a 2 miliardi di dollari. Nel 1952, l'85% delle esportazioni della Romania era diretto in Unione Sovietica.\nLe circostanze speciali amplificarono ancora di pi\u00f9 gli effetti negativi dei SovRom sull'economia rumena: la forte siccit\u00e0 e la carestia del 1946, insieme alla svalutazione del leu romeno \u2014 culminarono in una politica di stabilizzazione forzata con la riforma monetaria del 1947.\nLa fine.\nLa fine dei SovRom, prova della relativa emancipazione del Partito Comunista Rumeno dal controllo sovietico, corse in parallelo con il processo di De-Stalinizzazione; fu approvato da Nikita Chru\u0161\u010d\u00ebv e portato avanti da Miron Constantinescu (organizzatore dei piani quinquennali rumeni).\nLe prime misure furono prese nel 1954 (con accordi firmati a marzo e a settembre): le quote possedute dai sovietici in 12 delle 16 imprese furono acquistate dallo stato rumeno. in cambio di una somma da pagare in esportazioni di merce (nel 1959 il debito fu calcolato in 35 miliardi di lei). I pagamenti furono completati solo nel 1975. La somma iniziale a cui i sovietici stimarono il loro contributo fu di 9,6 miliardi di lei, contro i 2,9 miliardi stimati dai rumeni; alcuni dibattiti sull'argomento ridussero la somma a 5,3 miliardi di lei, che furono accettati non come risultato corretto, ma come concessione a causa delle irregolarit\u00e0 passate nelle attivit\u00e0 SovRom. Allo stesso tempo, l'URSS annunci\u00f2 che avrebbe rinunciato ai suoi interessi nelle imprese ex tedesche e agli immobili sul suolo rumeno, per i quali la Romania pag\u00f2 1,5 miliardi di lei come riscatto (dedotti dal totale di 5,3 miliardi).\nGli ultimi due SovRom restanti, \"Sovrompetrol\" e \"Sovromcuar\u021b\", furono abbandonati nel 1956. Tuttavia, il governo rumeno firm\u00f2 un accordo che avrebbe sostituito \"Sovromcuar\u021b\" con una nuova compagnia statale che avrebbe continuato con l'estrazione e la lavorazione dell'uranio, consegnando l'intera produzione all'Unione Sovietica. Questa compagnia successore fu sciolta nel 1961. Gli investimenti sovietici nella \"Sovromcuar\u021b\" furono valutati per un debito di 413 milioni di rubli, che furono pagati dalla Romania in un periodo di 10 anni (a partire dal 1961).\nLa gestione fu utilizzata dal Segretario Generale Gheorghe Gheorghiu-Dej, che aveva precedentemente assicurato l'efficienza dei SovRom, come metodo per assicurarsi la popolarit\u00e0 dei cittadini rumeni e, in parallelo, per pubblicizzare il fatto che la Romania aveva sviluppato l'economia marxista del socialismo dopo aver effettuato la nazionalizzazione."}
{"id": "1327043", "revid": "834", "url": "https://it.wikipedia.org/wiki?curid=1327043", "title": "Trevor Blokdyk", "text": ""}
{"id": "1327046", "revid": "599013", "url": "https://it.wikipedia.org/wiki?curid=1327046", "title": "Esteban Su\u00e1rez", "text": "Carriera.\nNato nelle Asturie, inizia la carriera nel Real Avil\u00e9s. Passato al Real Oviedo, qui gioca in prima squadra dal 1997 al 2002.\nNel 2002-2003 viene ceduto all', risalito in quella stagione in Primera Division. Nel 2003-2004 firma un contratto con il Siviglia, dove diventa il titolare per due stagioni fino al 2005.\nAl termine di quella stagione passa al neo-promosso Celta Vigo, andando a fare la riserva di Jos\u00e9 Manuel Pinto.\nDal 2008 al 2014 ha giocato nell'Almer\u00eda, per poi trasferirsi nuovamente al Real Oviedo."}
{"id": "1327047", "revid": "37401", "url": "https://it.wikipedia.org/wiki?curid=1327047", "title": "Scipione Cicala", "text": "Appartenente ad una nobile ed antica famiglia vicecomitale, i Cicala (\"\u00c7ig\u00e4\" in lingua genovese), \u00e8 noto in turco anche come C\u0131\u011falazade Yusuf Sinan Pa\u015fa o Ca\u011falo\u011flu Yusuf Sinan Kapudan Pa\u015fa. Assunse importanti incarichi militari e politici nell'Impero Ottomano, operando anche come corsaro. Per quaranta giorni, dal 27 ottobre al 5 dicembre 1596, ricopr\u00ec la carica di gran visir sotto il regno di Maometto III.\nOrigini, cattura e conversione all'Islam.\nSuo padre, il visconte Vincenzo Cicala (o \"Cigala\") o pi\u00f9 propriamente Visconte Cicala fu un capitano di origine genovese agli ordini dei d'Oria, mentre la madre sarebbe stata forse una musulmana montenegrina di Castelnuovo. Il visconte e suo figlio furono presi prigionieri dalla marina Ottomana nel 1560 (1561 secondo altre fonti) presso le isole Egadi navigando dalla Sicilia alla Spagna, e furono portati prima a Tripoli e poi a \u0130stanbul. Il padre fu in grado di pagare il riscatto e fu liberato dopo aver vissuto per qualche tempo a Beyo\u011flu (Pera); tornato a Messina, vi mor\u00ec nel 1564. Il figlio Scipione, invece, non fu liberato e gli fu posta l'alternativa di essere messo a morte (o pi\u00f9 verosimilmente di essere utilizzato come schiavo sulle galere), oppure di convertirsi ed entrare nel corpo dei Giannizzeri (turco: \"yeni \u00e7eri\" \"nuovo soldato\"). Scipione Cicala abiur\u00f2 quindi il Cristianesimo, abbracci\u00f2 l'Islam (come era del resto richiesto) ed entr\u00f2 nel famoso corpo militare ottomano.\nL'ascesa.\nDopo l'addestramento al servizio dell'Impero, Scipione Cicala fu adibito al Palazzo Imperiale, raggiungendo in breve tempo il rango di \"silahtar\". Per qualche tempo si vocifer\u00f2 che alla rapidissima ascesa del convertito genovese non fosse estranea la sua straordinaria bellezza, che aveva \"fatto colpo\" sull'imperatore S\u00fcleyman Qanuni (ovvero Solimano il Magnifico); la cosa rimase per\u00f2 allo stato di voci. Certo \u00e8 che il successore di Solimano, Selim II, lo ebbe in grazia, concedendogli come spose due sue nipoti (la prima nel 1573 e la seconda nel 1576); si trov\u00f2 a godere di grande ricchezza, di un incarico di prestigio e della protezione presso la Sublime Porta.\nNel 1575 divenne \"a\u011fa\" dei Giannizzeri, mantenendo tale carica fino al 1578. In seguito svolse servizio attivo nella lunga guerra tra l'Impero Ottomano e la Persia (1578-1590). Fu nominato \"beylerbey\" (governatore generale) di Van nel 1583 e, nello stesso anno, assunse il comando della grande fortezza strategica di Erevan, in Armenia, che gli comport\u00f2 la nomina a Visir. Sempre come \"beylerbey\" di Van svolse un ruolo di primo piano nella campagna militare contro la citt\u00e0 persiana di Tabriz (1585). Nel 1586 viene nominato \"beylerbey\" di Bayaz\u0131t e combatte con successo nella Persia occidentale durante gli ultimi anni della guerra, conquistando le citt\u00e0 di Nihavand e Hamadan e facendole annettere all'Impero Ottomano.\nGran visir dell'Impero Ottomano.\nDopo la pace del 1590, Scipione Cicala viene nominato \"beylerbey\" di Erzurum. Nel 1591 viene nominato \"Kapudanpa\u015fa\", vale a dire Grand'Ammiraglio della flotta Ottomana (il termine \"Kapudan\", reso talvolta in italiano come \"Capu\u00e0n di Mare\", deriva dall'italiano \"capitano\"). Scipione Cicala mantiene tale carica fino al 1595, quando sotto il granvizirato di Koca Pa\u015fa viene promosso quarto visir.\nScipione Cicala ha doti militari non comuni; viene posto a capo anche di una flotta corsara che, nel 1594-1595, compie numerose e violente incursioni nell'Italia meridionale, particolarmente in Calabria; Soverato, Cir\u00f2 Marina e la stessa Reggio vengono messe a ferro e fuoco. Da qui Scipione Cigala, oramai \"Ca\u011falo\u011flu Yusuf Sinan Kapudan Pa\u015fa\" (\"Ca\u011falo\u011flu\" \u00e8 formato su \"Ca\u011fal\" -pron. \"gia\u00e0l\" - resa turca di \"Cicala\" o \"Cigala\" - e \"o\u011flu\" \"figlio di\") oppure \"C\u0131\u011falazade Yusuf Sinan Pa\u015fa\" (ove \"-zade\" \u00e8 suffisso persiano sempre dal significato di \"figlio di\") si sposta in Ungheria. A quell'epoca l'Impero Ottomano \u00e8 in guerra contro l'Austria, e Cicala viene nominato Terzo Visir ed accompagna il sultano Maometto III nella campagna del 1596. Nel settembre dello stesso anno conquista la fortezza di Hatvan, ed \u00e8 presente al successivo e vittorioso assedio della citt\u00e0 di Eger. Nella Battaglia di Keresztes (in ottobre) prende parte all'assalto finale che, dopo un inizio disastroso, risolve in un'inaspettata e grande vittoria ottomana lo scontro. In ricompensa per i suoi servigi, viene nominato gran visir il 27 ottobre 1596.\nIl declino e la morte.\nScipione Cicala si rivela un gran visir fin troppo energico. Usa le maniere forti per ristabilire la disciplina tra le truppe Ottomane, poi interviene con durezza contro i Tartari di Crimea che si erano sollevati, provocando un notevole malcontento. Quel che pi\u00f9 conta, buona parte della corte, favorevole al ritorno al granvizirato di Damat \u0130brahim Pa\u015fa, trama contro di lui, e con successo. Dopo soli 40 giorni di carica, Scipione Cicala viene deposto il 5 dicembre 1596.\nDal dicembre 1597 al gennaio 1598 torna alla carica di \"beylerbey\" a Damasco; nel maggio 1599 viene nominato \"Kapudan Pa\u015fa\" per la seconda volta e viene di nuovo inviato in Italia al comando di una flotta corsara. Nel 1602 la sua meta \u00e8 di nuovo la Calabria. La citt\u00e0 di Reggio \u00e8 in preda alle ostilit\u00e0 intestine tra i Melissari e i Monsolini, con morti e feriti; il capitano turco-genovese intende approfittarne per impadronirsene. Al momento dell'incursione, per\u00f2, la flotta turca viene fatta oggetto di un fitto e inaspettato cannoneggiamento, e Scipione Cicala viene costretto a recedere nella rada di Motta, dove sbarca e attende tempi migliori per marciare su Reggio. A un certo punto, tenta la conquista attraverso uno stratagemma: . Visto l'insuccesso dello stratagemma, il Cicala tenta l'azione di forza con 3000 uomini che vengono fronteggiati da 1000 reggini, tra cui 400 uomini condotti da Gerolamo Musitano, che lo sconfiggono a Sant'Agata del Bianco.\nNel 1604 assume il comando del fronte orientale, dov'era scoppiata una nuova guerra tra gli Ottomani e i Persiani. La sua campagna del 1605 fu disastrosa: le forze da lui guidate contro Tabriz subirono una disfatta presso il lago Urmiya, e Cicala dovette ritirarsi verso la fortezza di Van, e poi in direzione di Diyarbak\u0131r. Mor\u00ec nel corso di questa ritirata nel dicembre 1605. Altre fonti vogliono per\u00f2 che sia morto in Podolia.\nDa \"Ca\u011falo\u011flu\", uno dei nomi turchi di Scipione Cicala, prese nome un intero quartiere di \u0130stanbul che ancora si chiama cos\u00ec ai nostri giorni. Il quartiere \u00e8 stato noto per essere una sorta di Fleet Street, essendo sede di molti giornali e pubblicazioni e quindi \"cuore della stampa\". Scipione Cicala vi si era costruito un palazzo e un bagno turco (\"hammam\"), che fu ricostruito nel 1741. Ancora oggi lo si pu\u00f2 ammirare.\nMusica.\nOltre che in una strofa popolare calabrese, la figura di Scipione Cicala viene ricordata in una famosa canzone di Fabrizio De Andr\u00e9, in genovese, intitolata \"Sin\u00e0n Capud\u00e0n Pasci\u00e0\". Tale canzone fa parte dell'album \"Creuza de m\u00e4\" del 1984."}
{"id": "1327052", "revid": "287204", "url": "https://it.wikipedia.org/wiki?curid=1327052", "title": "Arzew", "text": "Arzew (in arabo: \u0623\u0631\u0632\u064a\u0648) \u00e8 una citt\u00e0 portuale dell'Algeria a circa 40 chilometri da Orano\nLa citt\u00e0 era nota come Arsenaria durante il dominio romano e Saint-Leu durante quello francese.\nAlcune volte \u00e8 citata come Arzeu o Arziw.\nLuoghi d'interesse.\nNella zona sono presenti resti romani.\nEconomia.\nL'economia della citt\u00e0, che precedentemente si reggeva sul sale e sul grano, si basa oggigiorno sull'esportazione del gas naturale e sulla raffinazione dei prodotti petroliferi. Ancora attiva \u00e8 la pesca. Importanti sono anche gli stabilimenti chimici per la produzione di ammoniaca, nitrati ed urea."}
{"id": "1327054", "revid": "666668", "url": "https://it.wikipedia.org/wiki?curid=1327054", "title": "Rub\u00e9n Sosa", "text": ""}
{"id": "1327057", "revid": "697352", "url": "https://it.wikipedia.org/wiki?curid=1327057", "title": "Serian", "text": ""}
{"id": "1327058", "revid": "155634", "url": "https://it.wikipedia.org/wiki?curid=1327058", "title": "Aeroporto dell'Urbe (zona di Roma)", "text": "Aeroporto dell'Urbe \u00e8 la zona urbanistica 4L del Municipio Roma III di Roma Capitale. Si estende sulle zone Z. I Val Melaina e Z. II Castel Giubileo.\nGeografia fisica.\nTerritorio.\nIl territorio comprende l'intera area occupata dall'Aeroporto dell'Urbe, dal quale la zona prende il nome.\nLa zona confina:"}
{"id": "1327061", "revid": "1013865", "url": "https://it.wikipedia.org/wiki?curid=1327061", "title": "\u02bfAyn Defla", "text": "\u02bfAyn Defla () \u00e8 una citt\u00e0 dell'Algeria, capitale dell'omonima provincia."}
{"id": "1327072", "revid": "198277", "url": "https://it.wikipedia.org/wiki?curid=1327072", "title": "Micah Richards", "text": "Debuttando nella nazionale inglese nel novembre 2006 a 18 anni, \u00e8 diventato il pi\u00f9 giovane difensore di sempre ad essere convocato nell'Inghilterra, oltre che ad esordirvi.\nCaratteristiche tecniche.\nPu\u00f2 ricoprire i ruoli sia di terzino destro che di difensore centrale in una difesa a 3 o a 4. Molto forte nell'uno contro uno in fase difensiva e nel gioco aereo. Destro naturale dal fisico compatto e dalla grande velocit\u00e0 che sa sfruttare quando avanza sulla fascia. Dotato di buona tecnica individuale, fa del temperamento e del carattere le proprie armi migliori.\nCarriera.\nClub.\nInizi.\nSebbene i suoi genitori vivessero a Leeds, Richards \u00e8 nato a Birmingham, citt\u00e0 dove spesso essi si recavano. Suo padre \u00e8 stato allenatore di una scuola calcio brasiliana a Leeds. Cresce nel Chapeltown nel distretto di Leeds, dove frequent\u00f2 l\"'Archbishop Cranmer CofE Primary School\". L'allenatore della squadra scolastica, David Moore, lo ha fatto debuttare all'et\u00e0 di sette anni. Dopo aver fatto parte della rosa del Farsley, and\u00f2 a giocare per l'Oldham Athletic.\nQualche anno dopo gioc\u00f2 per il Leeds City Boys e fu tesserato per l'Oldham Athletic all'et\u00e0 di dodici anni. Si trasfer\u00ec infine al Manchester City nel 2001.\nManchester City.\nHa debuttato nel Manchester City il 22 ottobre 2005 contro l'Arsenal, subentrando a partita in corso, mentre il 12 febbraio 2006 contro il Charlton Athletic ha fatto il suo debutto da titolare. Da allora ha conquistato stabilmente il posto nell'undici di base della squadra, ottenendo anche la nomination per il miglior giovane giocatore della squadra per la stagione 2005-2006.\nSegn\u00f2 un gol nel recupero durante una partita di FA Cup contro l'Aston Villa. Subito dopo l'incontro, intervistato da Garth Crooks in diretta sulla BBC One, non accorgendosi di essere in onda utilizz\u00f2 un linguaggio non propriamente formale, in preda all'eccitazione in seguito alla partita.\nDurante la stagione 2005-2006 capitan\u00f2 la formazione giovanile del Manchester City con la quale raggiunse la finale della FA Youth Cup. Dopo aver saltato la partita di andata poich\u00e9 impegnato con la prima squadra, riusc\u00ec ad essere presente per la gara di ritorno. Contribu\u00ec cos\u00ec al 2-0 sul Liverpool, che vinse egualmente il torneo per 3-2 grazie al risultato della gara di andata. Il 25 luglio 2006 firm\u00f2 un nuovo contratto quadriennale.\nAnche il secondo gol di Richards fu durante il tempo di recupero, nel pareggio per 1-1 contro l'Everton al Goodison Park il 30 settembre 2006. Inizi\u00f2 la stagione 2007-2008 giocando come terzino destro. Fu nominato \"Man of the Match\" contro il Manchester United il 19 agosto 2007. Fu nominato FA Premier League Player of the Month nel mese di agosto.\nIndossando la fascia da capitano della squadra per la prima volta il 16 settembre 2007 contro l'Aston Villa in sostituzione del capitano Richard Dunne, Richards divenne il pi\u00f9 giovane capitano del Manchester City di sempre, battendo il ventunenne Steve Redmond.\nNel febbraio 2008 ha firmato un prolungamento di contratto fino all'estate del 2013. ritorn\u00f2 in campo il 17 luglio 2008, in occasione della vittoria per 0-2 contro l'EB/Streymur nel primo turno di preliminari della Coppa UEFA.\nIl 24 agosto 2008 perse conoscenza dopo uno scontro di testa con Tal Ben Haim. La partita fu sospesa per 8 minuti durante i quali fu rianimato; fu successivamente trasportato all'ospedale per accertamenti. Ritorn\u00f2 dall'infortunio per il secondo turno di preliminari di Coppa UEFA contro il Midtjylland il 28 agosto 2008, giocando nell' ruolo di centrocampista.\nIl 22 marzo 2009 guadagn\u00f2 il suo primo Man of the Match nella vittoria per 1-0 contro il Sunderland al City of Manchester Stadium.\nIl 15 dicembre 2011 durante l'ultimo allenamento del City prima della partita con l'Arsenal, si \u00e8 reso protagonista di un diverbio che stava per sfociare in rissa con Mario Balotelli in seguito a un intervento troppo energico del difensore; i compagni di squadra, James Milner e Yaya Tour\u00e9 hanno subito diviso i due compagni di squadra.\nNelle due stagioni successive, il calciatore subisce una serie d'infortuni che gli permettono di scendere in campo solo 19 volte. Conclude la sua esperienza con il Manchester City, raccogliendo 245 presenze e 9 reti, tra campionato, coppe nazionali e coppe europee.\nFiorentina.\nIl 1\u00ba settembre 2014 si trasferisce in prestito oneroso di 1 milione di euro alla Fiorentina riservandosi un diritto di riscatto a giugno 2015. Esordisce in maglia viola il 18 settembre nella partita di Europa League Fiorentina-Guingamp (3-0), subentrando al 57' al posto di Stefan Savi\u0107.\nAston Villa.\nIl 17 giugno 2015, in scadenza di contratto, passa all'Aston Villa, con cui firma un quadriennale. In quattro anni con i \"Villans\" raccoglie solamente 31 presenze segnando 2 reti, tra tutte le competizioni.\nRitiro.\nIl 26 luglio del 2019, a soli 31 anni, annuncia il suo addio al calcio giocato non giocando una gara ufficiale da ottobre 2016 perch\u00e9 infortunato ed in situazioni complicate con la societ\u00e0.\nNazionale.\nDebutta a soli 18 anni il 15 novembre 2006 nell'amichevole pareggiata contro i Paesi Bassi, l'anno successivo segna il suo primo goal nel 3-0 contro Israele in una partita valida per le qualificazioni ad Euro 2008.\nStatistiche.\nPresenze e reti nei club.\n\"Statistiche aggiornate al 15 ottobre 2016.\""}
{"id": "1327074", "revid": "1494169", "url": "https://it.wikipedia.org/wiki?curid=1327074", "title": "Cronache di poveri amanti", "text": ""}
{"id": "1327075", "revid": "1013865", "url": "https://it.wikipedia.org/wiki?curid=1327075", "title": "\u02bfAyn Tem\u016bshent", "text": "\u02bfAyn Tem\u016bshent, francesizzata in A\u00efn T\u00e9mouchent (), \u00e8 una citt\u00e0 dell'Algeria, capitale dell'omonima provincia.\nSport.\nLa squadra di calcio maschile della citt\u00e0 \u00e8 il CRT Chabab Riadhi T\u00e9mouchent."}
{"id": "1327076", "revid": "1810027", "url": "https://it.wikipedia.org/wiki?curid=1327076", "title": "Chiesa dei Santi Bernardo e Margherita", "text": "La chiesa dei Santi Bernardo e Margherita \u00e8 una chiesa monumentale di Napoli ubicata in via San Giuseppe dei Nudi. L'edificio \u00e8 incorporato nel Complesso del Sovrano Militare Ordine di Malta, ed \u00e8 anche noto come chiesa di San Giovanni del Sovrano Ordine di Malta.\nIl complesso venne fondato nel 1643 da monache francescane del monastero dei Santi Berardo e Margherita a Fonseca.\nLe monache acquistarono numerose propriet\u00e0 adiacenti per fondare il proprio monastero, che venne ristrutturato gi\u00e0 nel XVIII secolo; il refettorio fu realizzato nel 1722 da Antonio Tango e la chiesa venne eretta, su progetto di Giovan Battista Nauclerio, tra il 1725 ed il 1732.\nLa chiesa presenta una facciata tardobarocca che introduce elementi rococ\u00f2: \u00e8 caratterizzata da un portico con loggiati laterali chiusi successivamente, mentre all'ordine superiore si presenta una pregevole decorazione in stucco. La scala d'accesso mostra una notevole qualit\u00e0 esecutiva delle parti in piperno\nL'intero \u00e8 a croce greca di matrice ottagonale, con al centro una cupola con otto finestroni. Le pareti sono articolate grazie all'utilizzo dell'ordine gigante di lesene composite. Di buona fattura sono i sobri stucchi di stampo rococ\u00f2 che ornano le volte e le pareti. L'altare maggiore venne ricostruito nel 1956 ed \u00e8 sormontato da un \"Immacolata tra i santi Bernardo e Margherita\" di Giovanni Antonio d'Amato il Giovane. Sulla controfacciata \u00e8 collocata un\"Annunciazione\" di incerta attribuzione (gi\u00e0 attribuita a Francesco Guarino, \u00e8 comunque un lavoro di un pittore orbitante nella cerchia dello Stanzione), mentre sui due altari del transetto \"I Santi Gennaro, Francesco d\u2019Assisi e Nicola di Bari\" del solimenesco Michelangelo Schilles e il \"Calvario\" di ignoto pittore settecentesco. Infine, una menzione la meritano anche le quattro tele attribuibili a Paolo De Matteis o tutt'al pi\u00f9 alla sua bottega sulle pareti laterali del transetto (\"Madonna del Rosario\", \"Nativit\u00e0\", \"Sant'Anna, San Gioacchino e la Vergine Bambina\" e \"Santi Gesuiti in gloria\")."}
{"id": "1327077", "revid": "118277331", "url": "https://it.wikipedia.org/wiki?curid=1327077", "title": "Salvatore Pugliatti", "text": "Biografia e carriera.\nDi umili origini, in giovent\u00f9 lavor\u00f2 pure come aiuto fornaio per mantenersi gli studi. Si diplom\u00f2 in ragioneria presso l'Istituto Tecnico \"A.M. Jaci\" di Messina, dove conobbe Giorgio La Pira, l'editore Antonino Giuffr\u00e8 e Salvatore Quasimodo. Dopo aver conseguito, da esterno, anche la licenza liceale a Catania, pot\u00e9 iscriversi all'Universit\u00e0 di Messina, dove si laure\u00f2, nel 1925, in giurisprudenza, con Giacchino Scaduto. Fu membro dell'Accademia Peloritana dei Pericolanti.\nDopo aver lavorato, sempre a Messina, come assistente bibliotecario dal 1926 al 1930, periodo in cui comunque pubblic\u00f2 lavori di ricerca, nel 1930 riusc\u00ec a conseguire la libera docenza e, dal 1931, inizi\u00f2 ad insegnare Istituzioni di diritto civile nella Facolt\u00e0 di Giurisprudenza, quindi Istituzioni di diritto privato dal 1935, anno in cui consegu\u00ec l'ordinariato, per concludere alla cattedra di Diritto Civile, dal 1941 al 1973, anno in cui fu collocato a riposo. Fu preside della Facolt\u00e0 di Giurisprudenza dal 1934 al 1954, socio dell'Accademia Nazionale dei Lincei dal 1956, nonch\u00e9 rettore dell'ateneo messinese dal 1955 al 22 maggio del 1976, quando mor\u00ec improvvisamente mentre presiedeva, a Ragusa, l'assegnazione del premio di poesia da lui stesso istituito in memoria del suo amico e collega, il poeta dialettale Giovanni Antonio Di Giacomo. \nGran parte dei suoi molti libri e delle sue opere d'arte furono quindi donati all'Universit\u00e0 di Messina, ed in suo onore gli furono poi intitolate, sempre a Messina, una piazza \u2013 quella in cui oggi c'\u00e8 la sede della facolt\u00e0 di giurisprudenza \u2013 e la \"Scuola di notariato\".\nCome rettore, riorganizz\u00f2 le varie facolt\u00e0, risistemandole in strutture contigue, ampliandone la portata sia logistica che funzionale, con politiche di decentramento di sede ed accorpamento di corsi di laurea, precorrendo i moderni \u201dcampus universitari\u201c. Diede inizio all'ampliamento delle facolt\u00e0 scientifiche ed all'istituzione di nuovi corsi ed indirizzi di laurea, in particolare dando avvio alla costruzione della nuova Facolt\u00e0 di Scienze in \u201dzona Papardo\u201c e preventivandone quella relativa alle facolt\u00e0 di Farmacia, Medicina veterinaria e Lettere nella \u201dzona dell'Annunziata\u201c. Nella zona centrale di Messina, costru\u00ec l'attuale plesso della Facolt\u00e0 di Economia e Commercio, in una piazza che poi sar\u00e0 a lui intitolata.\nPromosse dunque la costruzione del Policlinico di Messina, in collaborazione con tutti i vari istituti della facolt\u00e0 di Medicina e Chirurgia, in una particolare zona della citt\u00e0, nonch\u00e9 organizz\u00f2 l'allestimento della facolt\u00e0 di Scienze politiche i cui istituti furono temporaneamente collocati in centro. Venne altres\u00ec potenziato il Centro Universitario Sportivo, che diventer\u00e0 poi un moderno polo sportivo, quindi ristrutturate ed ampliate le residenze universitarie assieme alla promozione di ulteriori servizi universitari, per far fronte ai tanti studenti che, dalla fine degli anni '60, iniziavano a iscriversi sempre pi\u00f9 numerosi. \nSempre attivamente presente nella vita degli studenti dell'Universit\u00e0, anche grazie alla sua partecipazione \"juvenile passo\" alle feste dei \"Goliardi\", con grande comprensione dei relativi bisogni e delle varie esigenze, Pugliatti, proprio durante il movimento studentesco e le occupazioni del '68, si distinse per aver mantenuto un pacifico rapporto cordiale di dialogo con gli occupanti, non chiedendo mai l'intervento delle forze dell'ordine.\nAttivit\u00e0 scientifica e pensiero giuridico: lineamenti.\nPugliatti diede notevoli contributi alla teoria generale del diritto, aprendo originali tematiche ed inaugurando nuovi indirizzi di studio e di ricerca che caratterizzeranno buona parte di quella che sar\u00e0 chiamata la \u201dScuola giuridica messinese\u201c, in cui si former\u00e0, fra gli altri, Angelo Falzea. Lungo il suo vasto e variegato itinerario di studioso, di docente e di ricercatore, dall'analisi della nozione complessa di \u201cpropriet\u00e0\u201d, centrata a sua volta attorno a quella di \u201cinteresse\u201d, viene a delinearsi una concezione normativista del diritto quale sistema logico-formale coerentemente costruito su dati positivi ed asse portante della scienza giuridica, che mai deve essere disgiunto dalla problematicit\u00e0 e storicit\u00e0 della realt\u00e0 umana, venendosi cos\u00ec ad individuare una delle principali costanti concettuali del suo pensiero, quella centrata sull'inscindibile rapporto dialettico fra \u201dfatto giuridico\u201c e \u201dfatto umano\u201c, fra \u201delemento formale\u201c ed \u201delemento materiale\u201c.\nCos\u00ec, il \u201dfatto giuridico\u201c scaturisce da un processo di sintesi in cui la materia (contenuto), che sostanzia un fatto umano, viene incasellata in una intelaiatura giuridica (forma) per dar luogo ad una nuova entit\u00e0 (norma), dotata di autonoma individualit\u00e0, inserita all'interno di un sistema giuridico di relazioni e leggi proprie. Nel cercar di oltrepassare il conseguente, inevitabile dualismo \u201dforma-contenuto\u201c, \u201dordine giuridico-ordine sociale\u201c, Pugliatti rivendica come metodologicamente necessaria sia l'assunzione di una prospettiva interdisciplinare in merito alla teorica del diritto. Quale spontanea conseguenza, Pugliatti cerc\u00f2 dunque di intessere un dialogo fecondo con linguisti, filosofi, matematici, fisici, naturalisti, allo scopo di chiarire i fondamenti ed i metodi della scienza giuridica positiva in rapporto alle altre scienze esatte e naturali. In quest'ottica di collaborazione culturale, Pugliatti individu\u00f2 un altro nucleo fondante della scienza giuridica, ovverosia lo stretto connubio fra la staticit\u00e0 della logica (giuridica) e la dinamicit\u00e0 della storia, con il giurista che deve dare maggior preminenza all'ultima sulla prima, ovvero alla dimensione fattuale della normativit\u00e0 giuridica, segnando cos\u00ec quello storicismo tipico della sua opera.\nAltre attivit\u00e0 culturali.\nLa letteratura e l'arte.\nPer la sua grande curiosit\u00e0 ed il suo profondo spirito d'interesse, Pugliatti si dedic\u00f2 pure alla musica, all'arte, alla letteratura. Collabor\u00f2 con alcune riviste letterarie italiane, quali \"La nave\", \"Solaria\", \"Fiera Letteraria\", \"Circoli\", \"Il Secolo nostro\", per le quali scrisse saggi di critica letteraria, molti dei quali dedicati al suo compagno di studi ed amico Salvatore Quasimodo, che lo considerava come la \u00abvoce nuova\u00bb della poesia italiana. Fu protagonista e partecipe, gi\u00e0 negli anni trenta, di alcune iniziative culturali, tra cui la pubblicazione del saggio \"Teatro di Regia\" nella rassegna critica \"Teatro Sperimentale di Messina\". \nA Messina, a partire dal 1947, frequent\u00f2 regolarmente la cosiddetta \u201dLibreria dell'OSPE\u201c di Antonio Saitta, sita prima in via Nicola Fabrizi e poi in Piazza Cairoli, punto d'incontro degli intellettuali messinesi e non, che ospitava anche la Galleria d'Arte \"Il Fondaco\", e che fu fucina di iniziative culturali che videro in Pugliatti, con Saitta e Vann'Ant\u00f2, una delle personalit\u00e0 di maggior rilievo assieme ad altri grandi nomi quali Salvatore Quasimodo, Giorgio Caproni, Giorgio La Pira, Giacomo Debenedetti e Galvano della Volpe. Da questo gruppo, nacque pure l'\"Accademia della Scocca\", dal nome di quella treccia di pomodorini da essiccare che si appendeva al muro, emblema di quel convivio cultural-gastronomico. \nNel 1953, fu poi presidente del Comitato esecutivo della prima mostra messinese intitolata \u201c\"Antonello da Messina e la pittura del '400 in Sicilia\"\u201d. \nLa musica.\nSulla scorta delle sue conoscenze professionali di esegesi giuridica, ma inquadrata in una pi\u00f9 ampia visione interdisciplinare, Pugliatti si dedic\u00f2 contemporaneamente all'esegesi musicale, al punto da aver assegnati pure incarichi di insegnamento in storia della musica alla Facolt\u00e0 di Lettere di Messina, dagli anni '40 in poi.\nSeguendo una prospettiva idealistica, con accenti pi\u00f9 gentiliani che crociani, in \"L'interpretazione musicale\", del 1940, la sua opera pi\u00f9 importante di esegesi musicale, Pugliatti parte dal presupposto di principio per cui ogni atto dello spirito umano \u00e8 manifestazione esplicita di una delle tante sue componenti spirituali universali implicitamente presenti in esso.\nDa qui, l'interpretazione musicale si snoda in due momenti salienti ed in successione necessaria fra di loro: il primo, quello filologico, in cui l'interprete si appropria del testo musicale, ne viene in contatto, quindi lo fa suo internamente, a cui fa seguito poi un secondo momento, quello ermeneutico, quello dell'interpretazione vera e propria, che scaturisce naturalmente solo dopo aver ristabilito quella intima consonanza spirituale con l'atto creativo originario dell'autore, resa possibile appunto per quei caratteri universali dello spirito umano. Se allora il testo musicale \u00e8 il punto di partenza di questo processo ermeneutico, la successiva interpretazione di ogni esecutore \u00e8 dunque una creazione che riafferma quella spiritualit\u00e0 originaria del suo autore.\nNel 1942, pubblic\u00f2 \"I canti primitivi\", mentre, dagli anni '60 in poi, Pugliatti fu alle prese con alcuni lavori di storia e musicologia: nel 1968, pubblic\u00f2 \"Le \"musicae traditiones\" di Francesco Maurolico\" e, subito dopo, inizi\u00f2 uno studio intitolato \"Semanticit\u00e0 della musica\" che rimase tuttavia incompiuto per l'improvvisa morte che lo colse a Ragusa, nel corso della XV tornata del Premio Vann'Ant\u00f2. Nel 1977, vennero pubblicate postume 18 sue piccole prose, gi\u00e0 da lui ordinate prima della morte.\nRiconoscimenti.\nNel 1955 l'Accademia dei Lincei gli ha conferito il Premio Feltrinelli per le Scienze Giuridiche."}
{"id": "1327079", "revid": "125943892", "url": "https://it.wikipedia.org/wiki?curid=1327079", "title": "Cronache di poveri amanti (film)", "text": "Cronache di poveri amanti \u00e8 un film del 1954 diretto da Carlo Lizzani, tratto dall'omonimo romanzo di Vasco Pratolini.\nIl film fu presentato in concorso al 7\u00ba Festival di Cannes, dove ricevette il \"Prix International\". Vinse inoltre due Nastri d'argento, per la miglior musica e la migliore scenografia.\nTrama.\nFirenze, primavera del 1925, Il giovane tipografo Mario si trasferisce nel quartiere di Santa Croce, in via del Corno, per stare pi\u00f9 vicino alla sua innamorata, Bianca, diventando cos\u00ec a sua volta un \u00abcornacchiaio\u00bb (gioco di parole tra il nome degli abitanti della via del \"Corno\", ma anche le gracidanti \"cornacchie\") e ritrovandosi a condividere le vicende quotidiane degli abitanti di quel piccolo mondo popolare negli anni foschi dell'ascesa del Fascismo.\nIl suo padrone di casa \u00e8 il maniscalco Corrado, detto Maciste, noto antifascista e gi\u00e0 Ardito del Popolo come il suo amico Ugo, venditore ambulante di frutta e verdure, un tempo a sua volta fortemente impegnato in politica, ma ora dedito soprattutto a donne e divertimenti. La piccola via ospita anche un paio di convinti fascisti: il ragioniere Carlino Bencini, legionario fiumano, impiegato delle assicurazioni; e il suo collega, amico e coinquilino Osvaldo. Fra gli altri vicini, il ciabattino Staderini; Ristori, proprietario dell'alberghetto che ospita alcune prostitute, fra cui Elisa, amante di Nanni l'\u00abammonito\u00bb; Clara, amica di Bianca e costantemente tormentata dal fidanzato perch\u00e9 acconsenta a sposarlo; Alfredo Campolmi, proprietario della pizzicheria e fresco sposo di Milena.\nImmobile a letto ma costantemente informata di quanto accade nella via grazie alla servetta Gesuina, \"la Signora\", una maitresse, instaura una fitta rete di relazioni e lega tutti a s\u00e9 attraverso i prestiti che concede.\nLa quieta convivenza in via del Corno \u00e8 drammaticamente spezzata quando Alfredo, appena sposato e deciso a far prosperare la sua attivit\u00e0, rifiuta di versare il contributo alla sezione locale del Partito fascista e subisce un brutale pestaggio, che lo lascia cos\u00ec pesantemente segnato nel corpo da doversi ricoverare in sanatorio e cedere la pizzicheria.\nProduzione.\nRegia e sceneggiatura.\nLa trasposizione cinematografica del romanzo di Pratolini avrebbe dovuto essere originariamente diretta da Luchino Visconti, che per\u00f2 dovette abbandonare il progetto poich\u00e9 non fu possibile reperire i mezzi finanziari necessari per realizzare il film di grandi dimensioni produttive da lui immaginato.\nSergio Amidei, produttore e detentore dei diritti, cedette gratuitamente a Lizzani la sceneggiatura, che richiese tagli sia per ragioni finanziarie che di autocensura, in particolare nel personaggio dell'usuraia, che nel libro ha dei risvolti saffici. Pratolini si dimostr\u00f2 soddisfatto del lavoro compiuto.\nCast.\nLa candidatura di Marcello Mastroianni per il ruolo dell'antifascista Ugo fu a lungo discussa, perch\u00e9 l'attore fino ad allora aveva ben figurato nella commedia, ma non si era ancora cimentato in ruoli drammatici n\u00e9 sembrava adatto per un ruolo di cui si voleva mantenere il pi\u00f9 possibile il carattere toscano. La scelta si rivel\u00f2 per\u00f2 particolarmente felice non solo perch\u00e9 Mastroianni seppe dare una grande prova di mimetismo, ma anche perch\u00e9 durante le riprese fu di grande aiuto nel guidare letteralmente passo passo il non professionista Adolfo Consolini, discobolo olimpionico, in quella che rimarr\u00e0 la sua unica esperienza cinematografica, scelto da Lizzani nell'importante ruolo di Corrado poich\u00e9 non vi era attore che possedesse la corporatura necessaria (il regista non accolse il suggerimento di Giuliano Montaldo secondo il quale il soprannome di Maciste dovesse essere inteso in senso ironico, alla toscana).\nRiprese.\nIl set di via del Corno venne costruito in teatro di posa, ma all'aperto, in modo da poter sfruttare la luce naturale ed avere una fotografia simile a quella degli esterni girati a Firenze. La via fu ricreata abbastanza fedelmente sebbene, per renderla pi\u00f9 pittoresca, venne aggiunto un cavalcavia davanti palazzo Vecchio che in realt\u00e0 esiste nella vicina via Vinegia.\nDistribuzione.\nIl film fu presentato con successo al Festival di Cannes, dove apparve credibile candidato per la vittoria finale del massimo riconoscimento della manifestazione cinematografica (all'epoca denominato \"Grand Prix du Festival\" e non ancora Palma d'oro) tanto che, secondo il racconto del presidente della giuria, Jean Cocteau, una delegazione italiana lo avvicin\u00f2 chiedendogli esplicitamente di non far vincere il film di Lizzani per non favorire l'avanzata dei comunisti in Italia.\nMalgrado il buon successo ottenuto nelle sale cinematografiche italiane, il film segn\u00f2 la fine della Cooperativa Spettatori Produttori Cinematografici, dopo due sole produzioni (la prima era stata il film d'esordio di Lizzani, \"Achtung! Banditi!\")."}
{"id": "1327080", "revid": "1573940", "url": "https://it.wikipedia.org/wiki?curid=1327080", "title": "Bahmer", "text": "Bahmer (in arabo: \u0639\u064a\u0646 \u0627\u0644\u062f\u0641\u0644\u0649) \u00e8 una localit\u00e0 dell'Algeria, nella provincia di Adrar. Si trova in un'oasi a sud della citt\u00e0 di Adrar lungo la strada n.6."}
{"id": "1327088", "revid": "125737451", "url": "https://it.wikipedia.org/wiki?curid=1327088", "title": "Angelo Bernabucci", "text": "Biografia.\nVenditore di libri di professione, ha iniziato a lavorare nel cinema a 44 anni, quando Carlo Verdone gli ha proposto di sostenere una parte in \"Compagni di scuola\" (1988), dopo aver intuito le sue doti comiche assistendo a una conversazione tra Bernabucci e i titolari di un'officina nei pressi di piazza Farnese.\nNella serie dei film di \"Fantozzi\" con Paolo Villaggio appare in \"Fantozzi alla riscossa\", \"Fantozzi in paradiso\" e in \"Fantozzi - Il ritorno\". Lavor\u00f2 nuovamente con Carlo Verdone in \"Perdiamoci di vista\" (1994), mentre Christian De Sica lo chiam\u00f2 per un ruolo pi\u00f9 rilevante in \"Simpatici e antipatici\" (1998). In televisione comparve nel programma di Rai 2 \"Orgoglio coatto\" (2001), mentre nel 2003 in \"Stracult\" fece nuovamente coppia con l'attore Fabio Traversa (il Fabris di \"Compagni di scuola\") per una serie di sketch. Nonostante la popolarit\u00e0 acquisita, Bernabucci non si fid\u00f2 mai completamente del cinema e mantenne la sua prima professione di venditore di libri, facendola convivere con quella di attore.\n\u00c8 morto il 26 aprile 2014 nella sua casa di via Giulia a Roma; da mesi era ricoverato all'ospedale Fatebenefratelli. A darne la notizia \u00e8 stato il critico cinematografico Marco Giusti su Twitter.\nI funerali si sono tenuti il 28 aprile 2014 presso la chiesa San Lorenzo in Damaso a piazza della Cancelleria. \u00c8 sepolto al Cimitero Flaminio di Roma."}
{"id": "1327089", "revid": "729019", "url": "https://it.wikipedia.org/wiki?curid=1327089", "title": "Linea Yamanote", "text": "La \u00e8 una linea ferroviaria suburbana di Tokyo, a scartamento ridotto, posseduta e gestita dalla compagnia East Japan Railway Company, (parte del Gruppo JR).\nCon i suoi quasi 4 milioni di utenti al giorno (poco meno dell'intero sistema di trasporti di New York), la Linea Yamanote si pone come una delle ferrovie metropolitane pi\u00f9 utilizzate al mondo.\nIl percorso della Linea Yamanote funge da circolare per la citt\u00e0 di Tokyo e disegna un anello intorno al centro della citt\u00e0, incrociando buona parte delle altre linee dei trasporti di Tokyo, che sono pi\u00f9 di 50. I convogli della Linea Yamanote sono facilmente riconoscibili per via del loro caratteristico colore grigio con finiture verdi. Per linea Yamanote si intende in realt\u00e0 il servizio ferroviario corrispondente, in quanto solo circa met\u00e0 del percorso \u00e8 costituito dalla Linea Yamanote propriamente detta. Oltre a questa, i treni sfruttano i binari delle linee T\u014dhoku e Linea principale T\u014dkaid\u014d.\nLa linea.\nDurante il percorso il treno compie un anello attorno ai quartieri centrali della citt\u00e0 di Tokyo. La linea \u00e8 dotata di doppio binario e questo consente ai convogli di correre in entrambe le direzioni contemporaneamente; ognuno dei due binari \u00e8 utilizzato per un solo senso di marcia.\nIl primo treno parte alle 4:30 del mattino, l'ultima corsa \u00e8 effettuata alle 1:20 di mattina ed \u00e8 molto trafficata perch\u00e9 molti giapponesi la usano dopo aver concluso la propria serata in citt\u00e0. All'ora di punta ci sono treni ogni 2' 30\" in entrambe le direzioni, l'intero tragitto impiega un periodo che varia dai 61 ai 64 minuti. I treni sono dotati di aria condizionata e di piccoli video LCD da 15\", posti a intervalli regolari di spazio sopra i finestrini, che intrattengono i passeggeri con notizie di attualit\u00e0 e consigli pubblicitari. Sopra le porte sono presenti dei display con delle schermate che mostrano il percorso del treno, la stazione in cui si sta per arrivare con il tempo mancante, le possibili coincidenze e il lato del veicolo da cui si apriranno le porte. Ognuna di queste schermate alterna la lingua giapponese (in hiragana e kanji) all'inglese, inoltre poco prima di ogni fermata si viene avvisati da uno speaker che avvisa i passeggeri nelle stesse lingue dei display. Ogni stazione \u00e8 caratterizzata da un breve jingle musicale che parte appena arriva il treno.\nIl tratto pi\u00f9 trafficato della linea \u00e8 il tratto Shinjuku-Ikebukuro. Shinjuku \u00e8 la stazione pi\u00f9 trafficata del mondo, e Ikebukuro la seconda per grandezza in tutto il Giappone.\nStoria.\nLa linea Yamanote ebbe origine nel 1885, per opera delle \"Ferrovie del Governo del Giappone\", con la costruzione di un tratto della Linea Shinagawa tra la stazione di Shinagawa e la stazione di Akabane. Nel 1903 la parte principale dell'anello, che va dalla stazione di Ikebukuro a quella di Tabata, fu completata e prese il nome di Linea Toshima (\u8c4a\u5cf6\u7dda). Le due linee furono fuse nel 1909 al termine dei lavori di elettrificazione prendendo il nome \"Yamanote\". All'epoca della fusione delle due linee l'anello non era completo e per questo i convogli dovevano percorrere dei tragitti lungo la Linea Principale Ch\u016b\u014d e la Linea Keihin-T\u014dhoku, viaggiando da Nakano alla stazione di Tokyo per poi percorrere la linea Yamanote fino a Tabata.\nL'anello fu completato nel 1925 con l'apertura del tratto tra la stazione di Kanda e la stazione di Ueno, realizzando un collegamento che andava dal nord al sud della citt\u00e0 passando per la stazione centrale di Tokyo e per il centro della citt\u00e0. Nello stesso anno venne inaugurata anche una linea parallela lungo il lato ovest dell'anello (tra Shinagawa e Tabata) dedicata al trasporto di merci.\nNel periodo precedente alla seconda guerra mondiale il Ministro per le Ferrovie non permise che nuove linee private attraversassero la Yamanote per arrivare nei quartieri centrali. Questa politica port\u00f2 allo sviluppo di importanti centri economici vicino alle stazioni situate in quartieri all'epoca periferici.\nLa Linea Yamanote cominci\u00f2 ad avere la forma attuale nel 1956, quando vennero separati i tratti in comune con la Linea Keihin-T\u014dhoku e fu dotata di un proprio segmento autonomo nel lato ad est dell'anello (tra Shinagawa e Tabata). Nonostante questo la Yamanote continu\u00f2 ad utilizzare sporadicamente i tratti della Linea Keihin-T\u014dhoku, soprattutto nei periodi di punta del traffico pendolare ferroviario. Nel 1988 vennero inaugurati dei servizi rapidi sulla Linea Keihin-T\u014dhoku e per questo la Yamanote smise di utilizzarla.\nNel 1967, in seguito ad una boom dei trasporti merci sulla linea, fu deciso di spostare il trasporto di merci sulla Linea Musashino. Per far fronte all'incapacit\u00e0 della Linea Musashino di trasportare tutte le merci richieste venne utilizzata anche la Linea Saiky\u014d e la Linea Sh\u014dnan-Shinjuku.\nNel 2005, La Linea Yamanote trasportava una media di 3,55 milioni di passeggeri ogni giorno, complessivamente 1,3 miliardi di passeggeri l'anno. Questi dati la rendono la linea ferroviaria metropolitana pi\u00f9 usata del mondo.\nNome.\n\"Yamanote\" letteralmente significa \"nell'entroterra, ai piedi delle colline\", ed \u00e8 un termine usato per distinguere questo tipo di territori da quelli vicini al mare. La parola consiste testualmente dei tre morfemi giapponesi \"yama\" 'montagna', \"no\" suffisso genitivo, \"te\" 'mano', quindi \"mano della montagna\".\n\"Yamanote-sen\" \u00e8 scritto ufficialmente senza kana \"no\" (\u306e o \u30ce), rendendo la sua pronuncia ambigua. \u5c71\u624b pu\u00f2 essere pronunciato anche \"yamate\", come in Yamate-d\u014dri (Strada Yamate) che corre parallela al lato ovest della Linea Yamanote. Anche la Linea Seishin-Yamate a K\u014dbe e l'area Yamate di Yokohama usano questa pronuncia.\nDopo la seconda guerra mondiale, il Comandante supremo delle forze alleate ordin\u00f2 che i nomi di tutti i treni venissero romanizzati, e la Yamanote fu romanizzata in \"LINEA YAMATE\". Mantenne entrambe le denominazioni fino al 1971, quando le \"Ferrovie Nazionali Giapponesi\" scelsero di adottare la vecchia pronuncia di \"Yamanote\", questo per evitare di fare confusione con la stazione di Yamate della Linea Negishi di Yokohama, nella stessa regione della Linea Yamanote. Alcuni anziani del posto tuttavia continuano ad indicarla frequentemente come \"Linea Yamate\".\nNella cultura di massa.\nQuesto ampio percorso metropolitano \u00e8 entrato nell'immaginario visivo degli otaku grazie a serie di manga ed anime come \"City Hunter\" (il protagonista accetta i propri incarichi su una lavagnetta della stazione di Shinjuku della Yamanote), \"X\" (la linea \u00e8 una delle barriere magiche che proteggono la citt\u00e0 dalla distruzione) o \"Death Note\" (il protagonista si serve della Yamanote per attuare uno dei suoi piani).\nGli amanti di videogiochi possono addirittura condurre virtualmente un treno della Yamanote grazie alle popolari serie di simulazione di guida di treni \"ongakukan\" (per PC e console domestiche) e \"Densha De Go!\" (per sale giochi, PC e console domestiche).\nPer la citt\u00e0, la linea Yamanote ha un significato anche simbolico, poich\u00e9 visto dall'alto il percorso non \u00e8 un cerchio esatto, ma bens\u00ec ha la forma di mano benedicente di Buddha, come a proteggere Tokyo.\nIn Giappone esistono decine di gadget riguardanti la linea Yamanote. Gli appassionati possono comprare bacchette a forma di carrozza di linea Yamanote, ma anche salvadanai, biro, portachiavi, calze, ecc. Tutti questi oggetti richiamano i treni grigio-verde della famosa linea.\nFermate.\nLa linea \u00e8 gestita dalla compagnia JR East e collega:\nMateriale rotabile.\nIl servizio sulla linea fa uso di treni serie E231-500 composti da 11 carrozze introdotti gradualmente a partire dall'aprile 2002. Questi convogli hanno sostituito i precedenti treni serie 205, che furono introdotti nel 1985 e dismessi definitivamente nell'aprile del 2005. In precedenza il servizio era eseguito tramite treni serie 103 che furono dismessi nel 1988. A partire dal 30 novembre 2015 ha fatto la prima comparsa sulla linea anche la serie E235, che, entro il 2020, sostituiranno i vecchi elettrotreni della serie E231-500.\nProgetti futuri.\nNel 2020,in tempo per le Olimpiadi, \u00e8 prevista l'inaugurazione della stazione Takanawa Gateway posizionata tra Tamachi e Shinagawa. Gli spazi della stazione adibiti allo shopping e alla ristorazione per\u00f2 apriranno non prima del 2024."}
{"id": "1327092", "revid": "1305772", "url": "https://it.wikipedia.org/wiki?curid=1327092", "title": "Clairvius Narcisse", "text": "Note biografiche.\nLa sua morte.\nNarcisse mor\u00ec il 2 maggio 1962 all'ospedale A. Schweitzer di Deschapelles, sull'isola di Haiti, in seguito ad una violenta febbre. Il fatto fu accertato da medici e familiari. Le esequie si svolsero il giorno seguente.\nLa sua ricomparsa.\nNel 1980 la sorella di Clairvius, Angelina Narcisse, lo riconobbe mentre stava facendo spesa al mercato. Egli affermava di essere stato vittima della magia nera, e costretto fino al 1964 (quindi per due anni dopo la morte) a servire un bokor, stregone della tradizione vud\u00f9. In seguito alla morte del suo padrone, avrebbe girovagato senza meta per altri sedici anni in cerca dei familiari.\nLa vicenda interess\u00f2 la BBC, che provvide ad inviare una squadra sull'isola nel 1981. Le testimonianze di pi\u00f9 di 200 persone confermarono che quell'uomo ricomparso dal nulla era davvero Clairvius Narcisse.\nIpotesi.\nL'anno seguente, il giovane antropologo canadese Wade Davis si interess\u00f2 del caso, al fine di scrivere un lungo reportage (contenuto nel libro \"Il serpente e l'arcobaleno\").\nDavis ipotizza che la morte di Narcisse sia stata solo apparente, frutto di una droga somministrata dal suo persecutore bokor. Si tratta di un forte paralizzante, che porta il corpo in uno stato di paralisi: la tetrodotossina. La stessa sostanza \u00e8 contenuta nel rospo delle canne, nonch\u00e9 nel pesce palla.\nPer quanto riguarda la privazione della memoria, la volont\u00e0, la cieca obbedienza agli ordini dello stregone bokor, Davis ed altri studiosi hanno avanzato almeno tre concause. La prima, che la tetrodotossina possa mantenere l'effetto paralizzante su alcuni circuiti del cervello, anche dopo la ripresa dell'attivit\u00e0 motoria, in modo da inibire alcune facolt\u00e0 umane. La seconda, che il bokor abbia somministrato ulteriori droghe ed allucinogeni alla vittima per causare gli effetti sopracitati. La terza, di natura psicologica, tiene conto della considerazione di cui gode il vud\u00f9 nella superstizione della popolazione di Haiti. Tali input culturali, uniti ad una forte autosuggestione, avrebbero fatto credere a Narcisse di essere davvero un morto vivente. La suggestione sarebbe stata tale da impedirgli una qualunque reazione al presunto sortilegio di cui era caduto vittima."}
{"id": "1327093", "revid": "1431409", "url": "https://it.wikipedia.org/wiki?curid=1327093", "title": "Daniel Sturridge", "text": "Caratteristiche tecniche.\nRapido nel dribbling e dotato di un\u2019ottima tecnica, Sturridge \u00e8 un attaccante di movimento che ama partire dalla fascia per poi accentrarsi palla al piede. Gioca prevalentemente come esterno d'attacco, ma pu\u00f2 essere impiegato in tutti i ruoli offensivi.\nLa sua carriera \u00e8 stata finora condizionata da alcuni gravi infortuni, che gli hanno impedito di esprimere tutto il proprio potenziale.\nCarriera.\nClub.\nGli esordi.\nSturridge, originario di Birmingham, comincia la propria carriera nelle file delle giovanili della locale squadra dell'Aston Villa, da cui si separa nel 2002 per raggiungere le giovanili del Coventry.\nManchester City.\nL'anno dopo passa al Manchester City, a 13 anni. Una commissione giudiziaria della Football League ha pi\u00f9 tardi ingiunto al club di Manchester di pagare 30.000 \u00a3 di ammenda pi\u00f9 bonus (per un massimo totale di 200.000 \u00a3) come risarcimento per la cessione del giovane. L'anno successivo, all'et\u00e0 di 14 anni, \u00e8 il goleador della formazione di categoria del City, e porta la squadra alla vittoria della Nike Cup 2003-04, il pi\u00f9 grande torneo internazionale riservato agli under-15. A 16 anni entra nella squadra giovanile e partecipa alla FA Cup di categoria, il pi\u00f9 giovane della formazione, e segna 4 gol di fila fino alla finale, nella quale la sua doppietta non basta ad evitare la sconfitta per 3-2 subita dal Liverpool. Nell'estate stessa firma il suo primo contratto professionale, valido a partire dal compimento dei suoi 17 anni.\nDall'inizio della stagione 2006-07, Sturridge comincia ad allenarsi con la prima squadra. Una sua tripletta in un match delle riserve gli fa guadagnare un posto in panchina nella partita della prima squadra contro il Reading nel febbraio 2007. Comincia dalla panchina, sostituendo al 75' il greco Georgios Samaras. Un mese pi\u00f9 tardi colleziona la sua seconda presenza, sempre da sostituto, ma un infortunio all'anca gli impedisce di giocare per il resto del 2007.\nSegna il suo primo gol con la maglia dei \"Citiziens\" il 27 gennaio 2008 in un match di FA Cup contro lo Sheffield United Football Club, seguito, tre giorni dopo, dal suo primo gol in campionato alla prima presenza da 90', contro il Derby County. Le opportunit\u00e0 in prima squadra tuttavia sono poche, e Sturridge continua a giocare col team giovanile. Nella FA Cup di categoria il City raggiunge una nuova finale, con il giovane inglese capocannoniere della manifestazione. Stavolta, per\u00f2, il City vince, con gol di Sturridge nell'andata della finale. Nella stagione 2007-08, Sturridge diventa il primo giocatore a segnare nella FA Cup giovanile, nella FA Cup e in campionato. Fino al 1\u00ba maggio 2009, dopo 16 presenze nella stagione 2008-09, Sturridge ha segnato 4 gol e creato 3 assist. Alla fine della stagione, il Manchester City vota Sturridge come il miglior giovane della stagione del team, e lui dedica questo premio alla famiglia e allo zio Dean.\nChelsea.\nUna volta scaduto il contratto che lo lega al Manchester City, firma per il Chelsea un quadriennale il 3 luglio 2009. Avendo Sturridge meno di 24 anni, ed essendo le due societ\u00e0 in disaccordo, il costo del trasferimento viene deciso da un tribunale. La commissione decide il 14 gennaio che il Chelsea dovr\u00e0 rimborsare per la formazione calcistica 3,5 milioni di sterline, con l'aggiunta di 500.000 \u00a3 ogni 10, 20, 30 e 40 presenze in prima squadra. Inoltre dovr\u00e0 versare nelle casse del City 1 milione di sterline se il giocatore collezioner\u00e0 una presenza internazionale completa (90'), e il 15% del prezzo del cartellino in caso di vendita futura del giocatore da parte del Chelsea. Il suo primo gol con la maglia dei \"Blues\" arriva al suo debutto in amichevole, contro gli statunitensi del Seattle il 18 luglio 2009, al 12' minuto del primo tempo. La sua seconda partita per il Chelsea \u00e8 contro l'Inter allenata dall'ex-tecnico dei \"Blues\" Jos\u00e9 Mourinho, nella quale si guadagna il rigore poi trasformato dal compagno Frank Lampard.\nDebutta in Premier il 18 agosto contro il Sunderland, subentrando all'ivoriano Didier Drogba. Il 16 settembre segna una tripletta nella partita delle riserve contro l'Ipswich. Il 28 ottobre gioca la sua prima in Carling Cup in una vittoria contro il Bolton. Il 20 dicembre entra nel secondo tempo di una sfida contro il West Ham, guadagnandosi un rigore controverso trasformato dal compagno Lampard. Parte da titolare per la prima volta in Premier contro il Birmingham, nella giornata di Santo Stefano. Segna i primi due gol ufficiali con i \"Pensioners\" in FA Cup contro il Watford il 3 gennaio. Il 13 febbraio segna nel 4-1 al Cardiff, e, per quella coppa, diventa l'unico giocatore ad aver segnato in terzo, quarto e quinto turno. Segna il primo gol in campionato con la maglia azzurra il 25 aprile nel 7-0 inflitto allo Stoke, raccogliendo un lancio lungo di Drogba, e segnando dopo aver aggirato il portiere Asmir Begovi\u0107. Durante la finale di FA Cup entra al 90' contro il Portsmouth. Dopo la vittoria per 1-0 con gol di Drogba, la FA Cup finisce con Sturridge come capocannoniere del Chelsea nella manifestazione, con 4 gol all'attivo.\nPrestito al Bolton.\nIl 31 gennaio 2011 viene ufficializzato il suo trasferimento in prestito al Bolton fino al termine della stagione. Il 2 febbraio 2011 debutta con la maglia dei Trotters, subentrando al 68' al posto del compagno di squadra Taylor; 22 minuti dopo sigla la sua prima rete da giocatore del Bolton Wanderers, che coincide con la vittoria sul Wolverhampton per 1-0. Terminato il prestito, nonostante il suo ottimo rendimento, il Bolton decide di non riscattarlo ed il giocatore fa ritorno al Chelsea.\nRitorno al Chelsea.\nInizia cos\u00ec la sua nuova stagione al Chelsea facendo sorprendere chiunque. Riesce infatti a collezionare 9 gol in sole 14 presenze (record personale fino a quel momento) e rimane un punto di riferimento fisso nell'attacco di Andr\u00e9 Villas-Boas. Dopo il licenziamento di quest'ultimo, Sturridge non riesce a trovare spazi sotto la guida di Roberto Di Matteo, che preferisce Didier Drogba. Dopo la partenza di Drogba, Sturridge riesce a giocare qualche minuto, come sostituto di Fernando Torres. Dopo il licenziamento di Roberto Di Matteo, viene ingaggiato Rafael Ben\u00edtez, col quale non giocher\u00e0 neanche un minuto (anche per via di un suo infortunio).\nLiverpool.\nIl 23 dicembre 2012 viene ceduto al Liverpool per 12 milioni di sterline (15 milioni di euro). Segna il suo primo gol all'Old Trafford nella sconfitta per 2-1 dei \"Reds \"contro il Manchester United. Successivamente disputa anche una buonissima prova contro la sua ex squadra del Chelsea, segnando un gol e fornendo a Luis Su\u00e1rez l'assist del definitivo 2-2 al 96'. Chiude la sua prima annata con il Liverpool segnando 10 gol in 14 partite di campionato.\nIl 17 agosto 2013 segna il primo gol della nuova stagione di Premier League, nella vittoria interna per 1-0 contro lo Stoke City, con un bel diagonale di sinistro da fuori area. Si ripete una settimana pi\u00f9 tardi, segnando il gol decisivo nella vittoria del Liverpool per 1-0 sul campo dell'Aston Villa. Il 1\u00ba settembre, nel derby d'Inghilterra contro il Manchester United, realizza la rete dell'1-0 finale, che porta i \"Reds \"in testa alla classifica con 9 punti. A dicembre, dopo aver riportato un infortunio alla caviglia, \u00e8 stato costretto a stare fermo per due mesi. Dopo l'infortunio torna pi\u00f9 in forma di prima segnando per ben 7 giornate di fila. Conclude la stagione con 33 presenze e 25 gol in totale, contribuendo ad aiutare la sua squadra ad arrivare al secondo posto in campionato dietro il Manchester City. La sua partnership con Su\u00e0rez, presto soprannominata \"SAS (Sturridge And Su\u00e0rez)\", si riveler\u00e0 quell'anno una delle pi\u00f9 prolifiche del calcio europeo, guadagnandosi apprezzamenti da media e tifosi.\nLa sua terza stagione \u00e8 piena di infortuni che impediscono di farlo giocare con continuit\u00e0. Nonostante tutto segna la sua prima rete alla prima giornata di campionato nella vittoria per 2-1 contro il Southampton. Non riesce a giocare alcuna partita di Champions League ma esordisce in una competizione europea con la magia del Liverpool giocando la doppia sfida di Europa League contro il Be\u015fikta\u015f vinta dai turchi dopo i calci di rigore. Conclude la sua stagione con sole 18 presenze e 5 gol.\nNella stagione successiva \u00e8 ancora condizionato dai vari infortuni che lo colpiscono. Segna la prima doppietta il 26 settembre 2015 nella partita vinta 3-2 contro l'Aston Villa. Nonostante il cambio di allenatore, da Brendan Rodgers a Jurgen Klopp, quando sta bene \u00e8 ancora uno dei punti cardine della squadra. Segna i suoi primi gol con la maglia del Liverpool in una competizione europea, l'Europa League, nelle partite Liverpool-Manchester United 2-0, valida per l'andata degli ottavi di finale, Liverpool-Villarreal 3-0, valida per il ritorno della semifinale, e in finale nella sconfitta per 3-1 contro il Siviglia.\nTrova la prima presenza stagionale, nella stagione 2016-2017, nella sconfitta per 2-0 sul campo del Burnley. I primi gol stagionali arrivano alla prima partita di Football League Cup in cui segna una doppietta nella partita vinta 5-0 sul campo del Burton Albion. Il 17 ottobre in occasione del \"cl\u00e1sico\" d'Inghilterra giocato in casa contro il Manchester United raggiunge quota 100 presenze con la maglia del Liverpool. Mentre in campionato fa fatica a trovare la via del gol (in 9 giornate non ha segnato neanche una volta) in EFL invece trova un'altra doppietta stavolta ai danni del Tottenham nella partita vinta in casa 2-1 valevole per l'accesso ai quarti di finale. Il 27 dicembre trova il primo gol in Premier League della stagione nella partita vinta 4-1 contro lo Stoke City in casa, in occasione del classico boxing day della Premier League.\nPrestito al WBA.\nIl 29 gennaio 2018, il Liverpool cede Sturridge in prestito breve al West Bromwich Albion. Al termine della stagione, il WBA viene retrocesso in Championship, e Sturridge fa rientro al Liverpool.\nRitorno al Liverpool.\nRitorna a vestire la maglia dei \"Reds\" il 12 agosto 2018, subentrando a Mohamed Salah nei minuti finali del match interno contro il West Ham, e siglando il gol del definitivo 4-0 a soli 20 secondi dal suo ingresso in campo. Il 18 settembre 2018 segna il gol del provvisorio 1-0 nella sfida vinta per 3-2 contro il PSG, in cui era partito dal primo minuto a causa delle condizioni non buone dell'occhio di Roberto Firmino. Si ripete in Premier League il 29 settembre 2018 segnando (4 minuti dopo il suo ingresso in campo) un gran gol da fuori area per il decisivo 1-1 contro il Chelsea. Resta al Liverpool anche nella seconda parte della stagione 2018-2019, festeggiando a giugno la vittoria della Champions League.\nIl 18 luglio 2019 viene squalificato per sei settimane (di cui quattro con pena sospesa) per aver rivelato a suo fratello informazioni riservate circa un possibile trasferimento al Siviglia.\nTrabzonspor.\nIl 21 agosto 2019 firma un contratto triennale con il Trabzonspor. Il 2 marzo 2020 rescinde il contratto con il club turco dopo 16 presenze e 7 gol. Lo stesso giorno viene resa nota la squalifica per quattro mesi per la vicenda relativa al passaggio di informazioni riservate a suo fratello su un possibile trasferimento.\nPerth Glory.\nRimasto svincolato per oltre un anno, il 1\u00ba ottobre 2021 firma un contratto annuale con gli australiani del .\nNazionale.\nSturridge ha giocato per l'Inghilterra sin dall'Under-16. In particolare segna nella finale dell'Europeo under-17 contro la nazionale di calcio dell'Italia Under-17, due volte contro l'Olanda nel 2007 (per l'Under-18), e di nuovo nei recenti Europei Under-19 sempre contro l'Olanda. \u00c8 stato recentemente convocato per l'Inghilterra Under-21, segnando il gol britannico nell'1-1 contro i pari et\u00e0 della Grecia. Ha guardato invece dalla panchina il 6-3 inflitto ai pari et\u00e0 della Macedonia e l'1-0 al Portogallo.\nIl 6 novembre 2011 riceve la sua prima convocazione in nazionale maggiore in vista delle amichevoli contro la Spagna e la Svezia. Il 14 giugno 2014 fa il suo esordio ai Mondiali nella prima partita del girone contro l'Italia, nella quale l'Inghilterra viene sconfitta 2-1 e Sturridge segna il gol del momentaneo pareggio. Convocato per gli Europei 2016 in Francia, scende in campo in tre occasioni nel corso della manifestazione.\nStatistiche.\nPresenze e reti nei club.\n\"Statistiche aggiornate al 20 novembre 2021.\""}
{"id": "1327094", "revid": "34060", "url": "https://it.wikipedia.org/wiki?curid=1327094", "title": "Juan Manuel Pena Montano", "text": ""}
{"id": "1327096", "revid": "438678", "url": "https://it.wikipedia.org/wiki?curid=1327096", "title": "Achtung! Banditi!", "text": "Achtung! Banditi! \u00e8 il primo film di Carlo Lizzani. Fu girato nei dintorni di Genova, fra le frazioni di Campomorone, Pontedecimo e altre localit\u00e0 della Val Polcevera.\nTrama.\nNonostante il proclama del generale Alexander che invita i partigiani a rifugiarsi in montagna in attesa della primavera, il gruppo guidato dal comandante Vento e dal commissario politico Lorenzo decide di scendere a Pontedecimo, un quartiere di Genova, per cercare il collegamento con la citt\u00e0. Le armi scarseggiano e i partigiani pensano di prelevarle da una fabbrica. La staffetta incaricata di guidarli nell'impresa viene uccisa dai tedeschi, ma si decide di proseguire nonostante tutto. Il gruppo, in abiti borghesi, riesce a infiltrarsi nella fabbrica, proprio quando i tedeschi hanno deciso di smantellare i macchinari per requisirli e avviarli in Germania. Gli operai si oppongono e mettono in atto un serrato ostruzionismo mentre i partigiani trafugano le armi. Si arriva allo scontro diretto con i soldati tedeschi, che hanno scoperto il furto. Operai e partigiani combattono fianco a fianco mentre l'ingegnere che dirige la fabbrica preferisce farsi impiccare piuttosto che collaborare con il nemico. L'arrivo degli alpini e la loro decisione di passare dalla parte dei partigiani risolve la situazione, salvando i preziosi macchinari.\nProduzione.\nIl film venne realizzato grazie ad una sottoscrizione di \"azioni\" da 500 lire. Lizzani, stando a quanto spiegato al tempo dell'uscita del film, ebbe l'idea della sottoscrizione dopo aver assistito alla proiezione di \"La terra trema\" (1948) e aver discusso con Luchino Visconti del fatto che quest'ultimo non aveva trovato produttori interessati al proseguimento della sua opera (inizialmente pensata come la prima parte di una trilogia). Cos\u00ec il regista ricorda la nascita del progetto:\nNel film gli attori sembra dovettero usare armi di legno in quanto non venne dato il permesso di usare armi disattivate (dalle testimonianze dei sovvenzionatori del film).\nFra gli attori c'\u00e8 una giovane Gina Lollobrigida e Andrea Checchi, che interpreta un ingegnere meccanico che si fa uccidere assieme al capo dei GAP della sua fabbrica piuttosto che vendersi ai nazifascisti (entrambi citati in una delle locandine del film ).\nRiferimenti storici.\nAlcuni alpini del film, presumibilmente della Divisione Alpina Monterosa, invece di sparare ai partigiani rivolgono le armi contro i tedeschi. Il riferimento \u00e8 al battaglione \"Vestone\" della Monterosa che, contattato da Aldo Gastaldi, comandante della Divisione Cichero (nome di battaglia \"Bisagno\"), pass\u00f2 alla lotta partigiana portando con loro un ricco \"corredo\" di armi. \"Bisagno\" mor\u00ec per un incidente stradale mentre accompagnava alle loro case proprio alcuni di questi alpini bergamaschi per origine."}
{"id": "1327097", "revid": "51032", "url": "https://it.wikipedia.org/wiki?curid=1327097", "title": "Simpatici e antipatici", "text": ""}
{"id": "1327100", "revid": "174925", "url": "https://it.wikipedia.org/wiki?curid=1327100", "title": "Ponte (sistema nervoso)", "text": ""}
{"id": "1327115", "revid": "716642", "url": "https://it.wikipedia.org/wiki?curid=1327115", "title": "Millonarios F\u00fatbol Club", "text": "Il Millonarios F\u00fatbol Club, precedentemente denominato Club Deportivo Los Millonarios e noto come Millionarios, \u00e8 una societ\u00e0 calcistica colombiana con sede nella citt\u00e0 di Bogot\u00e0. Milita nella Categor\u00eda Primera A, la massima divisione del campionato colombiano.\nFondato nel 1946, ha vinto 15 titoli nazionali, 3 Coppe della Colombia e una S\u00faper Liga in ambito nazionale e una Coppa Merconorte e una Coppa Sim\u00f3n Bol\u00edvar a livello internazionale. Insieme con Santa Fe e Atl\u00e9tico Nacional \u00e8 una delle tre squadre che hanno disputato tutte le edizioni del massimo campionato colombiano.\nDisputa le partite interne allo Stadio Nemesio Camacho, noto come \"El Camp\u00edn\", impianto da 36 343 posti a sedere.\nStoria.\nFondato nel 1937 da studenti di due scuole di Bogot\u00e1, il \"Colegio San Bartolom\u00e9\" e l'\"Instituto La Salle\", il club fu costituito ufficialmente il 18 giugno 1946 grazie all'apporto di Alfonso Senior Quevedo, il primo presidente del sodalizio.\nLa squadra apparteneva al narcotrafficante Jos\u00e9 Gonzalo Rodr\u00edguez Gacha, noto come \"Gacha il Messicano\", appartenente al Cartello di Medell\u00edn. Successivamente dovette cedere la propria squadra viste le iniziative intraprese dai politici colombiani per \"eliminare\" i narcotrafficanti.\nColori e simboli.\nI giocatori e i tifosi sono soprannominati \"Millos\". I colori sociali sono il bianco e il blu.\nStrutture.\nStadio.\nLa squadra disputa le sue partite casalinghe nello stadio Nemesio Camacho comunemente chiamato \"El Camp\u00ecn\", situato nella citt\u00e0 di Bogot\u00e0.\nGiocatori.\nIl calciatore pi\u00f9 famoso che abbia indossato la maglia dei Millionarios \u00e8 Alfredo Di St\u00e9fano.\nRecord di squadra.\nVittoria pi\u00f9 larga in campo nazionale:\n04/07/1963 - Millonarios vs Deportes Tolima 8 \u2013 3(\"Mil: G.Ben\u00edtez (2), J.Romeiro (2), R.Pizarro (2), O.Jamardo, C.Campillo - Tol: A.Solano\")\nVittoria pi\u00f9 larga in campo internazionale:\nCopa Libertadores 08/05/1960 - Universidad de Chile (Chi) vs Millonarios 0 \u2013 6(\"M.Klinger (2), R.Pizarro (2), R.Micheli, O.Larraz\")\nPeggiore sconfitta in campo nazionale:\n24/07/1966 - Atl\u00e9tico Nacional vs Millonarios 7 \u2013 0\nPeggiore sconfitta in campo internazionale\nCopa Libertadores 07/06/1964 - Independiente (Arg) vs Millonarios 5 \u2013 1\nMigliore serie positiva:\n29 gare senza sconfitte nella stagione 1999\nRecord personali.\nMaggior numero di presenze:\nBonner Mosquera (1992 \u2013 2000 / 2002 \u2013 2006): 524 gare\nMiglior Marcatore:\nAlfredo Castillo (1948 \u2013 1957): 133 reti (nel Campionato Colombiano)"}
{"id": "1327121", "revid": "179980", "url": "https://it.wikipedia.org/wiki?curid=1327121", "title": "Millonarios", "text": ""}
{"id": "1327122", "revid": "1305772", "url": "https://it.wikipedia.org/wiki?curid=1327122", "title": "Ibridazione tecnologica", "text": "L'ibridazione tecnologica \u00e8 una pratica che consiste nell'impegno innovativo di materiali e conoscenze tecniche mediante l'integrazione di componenti a basso contenuto tecnologico e/o appartenenti alla tradizione con elementi tecnologicamente complessi maturati spesso in contesti scientifici e geografici diversi. \nApplicazione.\nIl concetto di \"ibridazione\", preso a prestito da settori scientifici vicini alla biologia (vedi ibrido), pu\u00f2 infatti applicato ad altri ambiti di ricerca come quello tecnologico. \nNon si tratta di puro accostamento e uso contemporaneo di tecnologie diverse n\u00e9 di un processo evolutivo di prodotto ma della visione del problema da un diverso punto di vista, con l'obiettivo ad esempio di creare una nuova specie di materiali e tecnologie innovative capaci di rispondere ad esigenze diverse con nuove prestazioni. \nIl prodotto ottenuto attraverso il processo di ibridazione tecnologica non costituisce una sommatoria di parti, ma \u00e8 esso stesso un elemento finito nuovo con caratteristiche e prestazioni proprie. \nIn tutti i settori scientifici in cui si attua l'ibridazione tecnologica si possono innescare ambiti di ricerca inediti che permettono di arrivare a innovazione sia di innovazione di processo che di prodotto. \nIl campo delle costruzioni rappresenta un settore adatto all'applicazione dell'ibridazione tecnologica con molteplici esempi, sia relativi alla messa a punto di processi di intervento innovativi che alla realizzazione di nuovi materiali. \nTra gli esempi di innovazione di processo si possono citare il ricorso all'uso di tecniche non distruttive, anche sofisticate, per verificare lo stato di degrado di murature a basso contenuto tecnologico come quelle in terra o pietra presenti in molti contesti rurali, oppure l'uso di una pressa in alternativa a semplici forme lignee per la costipazione della terra quando si realizzano mattoni in terra cruda.\nRimanendo nel campo delle costruzioni in terra, se si aggiunge una piccola percentuale di cemento o calce all'impasto si realizzano mattoni in terra stabilizzata con caratteristiche di resistenza migliorata rispetto a quelli tradizionali e si ottiene cos\u00ec una innovazione di prodotto.\nStoria.\nIn Italia l'applicazione di tale pratica in campo edilizio \u00e8 stata teorizzata e messa in atto a partire dagli anni ottanta del XX secolo dal prof. Giorgio Ceragioli e dal gruppo di architetti torinesi della scuola di specializzazione in \"Tecnologia, architettura e citt\u00e0 nei Paesi in via di sviluppo\" del Politecnico di Torino. \nIl concetto \u00e8 stato successivamente esteso ad altri campi quali il design, l'impiantistica (ad esempio nell'ambito della generazione di energia elettrica ) o ai trasporti."}
{"id": "1327124", "revid": "30610", "url": "https://it.wikipedia.org/wiki?curid=1327124", "title": "Religione di Stato", "text": "La religione di Stato \u00e8 un credo religioso imposto da uno Stato a tutti i cittadini o che, comunque, goda di un particolare riconoscimento a livello istituzionale rispetto ad altre religioni presenti nel territorio. Uno Stato che ha una \"religione di Stato\" \u00e8 anche detto Stato confessionale. L'imposizione di religioni di Stato fu molto frequente nell'et\u00e0 antica, dall'Antico Egitto al Giappone imperiale, fino all'Impero Romano.\nDiffusione.\nNel 1900, nel 1970 e nel 2000, una singola religione di Stato era identificata da 18 Paesi. Il loro numero \u00e8 rimasto sostanzialmente invariata nell'intero arco del XX secolo.\nIl Cristianesimo come religione di Stato.\nIl Cristianesimo fu riconosciuto per la prima volta come religione di stato nel 301, a seguito dell'accordo fra il re Tiridate III di Armenia e il patriarca san Gregorio Illuminatore. Il patto garant\u00ec la piena libert\u00e0 di culto dei cristiani e delle altre religioni, garantendo quarant'anni di pace sociale e di prosperit\u00e0 economica cui segu\u00ec il regno di Costantino il Grande nella citt\u00e0 di Bisanzio, poi ribattezzata col suo nome.\nNel 380, l'imperatore Teodosio I impose il Cristianesimo come religione ufficiale dell'Impero Romano. Da allora in poi il potere dei vescovi, esponenti del potere della Chiesa cristiana, and\u00f2 crescendo specie con la Prammatica Sanzione di Giustiniano, tanto che per secoli numerosi episcopati mantennero un dominio temporale su pi\u00f9 o meno territori: \u00e8 il caso degli arcivescovi di Salisburgo o di Trento e, soprattutto, del Papa con lo Stato Pontificio.\nLa Pace di Augusta del 1555 e poi quella di Vestfalia del 1648 stabilirono ufficialmente il principio della religione di Stato con la massima latina \"cuius regio eius religio\".\nAttualmente il cattolicesimo viene riconosciuto come religione di Stato a Malta, nel Liechtenstein, nel Principato di Monaco, in Costa Rica, nel Salvador, nella Repubblica Dominicana e nella Citt\u00e0 del Vaticano. Vi sono inoltre specifiche chiese di Stato nazionali: la Chiesa luterana norvegese (in Norvegia), la Chiesa luterana danese (in Danimarca), la Chiesa luterana islandese (in Islanda), la Chiesa luterana delle F\u00e6r \u00d8er, la Chiesa anglicana (in Inghilterra), la Chiesa ortodossa greca (in Grecia) e la Chiesa evangelico-luterana in Svezia.\nLa religione di Stato in Italia.\nL'articolo 1 dello Statuto albertino del 1848, sanciva che il Re fosse di religione cattolica, dapprima in vigore nel solo Regno di Sardegna e poi esteso al nascente Regno d'Italia, principio confermato con i Patti Lateranensi dell'11 febbraio 1929.\nDal 1948 la Costituzione Repubblicana garantisce, nell'articolo 3, l'uguaglianza degli individui a prescindere dalla religione, il che rappresenta l'abolizione della religione di Stato in Italia; a ci\u00f2 si giunse ufficialmente con la revisione dei Patti Lateranensi del 1984 (Protocollo addizionale, punto 1) e con la sentenza 203/1989 della Corte Costituzionale, che sancisce che la laicit\u00e0 \u00e8 il principio supremo dello Stato.\nL'esposizione del crocifisso nelle aule scolastiche.\nL'obbligo di affiggere i crocifissi nelle scuole fu istituito con i Regi Decreti 965/1924 e 1297/1928, ai sensi dello Statuto albertino, in epoca fascista.\nIl Consiglio di Stato si espresse a favore della presenza dei crocifissi nelle scuole nel 1988, nonostante il Cattolicesimo non fosse pi\u00f9 religione di Stato. Ma nel 1997 la Corte Costituzionale dice l'esatto contrario, esprimendo parere contrario sulla presenza dei crocifissi nelle aule scolastiche, specie durante le votazioni.\nIl 3 novembre 2009 la Corte europea dei diritti dell'uomo di Strasburgo ha stabilito che la presenza dei crocifissi nelle aule scolastiche costituisce \"una violazione dei genitori ad educare i figli secondo le loro convinzioni\" nonch\u00e9 una violazione alla \"libert\u00e0 di religione\" degli alunni. La direttiva \u00e8 contenuta in una sentenza emessa su un ricorso presentato da una cittadina finlandese naturalizzata italiana. Il 18 marzo 2011, la Grande Camera della Corte europea dei diritti dell'uomo con sentenza d'appello definitiva ha accolto il ricorso presentato dall'Italia, assolvendola dalla precedente accusa e stabilendo che la presenza dei crocefissi nelle aule scolastiche non costituisce una \"violazione dei diritti umani\".\nL'Islam come religione di Stato.\nIn molti paesi musulmani, l'Islam \u00e8 considerato religione di Stato. In alcuni \u00e8 l'unica religione riconosciuta (ad esempio in Arabia Saudita o in alcuni emirati).\nLa religione di Stato in Palestina.\nN\u00e9 nella Carta fondamentale palestinese del 1968 n\u00e9 nella Dichiarazione d'indipendenza del 1988 si fa alcuna menzione all'Islam come religione di Stato, ma nella modifica alla Legge fondamentale del 28 maggio 2002, articolo 4, si dichiara che \"l'Islam \u00e8 la religione ufficiale della Palestina\".\nLa religione di Stato in Egitto.\nL'Islam \u00e8 religione di Stato egiziana in forza dell'articolo 2 della Costituzione; la libert\u00e0 di culto \u00e8 comunque assoluta e vi sono delle tutele per le minoranze.\nLa religione di Stato in Giordania.\nL'Islam \u00e8 anche religione di Stato in Giordania, ai sensi dell'articolo 2 della Costituzione.\nLa religione di Stato in Tunisia.\nIn Tunisia l'articolo 1 della Costituzione riconosce l'Islam come religione di Stato pur garantendo libert\u00e0 di culto nell'articolo 6 .\nLa religione di Stato in Siria.\nLa Costituzione siriana non parla dell'islam come della religione di Stato, ma si limita a sancire, con l'articolo 3, che l'Islam deve essere la religione del Presidente della repubblica attuale.\nLe repubbliche islamiche.\nAlcuni stati musulmani, come l'Iran, sono repubbliche islamiche.\nIl buddismo come religione di Stato.\nI governi che riconoscono il buddismo, sia una forma specifica, o il tutto, come la loro religione ufficiale:"}
{"id": "1327126", "revid": "1573940", "url": "https://it.wikipedia.org/wiki?curid=1327126", "title": "Agkistrodon contortrix", "text": "Il testa di rame (Agkistrodon contortrix ()) \u00e8 un serpente velenoso della famiglia dei Viperidi (sottofamiglia Crotalinae), diffuso nella parte orientale del Nordamerica.\nDescrizione.\nDi una lunghezza compresa tra gli ottanta centimetri e il metro e venticinque, questo serpente ha un corpo color rame, bronzo, marrone o addirittura sfumato di rosa, e sono presenti anche bande scure che vanno a formare un disegno particolare. La punta della coda, invece, \u00e8 giallo tenue. Le zanne velenifere, come quelle di tutti i crotali, sono tenute normalmente ripiegate e vengono estroflesse solo quando il serpente spalanca la bocca.\nBiologia.\nRiproduzione.\nIl testa di rame nidifica in tarda estate, ma non ogni anno. La femmina d\u00e0 alla luce piccoli lunghi una ventina di centimetri, in un numero compreso di solito tra cinque e sette esemplari; pu\u00f2 capitare, tuttavia, che ne possa partorire fino a venti. Il colore dei piccoli \u00e8 pi\u00f9 chiaro di quello degli adulti; il colore della punta della loro coda \u00e8 giallo vivo, in modo da attirare lucertole e rane.\nVeleno.\nCome il mocassino acquatico, anche il testa di rame preda piccoli animali, sia sulla terraferma che in acqua. Il suo veleno \u00e8 un emotossico che colpisce cuore e sistema circolatorio delle vittime. \u00c8 potenzialmente pericoloso per l'uomo. Anche se velenosi, questi serpenti non sembrano essere aggressivi e il loro morso non \u00e8 quasi mai mortale. Sintomi da morso di testa di rame includono dolori acuti, gonfiori, formicolii e forti nausee. Pu\u00f2 capitare che vengano danneggiati i tessuti, in particolare se ad essere morsi sono stati gli arti."}
{"id": "1327129", "revid": "124123", "url": "https://it.wikipedia.org/wiki?curid=1327129", "title": "Dath\u00ed", "text": "L'epiteto Dath\u00ed (\"rapido\") gli fu dato per l sua velocit\u00e0 nel vestire l'armatura. Avrebbe fatto conquiste fuori dall'isola e sarebbe morto colpito da un fulmine sulle Alpi. "}
{"id": "1327130", "revid": "1516566", "url": "https://it.wikipedia.org/wiki?curid=1327130", "title": "Ludovico Urbani", "text": "Conterraneo dei Salimbeni ma di una generazione pi\u00f9 tardo, fu attivo, per quanto ne sappiamo soprattutto a San Severino Marche, a Recanati, dove pi\u00f9 fu operoso, Ancona, Macerata e Potenza Picena. A Federico Zeri spetta la ricostruzione della personalit\u00e0 di questo pittore rimasto fino a poco fa quasi nell'ombra, ma che \u00e8 invece un notevole rappresentante della corrente pittorica marchigiana oscillante fra correnti locali, sollecitazioni umbre e influenze crivellesche. Nelle sue manifestazioni presenta spesso, un'emotivit\u00e0 e un carattere non facile da cogliere in quanto fuori della norma del tempo, come accade anche per i Salimbeni."}
{"id": "1327133", "revid": "123644557", "url": "https://it.wikipedia.org/wiki?curid=1327133", "title": "Aldo Reggiani", "text": "Biografia.\nEsord\u00ec giovanissimo nel mondo del cinema nel film di Alfredo Giannetti \"Giorno per giorno, disperatamente\" (1961). Giunse per\u00f2 alla notoriet\u00e0 ventiduenne, nel 1968, interpretando il ruolo di Dick Shelton nello sceneggiato \"La freccia nera\" (riadattamento di Anton Giulio Majano del romanzo di Robert Louis Stevenson), a fianco di Loretta Goggi e Arnoldo Fo\u00e0. Nello stesso anno esord\u00ec in teatro nel \"Giulio Cesare\" di Shakespeare. Nel 1970 registr\u00f2 il 45 giri \"Sei bella\", sua unica esperienza dedicata al mondo della canzone italiana. Nel 1971 Dario Argento lo chiam\u00f2 a recitare nel film \"Il gatto a nove code\" con Rada Rassimov, Tino Carraro, James Franciscus, Catherine Spaak.\nIntensa anche l'attivit\u00e0 di doppiatore. Si ciment\u00f2 anche con successo in una regia lirica della \"Norma\" di Vincenzo Bellini con Maria Dragoni, che fu la sua compagna per molti anni.\nIl 26 giugno 2013, in Sardegna, venne colto da ischemia e ricoverato all'ospedale di Lanusei, dove mor\u00ec il 26 settembre successivo, all'et\u00e0 di 66 anni. Secondo le sue volont\u00e0 \u00e8 stato sepolto in Toscana nel cimitero di Rosignano Marittimo.\nSuo figlio, Primo (nato dalla relazione con l'attrice Caterina Costantini), divenne a sua volta un attore."}
{"id": "1327137", "revid": "287204", "url": "https://it.wikipedia.org/wiki?curid=1327137", "title": "Identificazione proiettiva", "text": "Il concetto di identificazione proiettiva \u00e8 stato formulato dalla psicoanalista Melanie Klein in \"Note su alcuni meccanismi schizoidi\" (1946) per spiegare un meccanismo di difesa, caratteristico della posizione schizoparanoide, in cui \u00e8 attivo il fantasma di introdurre s\u00e9, o parti scisse di s\u00e9 all'interno dell\"oggetto\" (madre o \"caregiver\") al fine di possederlo e controllarlo. Ci\u00f2 conduce a una \u201cparticolare identificazione\u201d. \nPer meglio inquadrare e definire il concetto kleiniano di identificazione proiettiva in tutti i suoi aspetti \u00e8 indispensabile considerare il contesto e le condizioni nelle quali l'autrice lo inscrive. Le condizioni iniziali di vita del bambino si realizzano nel contesto paradigmatico della \"relazione oggettuale\", presupposto teorico fondante nel pensiero kleiniano. Sono le condizioni della primissima infanzia, che \u00e8 dominata dalla pulsione di morte, dalla prioritaria necessit\u00e0 di integrazione dell'Io e dal dominio delle pulsioni libidiche e distruttive, ad essere prese in esame e a guidare la lettura del fenomeno cos\u00ec come la Klein lo ha descritto.\nIl meccanismo di difesa individuato da Melanie Klein \u00e8 stato successivamente riconsiderato da numerosi autori soprattutto per le implicazioni nel setting terapeutico (Herbert A. Rosenfeld, Hanna Segal) e per la funzione della identificazione proiettiva nella comunicazione umana (Wilfred Bion).\nL'Io e l'angoscia.\nPer M. Klein (1946) l'angoscia originata dalla separazione avvenuta con il parto, dalla frustrazione dei bisogni e dalla condizione fisiologica del bambino, minaccia di travolgere l'Io ancora scarsamente coeso, oscillante tra integrazione e frantumazione e assume precocemente il carattere di angoscia persecutoria. Nel suo lavoro \"La psicoanalisi dei bambini\", M. Klein (1932) chiarisce che \u201cla maggiore o minore coesione dell'Io nei primi mesi di vita potrebbe essere valutata sulla base della maggiore o minore capacit\u00e0 dell'Io di tollerare l'angoscia\u201d, capacit\u00e0 questa, di ordine costituzionale.\nIl naturale processo di integrazione e di crescita dell'Io prevede il precoce e continuo svolgersi di processi introiettivi e proiettivi nella relazione con l'oggetto sin dall'inizio della vita.\n\"il primo oggetto \u00e8 il seno materno, il quale per il lattante si scinde prestissimo in seno buono, (soddisfacitorio), e cattivo se \u00e8 frustrante; questa scissione ha come risultato la disgiunzione e la separazione dell'odio e dell'amore. Ho inoltre avanzato la tesi che il rapporto con tale primo oggetto ne implica l'introiezione e la proiezione, e che perci\u00f2 le relazioni oggettuali sono foggiate sin dal principio dall'azione reciproca fra introiezione e proiezione, fra oggetti e situazioni interni e oggetti e situazioni esterni. Questi processi concorrono alla formazione dell'Io e del Super-io\u201d (M. Klein, 1946, p.\u00a0410).\nAppare rilevante sottolineare come la Klein (1935), in \"Contribuito alla psicogenesi degli stati maniaco-depressivi\", specifica che gli oggetti non vengono avvertiti come oggetti \u201ccattivi\u201d soltanto perch\u00e9 \u201cnon soddisfacitori\u201d ma anche perch\u00e9 il bambino \"proietta su di essi la propria aggressivit\u00e0; per questo fatto egli li immagina come oggetti realmente pericolosi, come persecutori che teme lo divorino, svuotino il suo corpo, la facciano a pezzi, lo avvelenino; che, in breve, tramino la sua distruzione con tutti i mezzi escogitabili dal sadismo. Queste imago fantastiche, configurazioni distorte degli oggetti reali che ne sono il fondamento, vengono collocate non solo nel mondo esterno ma, con il processo dell'incorporazione, anche nell'Io. Ne consegue che tutti i bambini in tenerissima et\u00e0 attraversano situazioni d'angoscia (alle quali reagiscono attivando meccanismi di difesa) il cui contenuto si pu\u00f2 paragonare a quello delle psicosi degli adulti\". (M. Klein, 1935, p.\u00a0297).\nI processi introiettivi permettono di \u201cincorporare\u201d nel sistema dell'Io la rappresentazione mentale dell'oggetto, per cui il rapporto dell'Io con l'oggetto si trasforma nel rapporto dell'Io con l'oggetto introiettato. L'introiezione dell'oggetto \u201csoddisfacitorio\u201d, dunque \u201cbuono\u201d, stimola la proiezione di sentimenti d'amore dentro la madre e ci\u00f2 costituisce un presupposto del rinvenimento dell'oggetto \u201cbuono\u201d, della possibilit\u00e0 di sviluppare una buona relazione oggettuale e ci\u00f2 a sua volta, per reintroiezione, rinsalda il senso del possesso di un oggetto interno buono. (Klein, 1952)\nPer M. Klein (1952), gli oggetti persecutori interni poich\u00e9 generano angosce caratteristicamente psicotiche che minacciano l'integrit\u00e0 dell'Io, vengono scissi, separati dagli oggetti \u201cbuoni\u201d interni e proiettati nell'oggetto affinch\u00e9 li contenga. La pulsione di morte e l'aggressivit\u00e0 invadono l'oggetto con la fantasia di aggredirlo e controllarlo alimentando tuttavia le angosce persecutorie e, qualora i processi di scissione divengano massicci, l'Io tende a frammentarsi eccessivamente.\n\"Nello sviluppo normale gli stati di disintegrazione vissuti dal lattante sono transitori; peraltro i soddisfacimenti da parte dell'oggetto buono esterno, oltre ad altri fattori, concorrono continuamente a disperdere questi stati schizoidi. La capacit\u00e0 del lattante di superare stati schizoidi temporanei \u00e8 connaturale alla grande elasticit\u00e0 e capacit\u00e0 di recupero della psiche infantile\" (M. Klein, 1952, pagg., 418, 419). \nIn una nota in Alcune conclusioni teoriche sulla vita emotiva del bambino nella prima infanzia, M. Klein (1952), fa riferimento al sostegno, nel superamento degli stati di disintegrazione e delle angosce di carattere psicotico, che trova la massima espressione nell'amore e nella comprensione del lattante da parte della madre. Questo elemento, seppur in secondo piano, induce una prima riflessione sull'oggetto e sugli effetti che il comportamento dell'oggetto hanno sulla fantasia inconscia del bambino, sui fenomeni di scissione patologica e sull'identificazione proiettiva da lui messa in atto. Infatti, tenendo conto l'intima relazione processuale che lega scissione e identificazione proiettiva (si evacuano parti di scisse di s\u00e9) e dal momento che la stessa M. Klein sembra riconoscere una funzione modulatrice all'intervento dell'oggetto sui processi di scissione, appare legittimo chiedersi se essa intende affermare che, almeno indirettamente, l'oggetto possa modulare anche il ricorso all'identificazione proiettiva da parte del bambino.\nUna prima considerazione su quanto esposto riguarda la condizione nella quale l'Io viene a confrontarsi con la pressione di angosce non elaborabili, percepite come disintegranti. Ci\u00f2 riconduce sia alle molteplici situazioni cliniche nelle quali l'Io non \u00e8 in grado o in condizione di sostenere l'angoscia, che a tutti quei casi in cui, per motivi diversi e con intensit\u00e0 diverse, l'Io di un individuo pu\u00f2 sperimentare tale condizione nell'arco di vita.\nNello sviluppo ontogenetico, uno dei meccanismi difensivi pi\u00f9 precoci appare essere quello della scissione che in questo lavoro viene presa in considerazione in quanto, soprattutto nella visione kleiniana, costituisce un presupposto fondamentale al verificarsi dell'identificazione proiettiva. \nIl bisogno di tenere separati pulsione di vita e pulsione di morte attiva precocemente nel bambino processi di scissione dai quali derivano gli oggetti parziali interni ed esterni e ci\u00f2 attiene al normale processo di sviluppo. In senso patologico la scissione concerne la separazione dell'esperienza nonch\u00e9 la scissione dell'oggetto, la sua frantumazione o inappropriata percezione e la comparsa del meccanismo del diniego ed il blocco dei processi evolutivi.\n\"Una delle primissime difese nei confronti della paura dei persecutori, siano questi immaginati nel mondo esterno o interiorizzati, \u00e8 costituita dalla scotomizzazione, cio\u00e8 dal diniego della realt\u00e0 psichica; questo pu\u00f2 produrre una limitazione considerevole dei meccanismi dell'introiezione e della proiezione e tradursi in diniego della realt\u00e0 esterna, una situazione che costituisce la base delle psicosi pi\u00f9 gravi.\" (M. Klein, 1935, pagg., 297, 298)\nNel normale processo di sviluppo la scissione consente all'Io di \u201cemergere dal caos e di mettere ordine nelle sue esperienze\u201d (Hanna Segal, 1964a). Questo riordinare l'esperienza costituisce una condizione preliminare della successiva integrazione. La scissione \u00e8 alla base di ci\u00f2 che durante lo sviluppo diventer\u00e0 la facolt\u00e0 discriminativa e, nella vita adulta, la capacit\u00e0 di attenzione e quella di sospendere la propria emozione per formare un giudizio razionale (scissione temporanea reversibile). Il processo della scissione caratterizza dunque il funzionamento difensivo iniziale dell'Io facilitando e regolando anche lo stabilirsi della relazione oggettuale e nel contempo esprime una modalit\u00e0 organizzativa dell'esperienza.\nDa quanto esposto appare che ci\u00f2 che stabilisce la differenza tra questi diversi processi di scissione sia la possibilit\u00e0 che questi siano modulati da un agente che ne contrasti le forme disintegranti. Per la Klein questo agente \u00e8 il seno buono interiorizzato, \u201cpunto focale dell'Io\u201d che favorisce la coesione, l'integrazione e la strutturazione dell'Io. In una nota, significativamente, M. Klein (1946, 414) sottolinea quindi la diversit\u00e0 di posizione rispetto a Winnicott (1945) secondo il quale l'integrazione e l'adattamento alla realt\u00e0 derivano essenzialmente dall'esperienza che il lattante fa dell'amore e delle cure materne.\nLa relazione tra \u201cseno buono introiettato\u201d e la natura dei processi proiettivi viene successivamente ripreso dalla Klein nel suo lavoro Sull'identificazione (1955) dove osserva che la misura dell'investimento verso il seno dipende da una combinazione di fattori esterni ed interni, tra i quali \u00e8 di estrema importanza la capacit\u00e0 intrinseca di amore. Tanto pi\u00f9 viene internalizzato saldamente il seno buono, tanto pi\u00f9 il prototipo degli oggetti buoni interni si radicher\u00e0 influenzando sia la forza che la natura delle proiezione; in particolare decide della prevalenza dei sentimenti di amore o degli impulsi distruttivi nelle priezioni.\n\"Nel corso dei lavori successivi sono poi arrivata a riconoscere la grande importanza per l'identificazione di certi meccanismi di proiezione che sono complementari di quelli di introiezione con altre persone. Il processo che sta alla base dei sentimenti di identificazione con le altre persone, cio\u00e8 l'attribuzione di qualit\u00e0 o atteggiamenti propri di un altro ad esse, era generalmente ammesso anche prima che il corrispondente concetto venisse introdotto nella teoria psicoanalitica. [...] Il meccanismo che sta alla base di questi fenomeni, tuttavia, non era stato studiato in modo molto approfondito quando nel mio \u201cNotes on some schizoid mechanism\u201d suggerii il termine identificazione proiettiva per quei processi che fanno parte della posizione schizo-paranoide.\" (M. Klein, 1955; trad. it., 1972, pagg. 81, 82, 83) \nLa Klein descrive l'estensione delle conseguenze sull'Io della relazione oggettuale e dei processi introiettivi e proiettivi ed anche della futura possibilit\u00e0 di rinvenire oggetti interiorizzati. \n\"[...] un oggetto buono saldamente radicato, che impilca un amore per quell'oggetto altrettanto saldamente radicato, d\u00e0 all'Io un sentimento di ricchezza e di abbondanza che permette un'effusione di libido e una proiezione di parti buone del S\u00e9 nel mondo esterno senza che sorga un senso di vuoto interiore. L'Io allora pu\u00f2 sentirsi capace tanto di reintroiettare l'amore riversato dall'esterno, quanto di prendere in s\u00e9 la bont\u00e0 attingendola da altre sorgenti, e cos\u00ec venire arricchito nel corso dell'intero processo. In altre parole, in casi simili vi \u00e8 un equilibrio tra il dare e il prendere, tra la proiezione e l'introiezione.\" (M. Klein, 1955; trad. it. 1972, p. 85)\nIdentificazione proiettiva e relazioni oggettuali schizoidi.\nNegli impulsi sadico-orali descritti da Klein (1932) in La psicoanalisi dei bambini, come anche in quelli sadico-anali, vige la fantasia di depredare il corpo materno svuotandolo dei suoi contenuti \u201cbuoni\u201d, ma a questi si aggiungono evolutivamente altri tipi di fantasie aggressive, come la fantasia anale, che\n\"[...] si incentra sul riempire il suo [della madre] corpo di sostanze cattive e di parti del S\u00e9 scisse e proiettate dentro di lei. Queste sostanze o parti del S\u00e9 sono rappresentate soprattutto da escrementi, visti come mezzi di danneggiamento, di distruzione o di controllo dell'oggetto aggredito.\" (M. Klein, 1952, p.\u00a0468)\n\u00c8 proprio a proposito di questa ultima fantasia che Melanie Klein (1952) ipotizza che nella misura in cui \u00e8 l'intero S\u00e9 ad essere coinvolto nel processo, esso prende possesso dell'oggetto esterno e ne fa \u201cun'estensione del S\u00e9 per proiezione\u201d, l'oggetto diviene in tal modo un \u201crappresentante dell'Io\u201d. \u00c8 su queste basi che, secondo l'autrice, poggia l'identificazione per proiezione o identificazione proiettiva. Una dinamica complementare all'identificazione per proiezione riguarda l'identificazione per introiezione che \u00e8 basata sulla fantasia sadico-orale di incorporazione gi\u00e0 operante nel primissimo rapporto con il seno. \nIl meccanismo della identificazione proiettiva si attiva dunque mediante l'evacuazione fantasmatica dentro l'oggetto di parti scisse di s\u00e9. L'oggetto dunque, diviene anche rappresentante del s\u00e9 o di parti rifiutate di s\u00e9. Egli rimane identificato con queste parti e sente l'esigenza di controllarle evitando, inoltre, la vendetta dell'oggetto. Tuttavia, il controllo dell'oggetto determina un legame pi\u00f9 stretto e confuso, di conseguenza il processo di separazione dall'oggetto regredisce rafforzando le angosce persecutorie. La fantasia aggressiva di possesso dell'oggetto stabilisce quella che la Klein chiama il primo caso di relazione oggettuale aggressiva.\nIntegrando la sua prima concezione di una \u201cfase persecutoria\u201d, caratteristica di questo iniziale periodo dello sviluppo, con la \u201cposizione schizoide\u201d dell'Io primitivo postulata da Fairbairn (1941), M. Klein conia il termine di \u201cposizione schizo-paranoide\u201d per descrivere una specifica configurazione di angosce e difese nella quale si realizza il rapporto con gli oggetti parziali. \n\u00c8 utile soffermarsi su alcuni interrogativi che sorgono dalla considerazione che le difese costituiscono meccanismi omeostatici dell'Io che tendono a mantenere un basso livello di attivazione psichica, viene a questo punto da chiedersi di quali parametri di feedback si avvale la identificazione proiettiva per essere modulata o per autoregolarsi? Degli stessi che incidono nella scissione di cui fa cenno M. Klein? Si tratta di feedback fantasmatici, intrapsichici o anche l'oggetto reale pu\u00f2 diventare un \u2018parametro di ritorno\u2019? Il suo distinguo dalla visione winnicottiana depone per la concorrenza di processi maturativi, e fenomeni intrapsichici. Dunque si ritiene che la peculiare prospettiva kleiniana non abbia potuto cogliere o evidenziare a sufficienza questi aspetti della identificazione proiettiva, analogamente a quanto accennato circa la modulazione dei processi di scissione. D'altra parte, nella posizione schizo-paranoide, tra scissione, identificazione proiettiva e introiezione dell'oggetto persecutore si instaura un circolo vizioso e appare improbabile che quest'ultimo si possa ridimensionare senza l'intervento di uno specifico fattore interveniente (in termini meccanicistici: senza una \u2018retroazione negativa\u2019). Si ritiene che questo costituisca un passaggio critico nella teorizzazione kleiniana e che debba esserci qualche elemento capace di agire e trasformare il circolo vizioso della posizione schizo-paranoide facendo diminuire il bisogno di usare le difese schizoidi indipendentemente dai processi maturativi. \nNelle relazioni oggettuali schizoidi le angosce paranoidi connesse all'identificazione proiettiva disturbano i processi della proiezione e dell'introiezione che possono divenire massicci, tale \u00e8 la condizione riscontrabile nel neonato ma anche, come vedremo, nei disturbi gravi. In particolare, l'introiezione, che per sua natura \u00e8 caratterizzata da passivit\u00e0 e dipendenza, qualora eccessiva, pu\u00f2 condurre ad un annichilimento della propria individualit\u00e0 e delle capacit\u00e0 esplorative del mondo, oppure presentarsi come una fantasia di voracit\u00e0 depredatoria da parte dell'oggetto, \u201cun'introduzione forzata dall'esterno all'interno a castigo della proiezione violenta\u201d (Klein, 1946). Anche un eccesso di proiezione delle angosce distruttive e aggressive del S\u00e9 pu\u00f2 portare al soggetto un mondo interno pieno di oggetti invasivi, vendicativi e persecutori.\nL'insuccesso dell'elaborazione della posizione schizo-paranoide pu\u00f2 produrre un rafforzamento regressivo delle paure di persecuzione, aumentando in tal modo lo stabilirsi di stati di maggiore disintegrazione e consolidare i punti di fissazione di future psicosi, come anche l'insorgere di turbe gravi durante la posizione depressiva pu\u00f2 condurre, nel corso della vita, a disturbi maniaco-depressivi (op. cit.) \nLe relazioni oggettuali schizoidi possono declinare in configurazioni che comportano ulteriori introiezioni di oggetti persecutori, che generano al contempo senso di colpa nei confronti dell'oggetto o anche, \u00e8 possibile, la fantasia difensiva di idealizzazione dell'oggetto \u201ccattivo\u201d per trasformarlo, illusoriamente, in oggetto \u201cbuono\u201d. Naturalmente questa ultima eventualit\u00e0 pu\u00f2 compromettere la futura capacit\u00e0 del bambino di distinguere emozionalmente ci\u00f2 che \u00e8 \u201cbuono\u201d da ci\u00f2 che \u00e8 \u201ccattivo\u201d.\nNella proiezione eccessiva, oltre all'incremento delle angosce persecutorie, le parti buone della personalit\u00e0 sono sentite come fossero esaurite, perdute, anche questo processo ha quindi come risultato un indebolimento e un impoverimento dell'Io. Ben presto questo tipo di processo si estende ad altre persone e il risultato pu\u00f2 essere una dipendenza forte da rappresentanti esterni delle proprie parti buone. In questo caso una conseguenza aggiuntiva \u00e8 l'insorgere della paura che si sia perduta la capacit\u00e0 di amare perch\u00e9 si avverte che l'oggetto d'amore \u00e8 amato soprattutto in quanto rappresentante del S\u00e9.\nNella relazione oggettuale schizoide si produce la fantasia di prendere possesso dell'oggetto, di farne \u201cun'estensione del S\u00e9 per proiezione; l'oggetto diviene cos\u00ec in certo qual modo un rappresentante dell'Io; \u00e8 su queste basi, a mio giudizio, che poggia l'identificazione per proiezione o \u201cidentificazione proiettiva\u201d (1952, trad.it. 1978, p.\u00a0468).\nL'oggetto o parti di esso possono essere identificate con i propri contenuti proiettati. L'angoscia persecutoria che ne consegue attiene al timore di essere aggredito dall'oggetto vendicativo. Tuttavia il processo permette al bambino di liberasi temporaneamente e parzialmente dell'angoscia di morte ed alimenta la fantasia inconscia di poter controllare l'oggetto ed anche di non essere completamente separato da esso.\nIdentificazione proiettiva nella psicopatologia.\nLa relazione oggettuale schizoide, che nella visione kleiniana pu\u00f2 costituire un punto di regressione o fissazione rispetto al normale processo di sviluppo, \u00e8 riscontrabile in molteplici quadri psicopatologici connessi con i disturbi tipicamente schizoidi e paranoidei. La collocazione temporale della posizione schizo-paranoide, nel divenire dello sviluppo, \u00e8 talmente anticipata che i disturbi ad essa riconducibili sono caratterizzati dagli stati primitivi dell'Io gi\u00e0 descritti. L'introiezione, la scissione, la proiezione, l'identificazione proiettiva, l'idealizzazione, la negazione, il dominio onnipotente, il ritiro e la dipendenza sono tutte risposte difensive primitive tipiche di questa \u2018posizione\u2019. Il carattere fondamentalmente narcisistico della relazione oggettuale schizoide \u00e8 connesso alla natura stessa dell'amore e dell'ammirazione dell'oggetto che viene idealizzato in quanto contiene il proprio ideale dell'Io proiettato. Come pure narcisistica \u00e8 la condizione nella quale sono parti \u201ccattive\u201d e scisse di s\u00e9 ad essere proiettate poich\u00e9 l'oggetto rappresenta comunque una parte del S\u00e9; in questa condizione si genera tuttavia l'impulso di controllare gli altri tipico delle nevrosi ossessive (Klein, 1946). Nella visione di M. Klein, tale impulso \u00e8, analogamente, rivolto all'oggetto interiorizzato; a questo proposito, l'autrice ritiene che \u201cun'origine dei meccanismi ossessivi si pu\u00f2 quindi trovare nella particolare identificazione risultante dai processi proiettivi infantili\u201d e osserva che la tendenza ossessiva alla riparazione non \u00e8 mossa soltanto dai sensi di colpa verso l'oggetto, ma implica anche la necessit\u00e0 di riparare parti di S\u00e9 (op. cit., 422). \nSul piano patologico la scissione pu\u00f2 presentarsi con una percezione di frammentazione a causa del fallimento nella costruzione di un senso di s\u00e9 rispetto all'oggetto. Anche il proprio confine corporeo pu\u00f2 essere esperito come non capace di contenere se stessi. La Klein (1946) focalizza l'attenzione sul ruolo della scissione nella genesi della schizofrenia osservando che i meccanismi difensivi molto primitivi della posizione schizo-paranoide danneggiano fortemente il funzionamento mentale e sono gli stessi presenti nella schizofrenia, nella depressione e nella paranoia.\n\"Io ritengo che l'angoscia primaria di essere annientati da una forza distruttiva interna, assieme alla reazione specifica dell'Io costituita dalla frammentazione o scissione di s\u00e9 stesso, abbiano un peso estremamente rilevante in tutti i processi schizofrenici\u201d. (M. Klein, pagg. 413, 414)\nLa stretta relazione tra le condizioni che caratterizzano le relazioni oggettuali nella posizione schizoparanoide e i disturbi schizoidi e schizofrenici sono il tema di fondo in Note on some schizoid mechanism. \u00c8 infatti partendo dal lavoro clinico con questa tipologia di pazienti che M. Klein formula l'esistenza precoce delle difese schizoidi che descrive. Il nesso tra le caratteristiche degli stati schizofrenici e le relazioni oggettuali schizoidi lo si trova in tutta la sua opera. \u201cLe varie scissioni dell'Io e degli oggetti interni si trasformano in sensazione che l'Io sia in frammenti, sensazione che equivale a uno stato di disintegrazione\u201d (1946, 413).\n\"[\u2026] se perci\u00f2 si presentano stati di scissione e quindi di disintegrazione troppo frequenti, troppo protratti e che l'Io non riesce a superare, essi vanno considerati, a mio parere, segni di schizofrenia infantile; alcuni indizi di questa malattia si possono quindi rilevare gi\u00e0 nei primissimi mesi di vita. Negli adulti gli stati di depersonalizzazione e di dissociazione schizofrenica appaiono appunto come una regressione a questi stati di disintegrazione infantile.\" (M. Klein, 1946, p.\u00a0419)\nDunque anche le angosce tipiche della paranoia, come quelle della schizofrenia, riconducono alle angosce della posizione schizoparanoide, o meglio, testimoniano una regressione a tale posizione. Il loro nesso con la proiezione eccessiva \u00e8 gi\u00e0 stato esposto da Freud (1910) in Osservazioni psicoanalitiche su un caso di paranoia dove mette in luce che la proiezione \u00e8 la caratteristica pi\u00f9 vistosa nella formazione del sintomo paranoico.\nAlcuni autori (Lis A., Stella S., Zavattini G.C., 1999) ritengono che Melanie Klein \u201cconnette in un unico quadro la schizofrenia e la paranoia, perch\u00e9 il deliro persecutorio tipico della paranoia sarebbe la conseguenza della scissione e proiezione\u201d dell'oggetto \u201ccattivo\u201d. Infatti, in Contributo alla psicogenesi degli stati maniaco-depressivi, la Klein precisa che: \n\"[\u2026] poich\u00e9 la paura degli oggetti interiorizzati non si estingue solo con la loro proiezione, l'Io schiera contemporaneamente contro i persecutori interni le stesse forze che impiega contro quelli esterni. In tutto ci\u00f2 troviamo i contenuti angosciosi e i meccanismi di difesa che costituiscono la base della paranoia. Qualcosa di questa angoscia, per\u00f2 gi\u00e0 sottoposta a proiezione e in un certo qual modo attenuata, la scopriamo nella paura infantile dei maghi, delle streghe, degli animali feroci ecc. Una delle conclusioni a cui sono giunta a suo tempo \u00e8 inoltre che l'angoscia psicotica infantile, e in particolare quella paranoide, \u00e8 legata e alleviata da meccanismi ossessivi che compaiono molto precocemente.\" (M. Klein, 1935, p.\u00a0298)\nM. Klein riferisce anche dello stretto nesso tra i vissuti della relazione oggettuale schizoide e gli esiti successivi, evidenziando come la paura dell'intrusione distruttiva o il senso di colpa possono condurre al ritiro dalle persone, oppure al loro vincolo coatto; inoltre, la fantasia di aver distrutto l'oggetto esterno pu\u00f2 ripercuotersi anche sull'oggetto interno indebolendo eccessivamente l'Io, apportando senso di solitudine e timore del distacco. \u201cAlcuni aspetti delle relazioni oggettuali schizoidi si possono rinvenire, in misura minore e in forma meno appariscente, anche in individui normali; mi riferisco per esempio alla timidezza, alla mancanza di spontaneit\u00e0 o, all'opposto, l'interesse particolarmente intenso per il prossimo\u201d (1946, 423)."}
{"id": "1327141", "revid": "34928", "url": "https://it.wikipedia.org/wiki?curid=1327141", "title": "Mitologia Yoruba", "text": ""}
{"id": "1327143", "revid": "767487", "url": "https://it.wikipedia.org/wiki?curid=1327143", "title": "Rub\u00e9n Gonz\u00e1lez Rocha", "text": ""}
{"id": "1327144", "revid": "2373", "url": "https://it.wikipedia.org/wiki?curid=1327144", "title": "Melaleuca", "text": "Melaleuca \u00e8 un genere di piante appartenente alla famiglia delle Mirtacee, originario del Sud-Est asiatico e dell'Oceania. In particolare \u00e8 diffuso in Australia, Malaysia, Indonesia, Nuova Caledonia e Nuova Guinea e comprende al suo interno quasi 400 specie.\nLa specie pi\u00f9 nota \u00e8 \"Melaleuca alternifolia\", da cui si ricava un olio essenziale usato in medicina naturale.\nEtimologia.\nIl nome generico deriva per il contrasto esistente tra il fogliame verde scuro e la corteccia bianca.\nTassonomia.\nAll'interno del genere \"Melaleuca\" sono incluse 381 specie, per lo pi\u00f9 endemiche in Australia. Alcune sono presenti in Malaysia ed una decina di specie sono invece endemiche della Nuova Caledonia."}
{"id": "1327148", "revid": "110157", "url": "https://it.wikipedia.org/wiki?curid=1327148", "title": "Circondario di G\u00fcstrow", "text": "Il circondario di G\u00fcstrow (in tedesco: Landkreis G\u00fcstrow) era un circondario del \"Land\" tedesco del Meclemburgo-Pomerania Anteriore. Esistette dal 1994 al 2011.\nStoria.\nIl circondario fu creato nel 1994.\nIl 4 settembre 2011 fu fuso con il circondario di Bad Doberan, formando il nuovo circondario di Rostock.\nSuddivisione amministrativa.\nAl momento dello scioglimento, il circondario si componeva di due comuni extracomunitari (\"Amtsfreie Gemeinde\") e sei comunit\u00e0 (\"Amt\"), che raggruppavano complessivamente 6 citt\u00e0 e 56 comuni.\nComunit\u00e0 (\"\u00c4mter\").\nsede del capoluogo *"}
{"id": "1327149", "revid": "1528507", "url": "https://it.wikipedia.org/wiki?curid=1327149", "title": "Digital paper", "text": "Digital paper (o carta digitale) \u00e8 un foglio di carta sul quale \u00e8 impresso una fittissima griglia ('pattern di propriet\u00e0 di Anoto') sulla quale sono posizionati dei minuscoli puntini, distanziati di circa 0,3mm.\nOgni punto nella griglia identifica una posizione univoca in un'area di pi\u00f9 di 4.6 milioni di km\u00b2, che corrisponde a circa 73\u00a0000 miliardi di fogli di dimensione A4.\nLa carta e la penna digitali.\nLa Carta con pattern diventa \"Digitale\" solo se utilizzata con una d\"igital pen\", o \"penna digitale\", che scrive con inchiostro sulla carta provvista di pattern Anoto e contemporaneamente (grazie ad una micro-telecamera digitale) identifica le coordinate di tutti i punti del \"pattern\" su cui scrive, memorizzandole al suo interno per poi trasmetterle ad una piattaforma internet o ad un pc dove possono essere trattati come dei dati digitali veri e propri.\nLe applicazioni: a cosa serve.\nLa tecnologia permette di scrivere con carta e penna e contemporaneamente ottenere dei dati digitali che possono essere gestiti da un sistema informatico, pu\u00f2 quindi essere applicata nei campi in cui la compilazione di moduli cartacei fa da collo di bottiglia in un processo informatizzato.\nAttualmente la tecnologia \u00e8 utilizzata sul mercato nei seguenti ambiti:"}
{"id": "1327150", "revid": "170204", "url": "https://it.wikipedia.org/wiki?curid=1327150", "title": "Monte Tombea", "text": "Il Monte Tombea (detto anche Gaza, Cresta dei Gai o Gai per la sola Cima) \u00e8 una montagna delle Prealpi Bresciane e Gardesane alta 1950\u00a0m. sita nel comune di Magasa e Bondone.\nGeografia fisica.\nFa parte del gruppo montuoso che a sud del lago di Ledro si estende tra il lago d'Idro e il lago di Garda. A sud della cresta vi \u00e8 la Val Vestino e lungo essa corre il confine fra il Trentino e la Lombardia che, fino al 1918, fu confine di Stato fra Italia e Austria. La montagna appartiene amministrativamente per la quasi totalit\u00e0 della sua estensione territoriale dal 1872 al comune di Magasa e solo per lo spartiacque posto a nord al comune di Bondone e Storo s\na NE. \u00c8 un sito storico e botanico.\nGeologia.\nL'Impero austriaco nella seconda met\u00e0 dell'Ottocento progett\u00f2 e finanzi\u00f2 nell'ambito del \"Geologische Reichanstalt\" studi e ricerche geologiche nel Tirolo meridionale e nel Trentino parallelamente con i rilievi topografici e le prime carte catastali. Il Beneke negli anni sessanta percorse la Valle di Ledro e i monti ad ovest del lago di Garda descrivendo accuratamente i caratteri paleontologici delle dolomie triassiche della zona.. Tra il 1875 e il 1878 Karl Richard Lepsius svolse accurate ricerche stratografiche dedicando alcune pagine del suo libro alla geologia delle Alpi di Ledro e dei monti a sud dell'Ampola con studi di dettaglio della dolomia superiore dell'Alpo di Bondone, della Valle Lorina e del monte Caplone. E infine il responsabile del progetto austriaco Alexander Bittner pubblic\u00f2 nel 1881 due fondamentali contributi sull'annuario del reale istituto di geologia.\nDopo la prima guerra mondiale il territorio trentino \u00e8 divenuto territorio italiano. Ci sono gli studi di Cozzaglio degli anni 20 e di Mario Cadrobbi degli anni 50. Quest'ultimo ha continuato ad esplorare la natura delle intense deformazioni degli strati rocciosi. Solo negli anni settanta Alberto Castellarin dell'Universit\u00e0 di Bologna e Alfredo Boni e Giuseppe Cassinis dell'Universit\u00e0 di Pavia gettano le basi dell'attuale visione geologica del territorio. Distinguono le svariate formazioni rocciose individuando le successioni sedimentarie tipiche, chiariscono la complessa storia deformativa della regione geologica e individuano con precisione le grandi zone di frattura e deformazione della Linea delle Giudicarie, del Dosso del Vento-Val Trompia, e di Tremosine-Tignale, ricostruendone i movimenti nel corso del tempo geologico. Da questi studi \u00e8 interessate notare come il monte Tombea e la zona circostante costituiscono una frazione particolare ed isolata di formazioni rocciose compresa fra le varie linee di movimento e deformazione.\nDurante le glaciazioni le Alpi venivano sommerse dai ghiacciai con spessore anche superiore ai 2000 metri ed emergevano soltanto le vette e le creste pi\u00f9 elevate. Con l'ultima glaciazione denominata di W\u00fcrm da 80.000 a 13.000 anni fa numerosi ghiacciai vallivi si diramavano dalla calotta alpina e si insinuavano nelle valli periferiche con lingue di ghiaccio che arrivavano a lambire la pianura. L'area del monte Tombea si trovava fra due principali vie di scorrimento dei ghiacciai quaternari: a oriente la valle del Sarca ospitava la lingua principale del ghiacciaio atesino che scendeva a formare quello che ora \u00e8 Il lago di Garda arrivando fino ai luoghi ove ora sorgono Peschiera del Garda e Desenzano. (Una ramificazione del ghiacciaio del Garda occupava la valle di Ledro e formava il lago omonimo.); e a occidente la valle del Chiese ospitava un ghiacciaio che scivolava dalla zona dell'Adamello. \u00abLe aree non raggiunte dai ghiacciai perch\u00e9 troppo elevate nunatak costituivano spesso oasi di rifugio per molte specie vegetali. Alcune di esse diverrano specie endemiche, cio\u00e8 specie la cui area di distribuzione \u00e8 circoscritta a una zona ben definita. Il monte Tombea, assieme a molte altre cime del Trentino meridionale, era proprio una di queste zone rifugio e questo spiega la ricchezza di endemismi che lo caratterizzano\u00bb\nOrigine del nome.\nL'origine del nome \u00e8 dibattuto e secondo l'etimologia popolare o l'ipotesi avanzata da alcuni ricercatori prenderebbe erroneamente il nome dagli accumuli di terreno presenti sulla sua sommit\u00e0, nella Piana degli Stor, che appaiono alla vista appunto come delle tombe, col significato quindi di monte delle tombe. Per altri invece l'etimologia \u00e8 fuorviante poich\u00e9 il toponimo sarebbe comune a quello della Valle Tombe nel comune di Idro, Valle delle Tombe a Vigolo e Tomblone, siti ambedue nel bergamasco, a quello pi\u00f9 diffuso di Tombolo nel Veneto o alla localit\u00e0 Tomba a Costasavina una frazione di Pergine Valsugana o ai due omonimi monte Tomba (868 m), teatro della Grande Guerra e al veronese monte Tomba (1765 m) e deriverebbe dal latino \"tumulus\", \"tumba\" o dal greco \"tymba\" col doppio significato s\u00ec di sepolcro, avello, tomba ma in questo caso anche quello di terreno sopraelevato, tumulo o collina, quindi Tombea significherebbe in questo caso monte-altura, \u00e8 il monte per eccellenza, indicato dagli antichi locali.\nAnticamente, secondo quanto scrisse nel 1856 il professore Bartolomeo Venturini di Magasa nella sua leggenda in sestine decasillabi: \u201c\"Il monte Tombea\u201d\", era pure chiamato \"Gaza\", difatti anni prima nella sua nota pubblicazione del 1840 il geografo e cartografo Attilio Zuccagni-Orlandini citava il Monte anche col nome di Gazza, mentre le carte geografiche a partire da quella tirolese di Peter Anich del XVIII secolo, la stessa di Attilio Zuccagni-Orlandini denominata \"Carta corografica del Tirolo italiano\" del 1844 per finire a quelle pi\u00f9 attuali dell'IGM, non sono completamente esaustive se non errate. Il toponimo Gazza o Gaza \u00e8 frequentemente riscontrabile nel nord Italia: esiste il monte Gazza nel comune di Molveno e di Recoaro Terme e in altre svariate localit\u00e0. Gaza potrebbe derivare dalla voce cimbra \"gias\" che significa pascolo o dal longobardo \"gas\", \"gazzo\", \"gajum\", \"ga-gium\", gahagi o \"gadlumche\" che indicava il bosco sacro recintato in uso esclusivo agli arimanni, gli uomini liberi nella gerarchia longobarda, ma nel medioevo il significato prese forza nell'indicare un luogo di propriet\u00e0 collettiva in cui era bandito il taglio e asporto del legname anche secco o il pascolo senza la necessaria autorizzazione comunitaria. Cima Tombea viene pure chiamata in loco Cresta dei Gai o Gai in quanto per alcuni il termine ha origine dalla morfologia del monte che assomiglia appunto ad una cresta di gallo o per altri dalla presenza stabile del gallo cedrone.\nIl primo riferimento documentato riguardante il Monte \u00e8 il toponimo \"Caplongi\", Caplone, indicante la Bocca di Cablone (1750 m), un valico del gruppo del Tombea. Esso compare nel settembre del 1301 in un atto di composizione della controversia fra le comunit\u00e0 di Bondone e Storo riguardante la definizione dei rispettivi confini sul monte Alpo per mandato di Nicol\u00f2 di Storo, il vicario Odorico Badeca nella Pieve di Bono e Condino e di Pietrozoto di Lodrone. Si cita tra i vari confini un \"termen curloni ad for\u00e7ellam Cellongi, sicut vadit via per quam itur Vestinum\", si fa riferimento alla Forcella Cellongi che conduce in Val Vestino e per errore nella trascrizione dell'amanuense non fu riportato il vero nome di \"Caplongi\", lo stesso del vicino monte Caplone.\nIl toponimo Tombea compare per una prima volta il 5 settembre 1356 quando, a Storo, Pietro fu Bacchino da Moerna, a nome delle comunit\u00e0 di Val Vestino, Bollone e Magasa si accorda con Giovanni fu \"Gualengo\" e Frugerio fu \"Casdole\", in qualit\u00e0 di consoli della comunit\u00e0 di Storo, e con altri uomini della suddetta comunit\u00e0, in merito ai diritti di pascolo sulla cima del monte Tombea e una seconda volta col termine di \"Tombeda\", in una pergamena del 21 agosto del 1405 quando fu stipulato un compromesso tra le comunit\u00e0 di Magasa, Armo, Persone, Moerna e Turano della Val Vestino con quella di Storo per stabilire i rispettivi confini sul monte Tombea.\nStoria.\nTra storia e leggende.\nA fine Ottocento, precisamente nel 1872, il monte Tombea fu acquistato dalla comunit\u00e0 di Magasa dal comune di Storo, ma \u00e8 negli archivi di questo Comune e di Bondone che si conservano le pergamene dei primi secoli del secondo millennio che raccontano di liti fra gli storesi e i bondonesi per la contesa dei pascoli dell'Alpo.\nIn questo contesto storico sono fiorite anche leggende: una di queste narra di un pastore storese che sorpreso a pascolare sul versante meridionale del monte comp\u00ec lo spergiuro: \u00abgiuro che questa montagna \u00e8 sempre appartenuta ai miei avi, che questi pascoli spettano di diritto a me e nessun altro pu\u00f2 impunemente condurvi le greggi. Chiamo a testimone di quanto asserisco Dio, il Sommo Giudice che sta nei cieli: se non \u00e8 vero quanto affermo, che Egli mi sprofondi nelle viscere della terra in questo stesso istante\u00bb. All'improvviso il cielo si oscur\u00f2, fulmini e tuoni orribili fecero tremare la terra che si apr\u00ec ad inghiottire lo sventurato impostore.\nTornato il sereno altri pastori videro attorno alla voragine ricoperta il terreno disseminato di carcasse delle pecore e dei cani e pietosamente li coprirono con terra e zolle. Quei tumuli restarono a perenne memoria del tremendo giudizio di Dio e da allora la gente chiam\u00f2 quella montagna \"Tombea\" ossia \u00abluogo delle tombe\u00bb. \u00abSul versante meridionale della Tombea \u2013 quello di Val Vestino l'avvallamento a pascolo tra la cima in questione e, altro toponimo significativo, il Dosso delle Saette \u00e8 disseminato di piccoli cumuli di pietrisco e terra ricoperti da cuscini di erbe che danno l'idea, a chi guarda da lontano, di greggi di pecore coricate o di piccoli cimiteri con fitti tumuli tombali e, tra queste greggi, nel bel mezzo del pascolo, si vede una depressione di tipo carsico.\nIn una pergamena del 27 dicembre del 1301 si parla di un accordo per l'uso di una sorgente nei pascoli dell'Alpo. Nel contesto di questa lite un'altra leggenda narra di un pastore storese che invent\u00f2 uno stratagemma per allargare i suoi confini a scapito dei bondonesi: si riemp\u00ec le calzature con terra della sua propriet\u00e0, poi una volta messo piede, anzi le scarpe, sul pascolo di Bondone poteva giurare che egli teneva i piedi sul suo terreno e che la terra che calpestava era proprio sua e, se giurava il falso, Dio lo sprofondasse immediatamente all'inferno. A forza di dimenarsi, gesticolare e pestare i piedi durante il giuramento, per\u00f2, successe che la terra usc\u00ec tutta dalle sue calzature sgangherate tanto che sotto i suoi piedi non era rimasto proprio nulla di suo, e cos\u00ec spergiurando sprofond\u00f2 all'inferno. A ricordo dell'evento ora rimane il \"B\u00fcs de Scongi\u00fcr\u00e9\" (letteralmente come nel toponimo italiano \u00abpozzo degli Scongiurati\u00bb, in realt\u00e0 da intendersi come \u00abspergiuri\u00bb). Trattasi di un fenomeno di carsismo presente in quest'area. La cavit\u00e0 \u00e8 tuttora inesplorata con l'imbocco parzialmente ostruito, ma secondo testimonianze del luogo sembrerebbe molto profonda.\nLa pi\u00f9 lunga delle liti riguarda l'intera area a pascolo della val Lorina sul versante settentrionale del monte Tombea. La vicenda \u00e8 raccontata nelle pagine di storia del comune di Storo. Nel 762 Desiderio fonda a Brescia il monastero di San Salvatore, detto poi di Santa Giulia, di cui fu prima badessa sua figlia Ansberga e fra l'altro assegna in dote una \u00abgrande e ricca selva sulle Alpi\u00bb. Dal 1300 le monache del convento ritengono che la \"ricca selva\" sia da localizzare all'Alpo e in Val Lorina e cos\u00ec si susseguono liti e ricorsi che si compongono nel 1747 con un decreto dell'aulico imperiale consiglio di Vienna. La questione \u00e8 durata 985 anni e a testimonianza storica esiste ora il comune catastale di Bondone-Storo amministrativamente compreso nel territorio del comune di Bondone contenente quattro particelle fondiarie di cui due di propriet\u00e0 del comune di Storo e due di propriet\u00e0 del comune di Bondone.\nL'ipotesi di un Giudizio di Dio per il possesso dei pascoli di malga Tombea.\nUna leggenda pubblicata nella met\u00e0 dell\u2019Ottocento, precisamente nel 1856, dallo scrittore Bartolomeo Venturini, sacerdote nativo di Magasa, intitolata \"Il monte Tombea\u201d edita a Rovereto, seguita nel 1883 da quella di Nepomuceno Bolognini \u201cEl pr\u00e0 de le pegre\u201d e da quelle di vari autori degli anni venti del secolo scorso, tutte basate sul litigio per i possedimenti dei pascoli di pertinenza della malga Tombea con protagonisti due pastori, nelle versioni ora di Storo opposto a quello di Bondone, o di Storo contrapposto a quelli di Val Vestino oppure si racconta di un signore della nobile famiglia Lodron duellante con quello della nobile famiglia Bettoni di Gargnano, lascia supporre ad alcuni ricercatori che in antico fosse avvenuto in quei luoghi un \"Giudizio di Dio\" per il possesso di questo territorio montano tra le comunit\u00e0 di Storo-Bondone da una parte e quelle della Val Vestino dall'altra.\nLa leggenda narra nel suo testo pi\u00f9 noto che un certo Bertoldo un pastore di Storo, sorpreso da un pastore di Bondone a pascolare il proprio gregge sul versante meridionale di quel monte, spergiur\u00f2 dinnanzi a Dio che quelle alte terre gli erano sempre appartenute. All'improvviso, fulmini e tuoni oscurarono il cielo e la terra inghiotti l'impostore lasciando di lui e del suo gregge solamente le carcasse poi ricoperte di terra e zolle da altri pastori. Profondi affossamenti carsici, detti B\u00fcs de Scongi\u00fcr\u00e9 (Pozzo degli Spergiuri o Scongiuri), e tumuli di terreno restarono a perenne memoria del tremendo \"Giudizio di Dio\", tanto che da quel giorno la gente chiam\u00f2 quella montagna Tombea, ossia il luogo delle tombe.\nIn quei tempi antichi, nei quali la legge era apertamente la forza, e con questa si decidevano comunemente litigi e pretese di difficile soluzione, era previsto che in certi casi l'ultima ragione fosse affidata ai \"Giudizi di Dio\", un'antica pratica giuridica di origine germanica, secondo la quale l'innocenza o la colpevolezza dell'accusato venivano determinate sottoponendolo ad una prova dolorosa o a un duello. Nei contrasti di confini, di pascoli, di diritti di passo ed altro, interessanti popoli e comunit\u00e0, si risolvevano generalmente in un duello a morte fra due campioni, come allora si chiamavano, scelti ognuno dalla parte interessata, alla quale dava ragione la vittoria del proprio campione. Se ne ricordano molti di questi giudizi, specialmente invocati e praticati dalle comunit\u00e0 per stabilire confini e diritti di pascolo e il pi\u00f9 antico documentato in Trentino risale al 6 giugno 1155 per il possesso della malga Movlina tra i due campioni dei \"vicini\" di Giustino nella Val Rendena e quelli della pieve di Bleggio Inferiore in presenza del vescovo di Trento, Eberardo e dei suoi vassalli. Dove cadeva il campione, la localit\u00e0 veniva segnata da una rozza pietra, e i patti, si ritenevano, suggellati col sangue del caduto. \nLe prime notizie storiche sulle composizione confinarie delle comunit\u00e0 risalgono al 5 settembre 1356 quando, a Storo, Pietro fu Bacchino da Moerna, a nome delle comunit\u00e0 di Val Vestino, Bollone e Magasa si accorda con Giovanni fu \"Gualengo\" e Frugerio fu \"Casdole\", in qualit\u00e0 di consoli della comunit\u00e0 di Storo, e con altri uomini della suddetta comunit\u00e0, in merito ai diritti di pascolo sulla cima del monte Tombea e una seconda volta col termine di \"Tombeda\", in una pergamena del 21 agosto del 1405 quando fu stipulato un compromesso tra le comunit\u00e0 di Magasa, Armo, Persone, Moerna e Turano della Val Vestino, feudo della famiglia Lodron rappresentata dal nobile Pietro fu Pardide, con quella di Storo per stabilire i rispettivi confini sul monte Tombea. Nella lite i \"vicini\" di Storo dichiararono che il monte apparteneva ad essi di diritto in quanto sostenevano di averlo pascolato per oltre cento anni continui con i loro armenti senza nessun disturbo o contestazione alcuna, mentre quelli di Val Vestino si opponevano con forza a quanto sostenuto dagli storesi reclamando a loro volta la propriet\u00e0 dei pascoli. La controversia fu risolta da un compromesso arbitrale, oggi non documentato, che assegn\u00f2 da quel periodo fino a fine Ottocento la sommit\u00e0 del Monte alla comunit\u00e0 di Storo . A riprova dei fatti il pianoro \u00e8 tuttora chiamato Piana degli Stor, mentre al comune di Magasa spett\u00f2 il versante posto a sud ove edificher\u00e0 il ricovero della malga di alpeggio in localit\u00e0 Casen\u00e8ch. Negli anni a venire malga Tombea fu pi\u00f9 volte affittata agli stessi pastori di Magasa e nel 1805 lo fu per 70 troni. Nel 1882 la comunit\u00e0 di Storo dovette vendere per far fronte ai numerosi debiti contratti alcune malghe, tra queste quella di Tombea alla comunit\u00e0 di Magasa, acquistata il 21 novembre 1886 dalla Congregazione di Carit\u00e0 per fiorini imperiali 480: venditore fu Giampietro Tonini fu Francesco, di Storo, e acquirenti, per il predetto ente, don Matteo Gottardi, vicario curaziale di Magasa, e Angelo Stefani, capocomune.\n1405, il compromesso arbitrale fra la comunit\u00e0 di Storo e quelle di Magasa, Armo, Persone, Moerna e Turano nella Val Vestino causa la lite per i rispettivi confini del monte Tombea.\nNel XV secolo \u00e8 documentata per la prima volta le lite scaturita fra le comunit\u00e0 di Val Vestino, esclusa quella di Bollone, con quella di Storo per lo sfruttamento, possesso e utilizzo dei pascoli d'alpeggio di malga Tombea. Il documento consistente in una pergamena, scritta in latino, conservata presso l'archivio storico del comune di Storo, fu copiato, tradotto e pubblicato dal ricercatore Franco Bianchini nel 2009 e riportato nelle sue parti essenziali da Michele Bella nel 2020. Al centro della discordia vi era la delimitazione del \"confine\" montano riconducibile con molta probabilit\u00e0 alla zona della conca pascoliva con la sua preziosa pozza d'abbeverata compresa tra il Dosso delle Saette e Cima Tombea, detta la Piana degli Stor, e pi\u00f9 a ovest la prateria verso la Valle delle Fontane e la Bocca di Cablone. In quei tempi, a quanto sembra, non era stato mai definito legalmente a chi appartenesse quel territorio, nessun cippo era stato collocato e la conoscenza dei luoghi era basata sull'usanza e le tradizione orale dei contadini sedimentatasi nel tempo. Le praterie delle comunit\u00e0 valvestinesi erano a quel tempo assai ridotte e le sole malghe Corva, Alvezza, Bait, Selvabella e Piombino non erano sufficienti a soddisfare i bisogni degli allevatori e queste \"erbe\" d'alta quota erano fondamentali per la sopravvivenza delle comunit\u00e0 rurali locali che necessitavano di ulteriori pascoli ove condurre in estate, dai primi di luglio a circa il 10 agosto, le proprie mandrie. Non si conoscono le cifre esatte dei capi di bestiame di quel secolo, ma una stima del 1946 rende noto che i malghesi potevano disporre per la sola monticazione del monte di circa 180 capi di mucche da latte e manze, terminato il periodo della malga il prativo veniva occupato dal bestiame minuto, capre e pecore, presente nell'alpeggio della Valle di Campei. \nLa controversia inizi\u00f2 venerd\u00ec 21 agosto del 1405 nella contrada Villa di Condino sulla piazza Pagne \"nei pressi della casa comunale presenti il maestro fabbro Glisente del fu maestro fabbro Guglielmo, Giovanni detto Mondinello figlio del fu Mondino, Antonio figlio di Giovanni detto Mazzucchino del fu Picino, tutti costoro della contrada S\u00e0ssolo della detta Pieve di Condino; Condinello figlio del fu Zanino detto Mazzola di detta contrada di sotto della soprascritta terra di Condino, ed Antonio detto Rosso, messo pubblico del fu Canale della villa di Por della Pieve di Bono, ora residente nella villa di Val\u00e8r della detta Pieve di Bono e predetta diocesi di Trento e molti altri testimoni convocati e richiesti\" si unirono in presenza dei due procuratori delle comunit\u00e0 in causa per discutere e cercare un compromesso arbitrale definitivo che ponesse termine alla lite dei confini montani. Il notaio Pietro del fu notaio Franceschino di Isera, cittadino di Trento e abitante nella villa di Stenico delle Valli Giudicarie, con la collaborazione del notaio Paolo, stil\u00f2 un documento su pergamena, identificando innanzi tutto presenti, valutando i loro mandati e i documenti prodotti dalle parti. \nLa comunit\u00e0 di Storo era rappresentata da Benvenuto detto \u201cGreco\u201d figlio del fu Bertolino della villa di Storo, \"legittimo ed abilitato sindico-procuratore e gestore degli interessi degli uomini e persone nonch\u00e9 della comunit\u00e0 ed universalit\u00e0 di detta villa di Storo, con documento pubblico redatto di mano e con segno notarile di Bartolomeo del fu notaio Paolo della contrada Lev\u00ec (o Lev\u00ecdo) della Pieve di Bono, pubblico notaio di licenza imperiale, agente e richiedente da una parte\"; mentre quella della Val Vestino da Giovannino del fu Domenico della terra di Turano della Valle di Vestino della diocesi di Trento, \"abilitato sindico-procuratore e gestore degli interessi degli uomini e persone nonch\u00e9 della comunit\u00e0 ed universalit\u00e0 delle ville di Magasa, Armo, Persone, Turano e Moerna di detta Valle di Vestino, con documento pubblico redatto di mano e con segno notarile di Franceschino del fu Giovannino fu Martino della terra di Navazzo del Comune di Gargano delle Riviera del Lago di Garda della diocesi di Brescia, agente in sua difesa dall\u2019altra parte\". La questione esposta era prettamente confinaria, costoro infatti dichiarano pubblicamente \"di voler giungere alla concordia e dovuta risoluzione e pacificazione della lite a lungo vertente fra i predetti uomini e persone e comunit\u00e0 delle terre di Magasa, Armo, Persone, Turano e Moerna della soprascritta Valle di Vestino ed al fine di evitare spese ed eliminare e mitigare danni, scandali, risse e discordie, per il bene della pace e della concordia, affinch\u00e9 perpetuamente e vicendevolmente regni fra le dette parti l\u2019amore, a proposito della lite e questione del monte denominato Tombea situato ed ubicato nei territori e fra i monti e confini degli uomini e delle comunit\u00e0 di dette terre di Magasa, Armo, Persone, Turano e Moerna della soprascritta Valle di Vestino da una parte, ed i monti e confini della comunit\u00e0 ed universit\u00e0 della detta terra di Storo dall\u2019altra, poich\u00e9 a mattina ed a settentrione confinano gli uomini e le persone della Valle di Vestino, ed a mezzogiorno ed a sera confinano gli uomini e persone della detta terra di Storo, la quale lite era la seguente\". \nEntrambi i procuratori portarono a sostegno delle loro affermazioni testimoni che sostenevano, basandosi sulle antiche tradizioni e consuetudini, che il territorio spettava da tempi immemori a questa o a quell'altra comunit\u00e0, ma nessun documento scritto fu prodotto a loro favore che permettesse di dimostrare con certezza la propriet\u00e0. Infatti Benvenuto detto \u201cGreco\u201d dichiar\u00f2 che il monte di Tombea, situato ed insistente fra i suddetti confini e con tutte le sue competenti adiacenze e confinanze, spettava di diritto agli uomini della terra di Storo, e \"che lui stesso e gli uomini della comunit\u00e0 di Storo, cos\u00ec come i loro predecessori, gi\u00e0 da 10, 20, 30, 50, 80 e 100 anni ed oltre, da non esservi alcuna memoria in contrario, con ogni genere di armenti detti uomini pascolarono sul monte denominato Tombea come territorio di loro libera propriet\u00e0, senza alcuna molestia, disturbo o contraddizione da parte degli uomini e persone delle comunit\u00e0 ed universalit\u00e0 delle predette terre di Magasa, Armo, Persone, Turano e Moerna\".\nAltres\u00ec Giovannino del fu Domenico della terra di Turano prontamente ribatt\u00e8 negando la ricostruzione narrata da Benvenuto detto \u201cGreco\u201d e asser\u00ec che il monte Tombea nella sua totalit\u00e0, con tutte le sue adiacenze e confinanze, spettava di diritto esclusivamente agli uomini delle comunit\u00e0 di Magasa, Armo, Persone, Turano e Moerna ed in nessun altro modo agli uomini di Storo. Vista la divergenza tra le parti, la soluzione migliore per definire la controversia parve a tutti i presenti l'arbitramento. Con questo tipo di contratto le due parti litiganti devolvevano la risoluzione della contesa al giudizio di una o pi\u00f9 persone scelte liberamente. Quindi i due \"sindaci\" nominarono alcuni pacificatori chiamati pure arbitri, definitori o probiviri.\nBenvenuto detto \u201cGreco\u201d scelse, nomin\u00f2 e completamente si affid\u00f2 a Giacomo figlio del fu Giovannino della terra di Agrone della Pieve di Bono, Giovanni detto P\u00eczolo, residente nella contrada di Condino, al figlio del fu Guglielmo detto \u201cPantera\u201d di Locca della Valle di Ledro della diocesi di Trento ed un tempo residente nella terra di Por, il notaio Giacomo della terra di Comighello della Pieve del Bleggio, ed il notaio Giovanni del fu notaio Domenico di Condino. Giovannino fu Domenico scelse, nomin\u00f2 e completamente si affid\u00f2 a Picino del fu ser Silvestro detto \u201cToso\u201d della terra di Por, Franceschino fu ser Giovannino della detta terra di Agrone, Giovanni fu ser Manfredino della terra di Fontanedo della Pieve di Bono e Giovanni figlio di Pizino detto \u201cRegia\u201d fu Zanino della contrada di S\u00e0ssolo della Pieve di Condino.\nGli arbitri furono investiti dell'autorit\u00e0 \"di ascoltare le parti, decidere, definire, giudicare, sentenziare e promulgare, ovvero di disporre e giudicare con relative disposizioni, sentenze e di imporre di non opporsi e ricorrere su quanto deciso e sentenziato in alcuna sede di giudizio, con documenti scritti o senza in qualsiasi sede giuridica, sempre ed in ogni luogo, sia con le pareti avverse presenti o assenti su quanto richiesto e successivamente solennemente deliberato. Ragion per cui le suddette parti in causa convennero di obbedire ed in toto osservare quanto sar\u00e0 prescritto nelle loro sentenze di qualunque contenuto ed in qualunque sede giudiziale\". \nFu stabilito che in caso di non osservanza dell'accordo l'applicazione di una ammenda di 200 ducati da versare met\u00e0 alla camera fiscale del principe vescovo di Trento e l\u2019altra met\u00e0 al nobile Pietro Lodron \"signore generale di dette terre di Magasa, Armo, Persone, Moerna e Turano della Valle di Vestino\". Inoltre le parti contraenti si impegnarono di rifondere tutti i danni causati e le spese sostenute con relativi interessi in caso di condanna in sede giudiziale garantendo la quantit\u00e0 di denaro stimata con un'ipoteca di tutti i beni personali in loro possesso, presenti e futuri, e quelli della rispettive comunit\u00e0. \nAl termine Benvenuto detto \u201cGreco\u201d e Giovannino fu Domenico giurarono con tocco di mano sulle sacre scritture di osservare tutte le suddette deliberazioni e chiesero al notaio di stilare un pubblico documento da consegnare ad entrambe le singole parti contendenti.\nFungevano da giudici di appello il nobile Pietro del fu Paride di Lodrone, \"quale signore generale degli uomini e persone delle comunit\u00e0 ed universit\u00e0 delle terre di Magasa, Armo, Persone, Moerna e Turano della Valle di Vestino e l\u2019onorabile signor Matteo, notaio e cittadino di Trento ed assessore del nobile Erasmo di Thun in Val di Non, vicario generale nelle Giudicarie per conto del principe vescovo di Trento Giorgio nonch\u00e9 generale signore e pastore degli uomini e della comunit\u00e0 di Storo\".\n1511, la grande divisione di pascoli e boschi dei monti Camiolo, Tombea, Dos di Sas e della costa di Ve.\nLo studio compiuto da don Mario Trebeschi , ex parroco di Limone del Garda, di una sgualcita e a tratti illeggibile pergamena conservata presso l\u2019Archivio Parrocchiale di Magasa, port\u00f2 a conoscenza dell\u2019intensivo sfruttamento dei pascoli d\u2019alpeggio, dei boschi, delle acque torrentizie in Val Vestino che fu spesso causa di interminabili e astiose liti fra le sei comunit\u00e0. In special modo nelle zone contese dei monti Tombea e Camiolo; ognuna di esse rivendicava, pi\u00f9 o meno fortemente, antichi diritti di possesso o transito, con il risultato che il normale e corretto uso veniva compromesso da continui sconfinamenti di mandrie e tagli abusivi di legname. Pertanto agli inizi del Cinquecento, onde evitare guai peggiori, si arriv\u00f2 in due fasi successive con l\u2019arbitrariato autorevole dei conti Lodron ad una spartizione di questi luoghi tra le varie ville o \u201ccommunelli\u201d. Infatti questi giocarono un ruolo attivo nella vicenda, persuadendo energicamente le comunit\u00e0 alla definitiva risoluzione del problema con la sottoscrizione di un accordo che fosse il pi\u00f9 equilibrato possibile, tanto da soddisfare completamente ed in maniera definitiva le esigenti richieste delle numerose parti in causa. Il 5 luglio del 1502 il notaio Delaido Cadenelli della Valle di Scalve redigeva a Turano sotto il portico adibito a cucina della casa di un tale Giovanni, un atto di composizione tra Armo e Magasa per lo sfruttamento consensuale della confinante valle di Cablone (nel documento Camlone, situata sotto il monte Cortina). Erano presenti i deputati di Armo: Bartolomeo, figlio di Faustino, e Stefenello, figlio di Lorenzo; per Magasa: Antoniolo, figlio di Giovanni Zeni, e Viano, figlio di Giovanni Bertolina. Fungevano da giudici d\u2019appello i conti Francesco, Bernardino e Paride, figli del sopra menzionato Giorgio, passati alla storia delle cronache locali di quei tempi, come uomini dotati di una ferocia sanguinaria. Il 31 ottobre del 1511 nella canonica della chiesa di San Giovanni Battista di Turano, Bartolomeo, figlio del defunto Stefanino Bertanini di Villavetro , notaio pubblico per autorit\u00e0 imperiale, stipulava il documento della pi\u00f9 grande divisione terriera mai avvenuta in Valle, oltre un terzo del suo territorio ne era interessato. Un primo accordo era gi\u00e0 stato stipulato il 5 settembre del 1509 dal notaio Girolamo Morani su imbreviature del notaio Giovan Pietro Samuelli di Liano, ma in seguito all\u2019intervento di alcune variazioni si era preferito, su invito dei conti Bernardino e Paride, revisionare completamente il tutto e procedere cos\u00ec ad una nuova spartizione. Alla presenza del conte Bartolomeo, figlio del defunto Bernardino, venivano radunati come testimoni il parroco Bernardino, figlio del defunto Tommaso Bertolini, Francesco, figlio di Bernardino Piccini, tutti e due di Gargnano, il bergamasco Bettino, figlio del defunto Luca de Medici di San Pellegrino, tre procuratori per ogni Comune, ad eccezione di quello di Bollone che non faceva parte della contesa (per Magasa presenziavano Zeno figlio del defunto Giovanni Zeni, Pietro Andrei, Viano Bertolini), e si procedeva solennemente alla divisione dei beni spettanti ad ogni singolo paese. A Magasa veniva attribuita la propriet\u00e0 del monte Tombea fino ai prati di Fondo comprendendo l\u2019area di pertinenza della malga Alvezza e l\u2019esclusiva di tutti i diritti di transito; una parte di territorio boscoso sulla Cima Gusaur e sul dosso delle Apene a Camiolo, in compenso pagava 400 lire planet alle altre comunit\u00e0 come ricompensa dei danni patiti per la privazione dei sopraddetti passaggi montani. Alcune clausole stabilivano espressamente che il ponte di Nangone (Vangone o Nang\u00f9 nella parlata locale) doveva essere di uso comune e che lungo il greto del torrente Toscolano si poteva pascolare liberamente il bestiame e usarne l\u2019acqua per alimentare i meccanismi idraulici degli opifici. Al contrario il pascolo e il taglio abusivo di piante veniva punito severamente con una multa di 10 soldi per ogni infrazione commessa. \nAlla fine dopo aver riletto il capitolato, tutti i contraenti dichiaravano di aver piena conoscenza delle parti di beni avute in loro possesso, di riconoscere che la divisione attuata era imparziale e di osservare rispettosamente gli statuti, gli ordini, le provvisioni e i decreti dei conti Lodron, signori della comunit\u00e0 di Lodrone e di quelle di Val Vestino. Poi i rappresentanti di Armo, Magasa, Moerna, Persone e Turano giuravano, avanti il conte Bartolomeo Lodron, toccando i santi vangeli, di non contraffarre e contravvenire la presente divisione terriera e, con il loro atto, si sottoponevano al giudizio del foro ecclesiastico e ai sacri canoni di Calcedonia.\n1866. Un garibaldino perso sui monti.\nScoppiata la guerra con l'impero austriaco nel giugno del 1866, il tenente colonnello Pietro Spinazzi di Parma e comandante del 2\u00ba Reggimento Volontari Italiani, occupata la Val Vestino e presidiata Magasa e Cima Rest, il 12 luglio ricevette l'ordine perentorio dal generale Giuseppe Garibaldi di attaccare alle spalle il forte d'Ampola e sbarrare cos\u00ec la strada che sale da Storo a Bezzecca scendendo dal Monte lungo il versante nord del monte Alpo di Bondone. Da questo momento, l'ufficiale si dimostr\u00f2 titubante in ogni azione da intraprendere, disattese gli ordini ricevuti e sfianc\u00f2 i suoi uomini in marce estenuanti nella valle di Campei per ascendere alla Bocca e al Monte, infil\u00f2 la colonna nel budello della Valle di Lorina e, atterrito dall'asprezza della natura dei luoghi, fece retromarcia e ripar\u00f2 pi\u00f9 a nord con quasi tutto il Reggimento sul monte Nota, oltre le linee italiane, in attesa degli eventi.\nGiuseppe Garibaldi impegnato nei combattimenti in fondo valle: all'assedio del Forte d'Ampola e il 21 luglio nella battaglia di Bezzecca, attese inutilmente l'aiuto provvidenziale dei suoi uomini, ma a fine guerra defer\u00ec il colonnello Spinazzi alla corte marziale di Brescia.\nL'escursione della sezione bresciana del Club Alpino Italiano del 1875.\nLa sezione del CAI di Brescia fu fondata nel 1874 con il particolare oggetto di \"promuovere le escursioni in montagna, specialmente su quella bresciana, e di farne conoscere le particolarit\u00e0 cos\u00ec dal lato scientifico, quanto dal lato storico ed artistico\". Cos\u00ec nell'agosto del 1875 promosse un'escursione nelle Alpi centrali, dalla Val Camonica al Lago di Garda, ascendendo on una giornata le vette del monte Caplone e del monte Tombea, partendo da Storo e attraversando la val di Lorina fino a Magasa per poi scendere sulle sponde del lago di Garda a Gargnano, segu\u00ec cos\u00ec il percorso tracciato dai primi botanici e poi descritto dall'alpinista John Ball nella sua famosa guida nel 1864. Vi parteciparono i soci alpinisti, il dottor Piero Capettini, notaio, il maestro Alfonso, il cav. Alessandro Daziario di Pietroburgo e il cav. Edoardo Mariani di Biella che ne riport\u00f2 notizia nel Bollettino del Club Alpino Italiano descrivendo i luoghi e la natura.\nScrisse tra l'altro sull'ascesa al monte Caplone: \"Alle ore 2,15 eravamo al passo del Caplone, che divide val Lorina da val Vestino, e pigliataci vaghezza di salire sulla vetta del monte, che sta di guardia al passo, avevamo dinnanzi a noi e ai piedi la ridente valletta del Caplone suddetto, pi\u00f9 in gi\u00f9 l'intiera val Vestino, a destra la parte superiore del lago d'Idro, ed in alto a mezza costa appariva piccolo punto bianco sulla destra del lago, la rocca d'Anfo sentinella avanzata. Scorgesi pure in quella direzione monte Suello, ove ebbe luogo il fatto d'armi del 2 luglio 1866 fra gli austriaci e i volontari di Garibaldi, ed il sottostante comune di Bagolino nominato pel suo cacio che in tutto eguaglia quello del Lodigiano. In faccia a noi il monte Denervo e il sottostante monte Vesta, che d\u00e0 il nome alla Valle; pi\u00f9 a sinistra vedevamo ergersi la parte inferiore della catena del Baldo colla punta massima denominata Monte Maggiore, in attenzione di una nostra visita, e la parte inferiore del lago di Garda dalla superficie levigata come specchio, non che in lontananza l'elevata valle del Pizzocolo, che s'innalza a destra di val di Toscolano verso il basso della valle.\".\nA Magasa i tre viaggiatori sostarono presso l'abitazione del professore don Bartolomeo Venturini riprendendo il cammino alla volta di Gargnano passando dal Fornello e dalla Costa.\nI primi giorni della Grande Guerra. L'avanzata dei bersaglieri italiani.\nCima Gusaur e Cima Manga in Val Vestino facevano parte fin dall'inizio della Grande Guerra dell'Impero Austro-Ungarico e furono conquistate dai bersaglieri italiani del 7\u00b0 Reggimento nel primo giorno del conflitto, il 24 maggio 1915, sotto la pioggia. In vista dell\u2019entrata in guerra del Regno di Italia contro l\u2019Impero austro-ungarico, il Reggimento fu mobilitato sull\u2019Alto Garda occidentale, inquadrato nella 6\u00aa Divisione di fanteria del III Corpo d\u2019Armata ed era composto dai Battaglioni 8\u00b0, 10\u00b0 e 11\u00b0 bis con l'ordine di raggiungere in territorio ostile la prima linea Cima Gusaner (Cima Gusaur)-Cadria e poi quella Bocca di Cablone-Cima Tombea-Monte Caplone a nord.\nIl 20 maggio i tre Battaglioni del Reggimento raggiunsero Liano e Costa di Gargnano, Gardola a Tignale e Passo Puria a Tremosine in attesa dell\u2019ordine di avanzata verso la Val Vestino. Il 24 maggio i bersaglieri avanzarono da Droane verso Bocca alla Croce sul monte Camiolo, Cima Gusaur e l'abitato di Cadria, disponendosi sulla linea che da monte Puria va a Dosso da Crus passando per Monte Caplone, Bocca alla Croce e Cima Gusaur.\nLo stesso 24 maggio, da Cadria, il comandante, il colonnello Gianni Metello, segnal\u00f2 al Comando del Sottosettore delle Giudicarie che non si trovavano traccia, n\u00e9 si sapeva, di lavori realizzati in Valle dal nemico, le cui truppe si erano ritirate su posizioni tattiche al di l\u00e0 di Val di Ledro. Evidenziava che nella zona, priva di risorse, con soltanto vecchi, donne e fanciulli, si soffriva la fame. Il giorno seguente raggiunsero il monte Caplone ed il monte Tombea senza incontrare resistenza.\nIl 27 maggio occuparono pi\u00f9 a nord Cima spessa e Dosso dell\u2019Orso, da dove potevano controllare la Val d\u2019Ampola, e il 2 giugno Costone Santa Croce, Casetta Zecchini sul monte Calva, monte Tremalzo e Bocchetta di Val Marza. Il 15 giugno si disposero tra Santa Croce, Casetta Zecchini, Corno Marogna e Passo Gattum; il 1\u00b0 luglio tra Malga Tremalzo, Corno Marogna, Bocchetta di Val Marza, Corno spesso, Malga Alta Val Schinchea e Costone Santa Croce. Il 22 ottobre il 10\u00b0 Battaglione entr\u00f2 in Bezzecca, Pieve di Ledro e Locca, mentre l\u201911\u00b0 bis si dispose sul monte Tremalzo. Nel 1916 furono gli ultimi giorni di presenza dei bersaglieri sul fronte della Val di Ledro: tra il 7 e il 9 novembre i battaglioni arretrarono a Storo e di l\u00e0 a Vobarno per proseguire poi in treno verso Cervignano del Friuli e le nuove destinazioni.\nLa prima guerra mondiale, l'ultima barriera difensiva della pianura Padana del Regio esercito italiano.\nLa \"Grande Guerra\" segn\u00f2 profondamente la storia e la morfologia del Monte. Nel maggio del 1915 con lo scoppio del conflitto mondiale, l'esercito austriaco abbandon\u00f2 la Val Vestino giudicando questi luoghi indifendibili all'avanzata italiana attestandosi sulle montagne della Valle di Ledro e nelle fortificazioni di Lardaro. Monte Tombea e il monte Caplone furono immediatamente occupati dal 7\u00ba Reggimento bersaglieri. Nei mesi e negli anni successivi i monti furono ampiamente fortificati per decisione dello Stato maggiore del regio esercito italiano, come ultimo baluardo posto a difesa della pianura Padana, qualora gli austriaci fossero riusciti a sfondare a nord la prima e la seconda linea. Cos\u00ec, si procedette alla costruzione di appostamenti di artiglieria, trincee, postazioni di mitragliatrici, ricoveri in caverna, baraccamenti per gli operai, strade rotabili e collegamenti con l'uso di teleferiche. Ai lavori, in gran parte realizzati a mano, erano addetti oltre 500 operai militarizzati e civili, uomini e donne, sia della Val Vestino che del lago di Garda, inquadrati sotto la supervisione di un ufficiale del Genio direttore del cantiere, il tenente Guidetti, responsabile anche dei lavori presso l'Alpo e Cima Spessa di Bondone classificati come \"opera 469 ad economia e opera 154 ad impresa\", mentre nel cantiere della Val Lorina, \"opera n. 223 ad impresa\", dal tenente Bianchi.\nIl sistema Tombea-Caplone divent\u00f2 cos\u00ec uno dei capisaldi principali della Terza linea di difesa arretrata, un'ampia cinta fortificata che chiudeva il settore Alto Garda verso la Valle delle Giudicarie e lungo il fianco occidentale verso il lago d'Idro fino a raccordarsi sulle posizione fortificate arretrate del monte Denai, una Batteria di artiglieria da 149A mm., e del monte Stino in Val Vestino e con quelle della riviera gardesana del monte Spino, del monte Pizzocolo e del monte Castello di Gaino di Toscolano Maderno. Il settore era difeso da una prima linea lungo la Valle di Ledro (direttrici Passo Nota-Carone-Limone), dietro la quale furono realizzate due Linee arretrate di difesa (direttrici Tremosine-Passo Nota e Mezzema-Passo Nota), disposte verso est in modo da fronteggiare una eventuale conquista austriaca del monte Altissimo sul Baldo. Pi\u00f9 indietro la Linea arretrata di resistenza, tra Tignale e il Passo della Puria, in totale furono costruite 2.500 fortificazioni di vario tipo, servite da circa 2.000-3.000 uomini tra artiglieri, fanti e supporti logistici.\nLa vetta di Cima Tombea divent\u00f2 sede di uno dei quattro osservatori del sistema di condotta del tiro del complesso di artiglieria Tombea-Caplone, forte di dieci batterie per un totale di quaranta pezzi di vario calibro, tra questi quattro pezzi di grosso calibro da 149/35 Mod. 1901 dal peso di nove tonnellate dislocati a ridosso del crinale e affiancati da ricoveri e riservette in caverna. Queste quattro postazioni furono protette da una cinta di trincee e postazioni poste nelle immediate vicinanze sul crinale: la profondit\u00e0 difensiva risultava ridotta a causa delle forti pendenze, esponendo cos\u00ec le postazioni della fanteria al tiro di controbatteria, scatenato dall'attivit\u00e0 dei cannoni.\nIl complesso del monte Tombea fu inizialmente servito logisticamente da due teleferiche, una da Messane e Bocca di Cablone, fornito dalla ditta BBB, l'azienda milanese Badoni Belloni Benanzoli e l'altra tra Pilaster (1280 m) e Malga Tombea, fornito da Giulio Ceretti e Vincenzo Tanfani, entrambe sostituite dal grande impianto che sempre dalla localit\u00e0 Pilaster raggiungeva la nuova stazione in localit\u00e0 Travers-Dosso delle Saette sita in una posizione pi\u00f9 centrale. Questo impianto aveva la campata di oltre 1.000 metri, su un dislivello di 650. Gli impianti della stazione furono messi al riparo con un pesante manufatto in calcestruzzo armato. La necessit\u00e0 della blindatura derivava dal fatto dalla presenza nelle immediate vicinanze della stazione, di due batterie, otto pezzi, di mortai da 210/8 D.S., servite da ricoveri ipogee delle riservette, il cui tiro avrebbe attirato il fuoco di controbatteria del nemico.\nUn complesso di tale portata richiese la realizzazione di un adeguato collegamento stradale fatto a colpi di piccone, di esplosivi e edificando muri di sostegno in pietrame: Bocca Cablone costituiva lo scollinamento della rotabile Magasa-Bondone, mentre verso est proseguiva la strada verso Bocca di Lorina e monte Tremalzo.\nIl Comando Militare fece anche iniziare i lavori per una carreggiabile Toscolano\u2013Molino di Bollone. La costruzione di quest\u2019ultima strada, che avrebbe potuto costituire un\u2019importante stimolo per l\u2019economia della valle, fu per\u00f2 affidata ai prigionieri di guerra e non fu completata. La necessit\u00e0 di costruire un nuovo sistema viario venne anche sfruttato dal Regno d'Italia con finalit\u00e0 politiche volte volte a fare dimenticare il relativo abbandono in cui erano state tenute fino ad allora le popolazioni locali dall'Impero austro-ungarico. In questa volont\u00e0 gi\u00e0 tenuta in considerazione dalle autorit\u00e0 militari, intervennero spesso i politici e le comunit\u00e0 locali che facevano pressione si progettisti del Genio militare dell'esercito per raggiungere un territorio pi\u00f9 che un altro. Nella realizzazione della strada che doveva collegate Toscolano con Ponte Caffaro passando per la Val Vestino, per rifornire la Terza linea di difesa arrestata di Magasa, Valvestino e Capovalle le ingerenze politiche furono pressanti che alla fine il Comando militare richiam\u00f2 al rispetto dei ruoli le autorit\u00e0 locali e oper\u00f2 in autonomia.\nTra i molti soldati che su queste montagne vi prestarono servizio, spicca la testimonianza di Duilio Faustinelli, classe 1893, ardito, inviato a fine guerra, dai primi di maggio fino al giorno 20 del 1918, nella Val Vestino scriveva al riguardo: \"Poi trapassiamo il Lago d'Idro con dei barconi e saliamo in Val di Vestino, alta montagna, cio\u00e8 Capovalle, Moerna e un altro che pi\u00f9 non ricordo [probabilmente Magasa]. Qui saliamo pi\u00f9 in alto c'era una malga per la stagione estiva proprio per i malghesi, allora l'ho requisita con stalle e baita, proprio per dormirci dentro sulla paglia, io e altri due miei colleghi Antonio Lucchini di Trezzo D'Adda e l'altro era un milanese non mi ricordo pi\u00f9 il suo nome, perci\u00f2 ambi tre ci mettemmo nel caserolo: pareva una vera camerina, ma mi mancava le dette formagelle, eia tu! ... Qui in questa zona han distribuito la detta polissa [polizza assicurativa] per garbugliare il povero soldato, perci\u00f2 \u00e8 stato proprio garbugliato, dopo trentanni manno saldato ancora per la cifra medesima, b\u00e8, \"vattene a ciapal an te lo maz\" e questa \u00e8 stata la ricompensa, ora di questo ancora una volta apparentesi...\".\nLa Bocca di Cablone e la Linea di rafforzamento Cima Spessa-Monte Caplone.\nBocca di Cablone costituisce il perno di saldatura del Fronte Gardesano con quello Valsabbino: qui arriva la bellissima carrareccia militare da Magasa per Bondone che prosegue sul ridosso della Cima Tombea per ridiscendere con tornanti vertiginosi verso Bocca di Lorina e il Tremalzo. Dalla Sella parte anche la rotabile verso i capisaldi di Cima Spessa e Dosso dell'Orso, sentinella delle Giudicarie. Da qui un sentiero attrezzato dal Genio con passerelle e gallerie percorre la cresta rocciosa verso Bocca di Valle e Bocca Cocca, per raccordarsi alla linea difensiva valsabbina, destinata a prolungarsi no all'Adamello e allo Stelvio.\nIl bellissimo sentiero (Segnavia 78) che parte dalla Bocca (oppure, meglio segnalato, 200 metri pi\u00f9 indietro lungo la strada da Magasa) costituisce il naturale collegamento con l'itinerario storico Alta Via dei Forti, realizzato da Comunit\u00e0 Montana Valle Sabbia lungo il periplo fortificato del lago d'Idro.\nLo spalto fortificato del Tombea comprende le quote pi\u00f9 elevate dell'Alto Garda, il Monte Caplone, (1976 m.) e costituiva un baluardo naturale lungo il quale furono slocate numerose batterie di artiglieria protette da una cinta di trincee vantaggiate dalla parete Nord pressoch\u00e9 verticale.\nTra il Caposaldo monte Cortina e la Bocca di Campei erano dislocate non meno dieci batterie, supportate da quattro osservatori e appoggiate da riservette e appostamenti.\n\u00c8 facile stimare una presenza di almeno 2-3000 uomini, con le conseguenti genze di approvvigionamento. Oltre alla strada fu infatti realizzato uno dei importanti tronconi di teleferica del settore che con uno sviluppo di circa 1.300 m. valicava il dislivello da Localit\u00e0 Pelaster (1280m.) alla stazione blindata Dosso delle Saette (1880m.), certamente il manufatto pi\u00f9 notevole in tutto il settore gardesano.\nLungo la strada, numerosi ricoveri conservano tracce delle armature in legname, mentre presso il crinale, raggiunto da bretelle carreggiabili ancora riconoscibili, si individuano i massicci terrapieni delle piazzole dei cannoni da 149A mm. e dei mortai da 210.\nL'IGM riport\u00f2 a mano su foglio, le postazioni della linea difensiva del monte Tombea: i simboli a freccia indicano appostamenti per mitragliatrici, inframmezzate le trincee lungo il crinale, sulla fronte le lunghe linee di reticolati (linee di crocette). In verde le difese in progetto, in rosso quelle in costruzione. Pi\u00f9 a sud verso il monte Denai, in localit\u00e0 Teste, furono apprestate quattro postazioni in barbetta per i cannoni da 149A mm. a sostegno della Linea di difesa principale.\nLa difesa di Cima Tombea.\nLa vetta di Cima Tombea era sede di uno dei quattro osservatori del sistema di condotta del tiro del complesso di artiglieria Tombea-Caplone, forte di dieci batterie per un totale di quaranta pezzi di vario calibro. Sono riconoscibili sentieri e camminamenti che collegavano ai ricoveri in caverna (riservette) e alle piazzole: nelle immediate vicinanze era ubicata una batteria di piccolo calibro mentre un centinaio di metri verso ovest sono ben conservate le piazzole di una batteria di grossi pezzi da 149A: della massiccia struttura di protezione restano ben visibili i muretti di contenimento in pietrame. Sul ridosso \u00e8 possibile individuare gli ingressi delle riservette in caverna. Di qui, una vera e propria strada, ormai inerbita ma in grado di sopportare il passaggio di pezzi del peso di circa nove tonnellate, collega alla strada principale. Un facile percorso lungo tutto il crinale verso Bocca di Cablone consente di individuare decine di trincee e postazioni di mitragliatrice inframmezzate alle piazzole, molte delle quali rafforzate da spalti in muratura di pietrame, affacciate sullo spalto naturale che domina la vallata.\nLungo il sentiero che procede verso ovest da Cima Tombea \nconduceva alla strada principale alle quattro postazioni di una batteria di cannoni da 149A mm. dislocati sul ridosso del crinale e affiancati da alcuni ricoveri e riservette in caverna. La condotta del tiro era guidata dall'osservatorio\npresente su Cima Tombea. Le postazioni sono protette da una\ncinta di trincee e postazioni poste poco pi\u00f9 avanti sul crinale: la profondit\u00e0 difensiva \u00e8 necessariamente ridotta a causa\ndelle forti pendenze, cosa che esponeva le postazioni della\nfanteria al tiro di controbatteria, inevitabilmente scatenato dall'attivit\u00e0 dei cannoni.\nIl cannone da 149A mm. e una sua postazione alla Bocca di Cablone.\nLe piazzole in barbetta sulla linea di difesa, di norma, sono sorrette da massicci basamenti in muratura di pietrame per reggere il carico combinato del pezzo da 149/35 Mod. 1901 (quasi 9 tonnellate), del munizionamento di pronto impiego (20 proiettili pesavano circa una tonnellata) e dell'armatura di protezione costituita da una struttura di tronchi ricoperta di sacchi a terra e inerti. Le batterie erano di solito costituite da quattro pezzi. Il cannone da 149/35 Mod. 1901 fu un cannone utilizzato dal Regio esercito nel corso della guerra e fu uno dei primi esemplari in acciaio di fabbricazione italiana in quanto prodotto nei cantieri della societ\u00e0 Armstrong a Pozzuoli e al termine del 1918 ne furono prodotti 598 pezzi.\nNelle immediate vicinanze si trovano altrettanti ricoveri ipogei dislocati a circa 50 metri uno dall'altro che ospitavano al riparo le riservette e i serventi dei pezzi.\nLe prime asportazioni di materiale bellico.\nCon la fine della guerra cominciarono in Val Vestino le prime sottrazioni dei beni appartenenti all'amministrazione delle autorit\u00e0 militari Italiane che furono perseguite dal tribunale militare di Trento in base al decreto luogotenenziale n.1964 del 10 dicembre 1917 qualora il reato fosse stato commesso da civili.\nCos\u00ec il 1\u00ba dicembre 1918, sette giorni dopo la fine della guerra, la Brigata territoriale della Regia Guardia di Finanza di Moerna, denunci\u00f2 cinque abitanti del paese, tali Viani Cesare, Rizzi Bortolo, P. Rocco, Andreoli Antonio e Grandi Lorenzo colpevoli di asportazione di legname e pali metallici da trincea dalle postazioni e dai ricoveri italiani di monte Stino e Bocca Cocca; essi furono cos\u00ec deferiti al Tribunale militare di guerra di Trento per detenzione e distruzione di bottino di guerra in violazione al bando del Comando supremo del 30 novembre 1918, ma non fu emanata alcuna sentenza per estinzione della pena determinata dell'entrata in vigore dell'amnistia con Regio decreto del 21 febbraio 1919 n.1957. Stessa sorte tocc\u00f2 al bastione del monte Tombea che negli anni a venire fu depredato dalla popolazione locale del filo spinato posto a difesa delle trincee e materiale vario.\nNatura.\nTombea, giardino sulle Alpi.\nKaspar Maria von Sternberg, originario di Praga e vissuto a Ratisbona, fu il primo botanico a riconoscere l'interesse floristico della zona del monte Tombea anche se mai vi ascese. Egli comp\u00ec in questa zona un viaggio tra il 6 maggio e il 20 luglio 1804, passando l'8 giugno in Val di Ledro e in Val d'Ampola ove raccolse sotto le rupi due piante prima sconosciute. Una era Saxifraga aracnoidea, da lui descritta nell'opera pubblicata nel 1810 \"Revisio Saxifragarum iconibus illustrata\", l'altra divenne poi nota come Aquilegia thalictrifolia.\nAlcuni decenni dopo visitarono pi\u00f9 volte il monte Tombea e le zone circostanti altri due botanici, Francesco Facchini e Friedrich Leybold.\nFacchini nel 1842 trov\u00f2 proprio sul monte Tombea una nuova Scabiosa, di cui invi\u00f2 campioni al botanico tedesco Wilhelm Koch. Quest'ultimo la pubblic\u00f2 come nuova specie l'anno successivo nella seconda edizione della sua \"Synopsis florae germanicae et helveticae\", chiamandola Scabiosa vestina. Nel 1846 Facchini torn\u00f2 sul monte Tombea e a Bocca di Valle raccolse una Daphne assolutamente nuova. Dopo molti studi e titubanze decise di chiamarla Daphne rupestris, ma nel 1852 mor\u00ec prima di pubblicare i risultati del suo lavoro.\nFriedrich Leybold, bavarese ma allora residente a Bolzano, visit\u00f2 due volte il Trentino meridionale, percorrendo anche la catena Tremalzo-Tombea. Qui raccolse la Daphne vista dal Facchini che in una pubblicazione del 1853 chiam\u00f2 Daphne petrea, divenendo questo il nome valido.\nLeybold rinvenne nella zona altre nuove piante tra cui un nuovo ranuncolo, che verr\u00e0 descritto cinque anni dopo da Antonio Bertoloni come Ranunculus bilobus. Nella zona del monte Tombea rinvenne una Saxifraga che ritenne essere Saxifraga diapensioides, non notando che era una nuova entit\u00e0.\nCon la pubblicazione nel 1854 del lavoro di Leybold e della \"Flora Tiroliae Cisalpinae\" di Facchini pubblicata postuma da Franz Hausmann di Bolzano il monte Tombea divenne una delle mete classiche degli itinerari dei botanici nelle Prealpi.\nNel 1856 sal\u00ec sul monte Tombea Pierre Edmond Boissier, raccogliendo quella Saxifraga gi\u00e0 rinvenuta tre anni prima da Leybold. Boisser conosceva la vera Saxifraga diapensioides per cui si accorse subito che era differente. Invi\u00f2 la sua scoperta al massimo specialista di allora del genere Saxifraga, Adolf Engler, che, dopo ulteriori studi, pubblic\u00f2 la descrizione della nuova specie nel 1869 con il nome di Saxifraga tombeanensis. Proseguirono le esplorazioni botaniche John Ball, Henry Correvon e Andreas Sprecher von Bernegg che descrissero nei loro scritti le bellezze naturali incontrate.\nFra i botanici che si occuparono della flora del monte Tombea vanno ricordati anche lo svizzero Louis Fran\u00e7ois Jules Rodolphe Leresche (1808-1885), Vinzenz Maria Gredler che vi sal\u00ec nel 1886, Friedrich Morton che descrisse la sua esplorazione effettuata nel maggio-giugno del 1961 in \"Osservazioni botaniche in Val Vestino\" e i malacologi Joseph Gobanz e Napoleone Pini. Tra i locali si ricordano don Pietro Porta originario della Valvestino, Giuseppe Zeni e Michele Stefani di Magasa, il maestro Silvestro Cimarolli (1854-1924) insegnante elementare a Baitoni di Bondone e don Filiberto Luzzani che ha lasciato una pubblicazione sulla flora della bassa Valle del Chiese con interessanti riferimenti alla catena del monte Tombea e un consistente erbario custodito presso il seminario arcivescovile di Trento.\nSi dicono endemiche quelle specie che si rinvengono solo su un'area geografica ristretta al di fuori della quale esse mancano completamente. Nelle Alpi, la presenza di specie ad areale particolarmente limitato pu\u00f2 essere conseguenza del glacialismo quaternario, del substrato litologico difforme rispetto a catene limitrofe, della particolarit\u00e0 climatica di un'area. Il museo civico di Rovereto ha elaborato un progetto di cartografia floristica dividendo il Trentino in aree di rilevamento standard chiamati quadranti e per ciascuno di essi \u00e8 stata rilevata la flora. Conteggiando per quadrante il numero di specie endemiche ad areale particolarmente limitato (al massimo un settore di Prealpi), \u00e8 emerso che queste specie sono diffuse soprattutto nella parte meridionale del Trentino.\nL'area di massimo addensamento \u00e8 costituita per\u00f2 dalla parte Sud-occidentale della provincia, ed in particolare dalla catena del M. Tremalzo-M. Tombea, con picco massimo di 21 entit\u00e0 nella medesima area di rilevamento. Quest'area comprende in particolare la catena Bocca Cablone, attraverso il Monte Tombea, il Monte Caplone, la Bocca di Lorina fino a Cima Avez; sono altres\u00ec inclusi Cima Spessa, (o Rocca sull'Alpo), tutta la Val Lorina e la bassa Val d'Ampola fino alle porte di Storo..\nIl Dosso delle Saette.\nReperti archeologici rinvenuti nel 1970 in una grotta a Droane, sul Dosso delle Saette del monte Tombea e precedentemente nel 1950 circa sul monte Manos e a Cima Igodello testimoniano la presenza di stazioni preistoriche di transito attribuibili all'et\u00e0 del bronzo. Tali rinvenimenti confermerebbero che sia Capovalle che la Val Vestino ebbero dalle epoche pi\u00f9 remote funzione naturale d'incrocio delle vie montane fra la Valle Sabbia, la Riviera del lago di Garda, il Trentino, collegando fra loro le isole palafitticole gardesane con quella di Molina di Ledro per i passi di Cablone, Bocca Campei e monte Tremalzo. Secondo l'archeologo Francesco Zorzi, Angelo Pasa, di Verona, precisamente sul Monte Manos, a quota 1487 trov\u00f2 in superficie nei pressi della mulattiera una bella punta di freccia peduncolata a patina lattea, di tipo eneolitico e sulla Cima Ingorello, a 1250 m. una selce scheggiata di tipo campignanoide. Questa scoperta, seppur composta di manufatti sporadici, pu\u00f2 confermare la presenza nella zona di uomini preistorici e pi\u00f9 precisamente del periodo eneolitico. La scoperta suffragata da altri rinvenimenti sul monte Tombea negli anni '70 del secolo scorso e a monte Tremalzo potrebbe confermare l'esistenza di un sentiero preistorico che si snodava da Campione del Garda a Tremosine al passo Nota, dal monte Manos lungo la Val Vestino fino al monte Tombea-Caplone per poi raggiungere il monte Tremalzo e il villaggio palafitticolo del lago Ledro.\nLa stazione preistorica del Dosso delle Saette si trova in posizione panoramica sul sentiero che da Cima Rest porta al monte Tombea. Venne scoperta dai ricercatori A. Crescini e C. de Carli nella primavera del 1970; essi rinvennero in superficie alcuni manufaffi silicei che indicano l'esistenza di un accampamento certamente breve e a carattere stagionale. In seguito ad alcune ricerche superficiali condotte negli anni seguenti dal Museo Civico di Storia Naturale di Brescia, la collezione si arricch\u00ec notevolmente. L'industria sino ad ora raccolta consta di 55 manufatti di cui 5 strumenti: tra questi ultimi si nota la presenza di una punta foliata a peduncolo e spalle di freccia e di due elementi di falcetto di cui uno integro. Data la presenza di questi strumenti l'industria fu attribuita ad una Et\u00e0 del bronzo non meglio identificata a causa della mancanza di fittili caratteristici. L'industria sembra comunque rivestire un certo interesse storico data l'altitudine e l'ubicazione della stazione (quota 1750 metri); sino ad ora reperti preistorici pi\u00f9 vicini erano stati rinvenuti sul versante ovest del monte Manos (1517\u00a0m) e lungo la mulattiera che conduce a Cima Ingorello (1250\u00a0m).\nL'alpinista John Ball e la sua \"Guida\" turistica.\nL'estate del 1864 fu una stagione ricca di novit\u00e0 per l'esplorazione alpinistica del Trentino sud occidentale con la prima traversata delle Dolomiti di Brenta, da Molveno alla Val Rendena sorpassando l'angusta Bocca di Brenta, da parte dell'inglese John Ball, presidente dell'Alpine Club di Londra, accademico, alpinista, botanico, glaciologo avvenuta il 22 luglio, l'impresa dell'esploratore britannico Douglas William Freshfield che scal\u00f2 per primo la Cima Presanella, terre fino all'ora inesplorate, il 27 agosto o l'ascesa dell'Adamello del tenente boemo Julius Payer che conquister\u00e0 la cima il 15 settembre.\nSar\u00e0 sempre l'instancabile John Ball che partendo dal villaggio di Bondone sal\u00ec, si presume, mesi prima, tra maggio e giugno nel periodo della fioritura, sul monte Tombea, fino alla malga, incuriosito dalla ricca flora appena scoperta e decantata in pubblicazioni dai noti botanici italiani e europei. Raccont\u00f2 dettagliatamente il percorso intrapreso, lo defin\u00ec la \"Route G. Da Storo a Toscolano, al lago di Garda attraverso la Val Vestino\", nella sua celebre Guida Alpina pubblicata due anni dopo, nel 1866, che sar\u00e0 d'aiuto a molti escursionisti. Qui riport\u00f2 l'itinerario percorribile dal viaggiatore partendo dal lago d'Idro a quello di Garda fino a Toscolano transitando attraverso la Val Vestino. Annot\u00f2 gli aspetti botanici, geografici della Valle e l'itinerario alternativo per Tremosine attraverso il monte Caplone e la Val Lorina.\nIl formaggio Tombea.\nIl formaggio Tombea prende il nome dal Monte. La produzione avviene negli alpeggi di monte Tombea, Monte Denai e Cima Rest nel comune d Magasa. Simile al formaggio \"bag\u00f2ss\" di Bagolino per caratteristiche e tecniche produzione (compreso l'uso di aggiungere zafferano nella pasta e oliare le forme per la conservazione), si produce da maggio a settembre con il latte crudo di razza bruna. Le forme sono molto grandi. Il profumo \u00e8 speziato e, a stagionatura avanzata si arricchisce dei sentori di brodo di carne tipico del formaggio grandoso invecchiato; il gusto \u00e8 sapido, suadente, leggermente piccante nel finale. I produttori sono perlopi\u00f9 anziani e realizzano ogni anno circa 2.000 forme: il \"Tombea\" \u00e8 difficilmente reperibile sul mercato e poco conosciuto fuori regione Lombardia. Il rischio \u00e8 di perdere un sapere antico se non si mettono a norma i laboratori degli alpeggi, anche una materia prima di grande qualit\u00e0. Caglio: in polvere di vitello. Crosta: liscia, leggermente dura, di colore giallo paglierino tendente al marrone scuro. Pasta: compatta con occhiatura irregolare e diffusa. Facce: piane. Spessore/peso: 10\u201312\u00a0cm/7\u201314\u00a0kg.\nLa pozza d'abbeverata della \"Piana degli Stor\".\nLa pozza presente nella piana del Monte, detta \"lav\u00e0c della Piana degli Stor\", ha un ruolo fondamentale per il mantenimento della rimanente attivit\u00e0 pascoliva dell\u2019area legata all'alpeggio di malga Tombea, ma anche per la tutela della biodiversit\u00e0 degli habitat e delle specie, rettili e anfibi in particolare, che attraverso questi specchi d\u2019acqua possono trovare un luogo ideale per la loro riproduzione come la Biscia dal collare (Natrix helvetica) censita nell'agosto del 2018 o i girini di Rana montana e Rospo comune.\nLa tradizione locale riporta che, data la mancanza nella zona di sorgenti e corsi d'acqua, la pozza esistesse da secoli e la tecnica per realizzarla consistesse in uno scavo manuale nell'area di impluvio del pendio della montagna per facilitare il successivo riempimento con la raccolta naturale dell'acqua piovana, di percolazione o dello scioglimento della neve.\nIl problema principale incontrato dai contadini consisteva nell'impermeabilizzazione del fondo: spesso il semplice calpestio del bestiame, con conseguenze compattazione del suolo, non era sufficiente a garantire la tenuta dell'acqua a causa del basso contenuto in argilla del terreno presente, per cui era necessario distribuire sul fondo uno strato di buon terreno argilloso reperito nelle immediate vicinanze, come in questo caso. Spesso non essendo possibile causa la diversit\u00e0 del terreno, sul fondo veniva compattato uno spesso strato di terra e fogliame di faggio, in grado di costituire un feltro efficace a trattenere l'acqua. Per garantire un sufficiente apporto di acqua necessario al riempimento della pozza, o per incrementarlo, spesso era necessario realizzare piccole canalizzazioni superficiali, scavate lungo il versante adiacente per intercettarne anche una modesta quantit\u00e0. La manutenzione periodica, di norma annuale prima della monticazione, consisteva principalmente nell'asporto del terreno scivolato all'interno per il continuo calpestio del bestiame in abbeverata e dell'insoglio della fauna selvatica. Si provvedeva inoltre alla ripulitura della vegetazione acquatica per mantenere la funzionalit\u00e0 della pozza evitando che vi si accrescesse eccessivamente all'interno accelerandone il naturale processo di interramento.\nIn queste fasi veniva posta particolare attenzione in quanto si correva il rischio di rompere la continuit\u00e0 dello strato impermeabile e comprometterne la funzionalit\u00e0; si preferiva ad esempio non rimuovere eventuali massi presenti sul fondo.\nLa pozza, data il suo buono stato di conservazione, non fu rimaneggiata dall'ERSAF Lombardia nel 2004-2007 con il \"progetto Life natura riqualificazione della biocenosi in Valvestino e Corno della Marogna\" .\nLuoghi di interesse.\nLa rosa dei venti e il panorama.\nSulla cima vetta del Monte \u00e8 presente una rosa dei venti, una struttura circolare in muratura, alta 1,50 metri, edificata da escursionisti trentini e bresciani, ove sono rappresentati i punti cardinali e i trentaquattro nomi dei monti visibili. Fu edificata e inaugurata il 23 luglio del 2001 con il contributo dei comuni di Magasa, Bondone e Storo, dei locali Gruppi alpini, la Pro loco di Bondone e Baitoni, della banca Valsabbina, della Cassa rurale di Darzo e Lodrone e Noma dei fratelli Belleri.\nSi gode un'ampia visione a 360 gradi. A nord troviamo il monte Bruffione, il monte Blumone, le Terre Fredde, il monte Frerone, il massiccio dell'Adamello, le Dolomiti del Brenta, il monte Cop di Breguzzo, la catena di Cima Avez, il monte Tremalzo e il Corno della Marogna, le Alpi di Ledro e il monte Cadria, il monte Paganella, il monte Cornetto; a ovest il monte Cingla, Cima Spessa, la Rocca Pagana, il monte Guglielmo, Dosso Alto, il monte Carena, la Corna Blacca, il monte Manos, il monte Carzen, in lontananza il massiccio del monte Rosa; a est il monte Caplone, la catena del monte Baldo, Cima Carega, il gruppo del monte Pasubio, il monte Stivo e la Marmolada; a sud la Val Vestino con i suoi abitati, il monte Pizzocolo, il monte Spino, il monte Denervo, il lago di Garda, la pianura Padana e infine la catena degli Appennini di Parma.\nAccessi.\nL'ascensione alla vetta del monte Tombea \u00e8 alla portata di escursionisti dal momento che non vi sono, lungo le vie pi\u00f9 semplici di salita, tratti in cui \u00e8 necessaria attrezzatura alpinistica, fatta salva la presenza di neve la quale si riscontra normalmente nei mesi invernali e sino a primavera.\nLa via pi\u00f9 breve che consiste in circa cinque chilometri, ha inizio dal parcheggio in prossimit\u00e0 della chiesa alpina o del Tavagnone di Cima Rest, villaggio caratteristico sopra Magasa sulla strada per Cadria. Si tratta di un percorso che, dopo aver toccato alcuni fondi agricoli di Font e la malga Alvezza o Casina, si innalza al passo dello Spias dei Leteg\u00e0nc (tradotto Spiazzo dei Litiganti) in prossimit\u00e0 del monte Altissimo, tramite il sentiero detto \"delle Acque\", sulle pendici del Tombea attraversando boschi, pascoli e le sorgenti del torrente Magasino fino al bivio di Lombrao ove incontra la mulattiera che sale da malga Bait. Proseguendo a quota 1760\u00a0m, il percorso si immette sulla strada militare Tombea-Val Lorina, si prosegue a sinistra, e si raggiunge la malga d'alpeggio e salendo di qualche centinaio di metri, la cima del Monte Tombea e la sua Rosa dei venti. Seguendo invece la strada a destra si pu\u00f2 arrivare sul monte Caplone, si tagliano a mezza costa i dirupi sud-orientali del Tombea, attraversando anche una breve galleria scavata nella roccia, arrivando alla Bocca dei Campei (1822\u00a0m), da cui si sale in breve alla vetta (nell'ultimo tratto \u00e8 necessario prestare attenzione al passaggio di alcune roccette, bench\u00e9 facili e non esposte). Il segnavia da seguire \u00e8 il numero 66, che si sovrappone al numero 444 della SAT nell'ultimo tratto.\nAltri accessi, ma pi\u00f9 impegnativi per la lunghezza dei tratti da percorrere, sono quelli da Bondone precisamente dal parcheggio di malga Alpo percorrendo la strada militare fino a Bocca di Cablone per poi proseguire fino al vicino Monte, mentre da Magasa, dal parcheggio di monte Denai localit\u00e0 Cavallino di Pr\u00e0a, sempre camminando lungo la viabilit\u00e0 della Grande Guerra fino a Bocca di Cablone, oppure al bivio di malga Bait seguendo il sentiero, meglio l'antica mulattiera, non segnata, che si inerpica alle spalle della malga e si incrocia poi in quota con quello \"delle Acque\" in localit\u00e0 Lombrao, sulle pendici del Monte."}
{"id": "1327152", "revid": "1232112", "url": "https://it.wikipedia.org/wiki?curid=1327152", "title": "Camillo Milli", "text": "Biografia.\nNato a Milano da Giovanni Battista Migliori, avvocato e in seguito deputato della Democrazia Cristiana, e Giuseppina Rossi, di Torino, Milli si form\u00f2 alla carriera teatrale sotto la direzione di Giorgio Strehler al Piccolo Teatro di Milano, dove debutt\u00f2 nel 1951 e dove fu stabilmente attivo sino al 1953. Negli anni Sessanta e Settanta, al Teatro Stabile di Genova, fu diretto pi\u00f9 volte da Luigi Squarzina, specializzandosi nel repertorio di Carlo Goldoni. Lavor\u00f2 anche accanto a Dario Fo, sia in teatro che nella trasposizione televisiva delle sue commedie, come \"La signora \u00e8 da buttare\" e \"Parliamo di donne\".\nFu caratterista in numerosi film, spesso in ruoli di prelati (\"In nome del Papa Re\" di Luigi Magni, 1977; \"Il marchese del Grillo\", di Mario Monicelli, 1981) o affiancando comici come Paolo Villaggio e Lino Banfi. In televisione, dove inizi\u00f2 a recitare dagli anni Sessanta, \u00e8 maggiormente conosciuto per il ruolo di Ugo Monti nella soap opera \"CentoVetrine\". Prese parte al famoso carosello della China Martini, insieme ad Ernesto Calindri e Franco Volpi dal 1957 al 1963.\nViveva a Genova, dove \u00e8 morto il 20 gennaio 2022 a 92 anni, mentre era ricoverato per i postumi del Covid-19; pochi giorni prima era scomparsa sua moglie, Mariangela. Il 22 gennaio, si sono svolti i funerali presso la Chiesa di San Giuseppe Benedetto Cottolengo, caratterizzati dall'assenza dei grandi attori con i quali Milli aveva lavorato in carriera. Successivamente la salma \u00e8 stata cremata a Staglieno.\nFilmografia.\nPubblicit\u00e0.\nCamillo Milli poi partecip\u00f2 a numerose serie della rubrica pubblicitaria televisiva \"Carosello\":"}
{"id": "1327153", "revid": "123971729", "url": "https://it.wikipedia.org/wiki?curid=1327153", "title": "Caserma", "text": "La caserma (o quartiere), in ambito militare, indica un edificio o un insieme organico di edifici e infrastrutture, destinati all'alloggio, all'attivit\u00e0 e/o all'istruzione delle forze armate e dei corpi di polizia, anche nei periodi in cui non sono direttamente impegnati in attivit\u00e0 operative, ma in compiti di addestramento, ed altre mansioni genericamente riconducibili alle finalit\u00e0 istituzionali assegnategli.\nEtimologia.\nLe ipotesi sull'origine del termine caserma sono svariate. La pi\u00f9 accreditata afferma che il termine deriva dal latino \"quaterna\" - attraverso il francese \"caserne\" - con il significato di \"camera destinata a quattro soldati\".\nIn realt\u00e0, la derivazione pi\u00f9 logica \u00e8 quella da \"casa erma\", cio\u00e8 casa \"vuota\",\"disabitata\", che compare gi\u00e0 nei documenti del XVI secolo. allora,infatti, i soldati di guarnigione nelle citt\u00e0 venivano alloggiati nelle numerose \"case erme\", vuote perch\u00e9 abbandonate dai loro abitanti, fuggiti o morti in quel periodo di guerre frequenti. Da qui, il termine \"caserma\". \nAltre ipotesi fanno derivare il termine dalla fusione tra \"casa\" ed arma o dall'arabo \"al-Qasr\", che significa \"il castello\".\nIl termine quartiere, nel gergo militare \u00e8 ormai desueto, ma sopravvive in definizioni come quartier generale e in espressioni figurate come \"lotta senza quartiere\" o \"concedere quartiere\", nelle quali il lemma assume il significato di tregua o rifugio.\nStoria.\nFin dal tempo dell'Impero Romano i soldati erano alloggiati in edifici appositamente costruiti detti \"castrum\", i cui resti permangono in Roma e nei territori della penisola italica, ma anche in luoghi scarsamente \"romanizzati\" come l'attuale Regno Unito, (come Housesteads e Vindolanda l'attuale Chesterholm).\nDopo la caduta dell'impero romano, l'edificazione militare riprese nel X secolo con la realizzazione di molti piccoli castelli destinati a contrastare le incursioni degli Ungari e, contemporaneamente, ad offrire rifugio alla popolazione delle campagne. \nNelle vicinanze di tali castelli, durante le continue fasi guerresce del medioevo, furono costruiti i quartieri, ovvero ampi complessi edilizi realizzati sulla tipologia conventuale a \"corte chiusa\", generalmente in zone caratterizzate da una produzione agricola sufficiente soddisfare i bisogni della truppa nei periodi di acquartieramento (quartiere d'inverno) o durante le fasi di arruolamento e concentramento. Le truppe, di volta in volta radunate per le guerre, venivano alloggiate presso i quartieri, mentre le guarnigioni dei castelli erano stabilmente alloggiate nei corpi di guardia interni alle fortificazioni. \nDei quartieri medievali restano in Italia poche testimonianze, in quanto la relativa stabilizzazione politica avvenuta in seguito alla Guerra di successione spagnola li rese in gran parte superflui e furono convertiti all'uso civile. Frazionati in varie unit\u00e0 abitative o produttive, costituirono il nucleo originario degli attuali centri storici nelle molte cittadine sviluppatesi dopo il medioevo. \nCon la rinascita degli eserciti permanenti si hanno i primi esempi di caserme modernamente intesi, che riprendono i tipi costruttivi a corte, caratteristici dell'edilizia destinata all'alloggio di un grande numero di persone come ad esempio i conventi. \nEsigenze di tipo igienico spinsero nel corso del XIX secolo ad abbandonare definitivamente il tipo a corte in favore dei tipi a padiglioni. Queste caserme erano costituite da una serie fabbricati isolati (mono o plurifunzionali), che potevano essere orientati pi\u00f9 liberamente consentendo un migliore irraggiamento solare, e meglio ventilati grazie all'assenza di corti chiuse.\nPeraltro, nel tempo, le funzioni tipicamente militari hanno ceduto il posto anche ad altre funzioni di carattere para-militare e non. Ad esempio in Italia tipiche sono, da questo punto di vista, le caserme dei carabinieri o della guardia di finanza le quali, pur appartenendo a forze di carattere militare, tuttavia adempiono a funzioni che non sono di difesa militare in senso tradizionale, ma di tutele e prevenzione nel campo dell'ordine pubblico e nell'attivit\u00e0 di repressione dei reati tributari.\nSfuggono totalmente alla logica di carattere militare le caserme dei vigili del Fuoco e le strutture residenziali o semi-residenziali facenti capo alla protezione civile. Anche in questi casi si utilizza la terminologia \"caserma\" perch\u00e9, dal punto di vista strutturale, non ci sono moltissime differenze rispetto a quelle di tipo militare.\nCaratteristiche.\nNel linguaggio militare \u00e8 definita una mera \"facilitazione logistica\": in sostanza, un luogo in cui i militari vengono acquartierati, al riparo dalle intemperie, in attesa di un eventuale impiego specifico.\nLa caserma appartiene alla categoria delle costruzioni militari, ovvero dei fabbricati che occorrono ai bisogni dell'esercito tanto in pace quanto in guerra, alla quale appartengono anche:\nSi tratta spesso di costruzioni semplici ed austere, in cui l'aspetto funzionale prevale per motivi di economia sulle esigenze estetiche.\nSi noti che (probabilmente per l'organizzazione para-militare del Corpo) anche per le strutture logistico-operative dei Vigili del Fuoco \u00e8 invalsa la denominazione di \"caserma\".\nLa caserma inoltre non \u00e8 solo una struttura adibita a scopo residenziale e, viste le sue caratteristiche funzionali, tuttavia spesso non \u00e8 possibile distinguere nettamente la finalit\u00e0 residenziale con altre finalit\u00e0 (uffici, mense, luoghi per attivit\u00e0 di addestramento o anche soltanto di tipo ludico, depositi, ecc.)\nStruttura.\nLa caserma presenta di solito i seguenti elementi materiali:\nGeneralmente per alcune unit\u00e0 militari speciali, come ad esempio per i paracadutisti, \u00e8 assolutamente consueta la presenza in caserma di almeno una torre di ardimento, su cui si simulano lanci, arrampicate ed altre manovre \"tipiche\" dell'impiego."}
{"id": "1327155", "revid": "51032", "url": "https://it.wikipedia.org/wiki?curid=1327155", "title": "Il Marchese del Grillo", "text": ""}
{"id": "1327157", "revid": "1026504", "url": "https://it.wikipedia.org/wiki?curid=1327157", "title": "Quatro Ci\u00e0coe", "text": "Quatro Ci\u00e0coe \u00e8 un mensile italiano in lingua veneta fondato nel 1981.\nIl mensile, apolitico e apartitico, si occupa di cultura e tradizioni venete.\nPer molti anni Manlio Cortelazzo, professore emerito di Dialettologia italiana presso la Facolt\u00e0 di Lettere dell'Universit\u00e0 di Padova, ha scritto la rubrica \"Osservatorio linguistico: Cronache dialettali\". Dalla sua scomparsa avvenuta nel 2009, la rubrica \u00e8 stata scritta dal figlio Michele Cortelazzo, professore presso il dipartimento di studi linguistici e letterari dell'Universit\u00e0 di Padova."}
{"id": "1327158", "revid": "363629", "url": "https://it.wikipedia.org/wiki?curid=1327158", "title": "Sincronizzazione del flash", "text": "Nella fotografia, la sincronizzazione del flash, o syncro-flash, \u00e8 la sincronizzazione del lampo del flash rispetto all'apertura dell'otturatore che convoglia la luce sulla pellicola fotografica o sul sensore di immagine. \nNelle fotocamere con otturatori meccanici la sincronizzazione \u00e8 supportata da un contatto elettrico all'interno del meccanismo dell'otturatore, che chiude il circuito al momento opportuno nel processo di apertura dell'otturatore.\nNelle fotocamere digitali elettroniche, il meccanismo \u00e8 solitamente un circuito di temporizzazione elettronico programmabile, che pu\u00f2, in alcune fotocamere, ricevere input da un contatto dell'otturatore meccanico. \nIn un uso creativo, il fotografo di un soggetto in movimento pu\u00f2 deliberatamente combinare una bassa velocit\u00e0 dell'otturatore con l'esposizione del flash per registrare il mosso delle regioni con illuminazione ambientale, sovrapposte alle regioni illuminate dal flash.\nFlash sulla seconda tendina.\nPer \u201cflash sulla seconda tendina\u201d si intende la sincronizzazione del lampo del flash con la chiusura della seconda tendina dell'otturatore. Questa sincronizzazione \u00e8 l'opposto di quella pi\u00f9 comune \"sulla prima tendina\", in cui il flash produce il proprio lampo nel momento in cui si apre la tendina anteriore. In pratica, il flash sulla seconda tendina viene attivato al termine del periodo di scatto, mentre quello sulla prima viene attivato all'inizio di tale periodo. \nLa possibilit\u00e0 di impostare il flash sulla seconda tendina \u00e8 fornita dalla maggior parte delle fotocamere reflex (sia analogiche che digitali). \nIl flash sulla seconda tendina ha un'importanza particolare negli scatti con tempi di esposizione relativamente lunghi e soggetti in movimento, ovvero negli scatti caratterizzati dall'effetto scia. Tale effetto dipende dal fatto che il soggetto, durante l'apertura dell'otturatore, si \u00e8 spostato in modo significativo rispetto all'obiettivo. In queste condizioni, e qualora si usi un flash, accade che il lampo prodotto dal flash renda pi\u00f9 netta, in quanto pi\u00f9 illuminata, la figura del soggetto in quel particolare momento.\nSe il flash viene attivato all'inizio del tempo di esposizione, il soggetto verr\u00e0 colto in modo netto nella sua posizione iniziale, e il suo successivo spostamento former\u00e0 una scia nella direzione del suo moto; nell'immagine risultante, tale scia sembrer\u00e0 quindi precedere il soggetto in movimento. Invertendo la sincronizzazione del flash e facendola coincidere con gli ultimi istanti di esposizione, il soggetto verr\u00e0 colto in modo netto nella sua posizione finale, e la scia sembrer\u00e0 quindi seguirlo, con un risultato complessivo che appare generalmente pi\u00f9 naturale a chi osserva la foto. "}
{"id": "1327162", "revid": "124748276", "url": "https://it.wikipedia.org/wiki?curid=1327162", "title": "Basilica di San Pietro (disambigua)", "text": ""}
{"id": "1327167", "revid": "1305772", "url": "https://it.wikipedia.org/wiki?curid=1327167", "title": "Jerome Dillon", "text": "Dopo aver fatto parte della band Howlin' Maggie, nel 1999 Dillon entra a fare parte della formazione live dei Nine inch nails come batterista. Vi resta fino al 2005 suonando nei tour di supporto agli album The Fragile e With Teeth. Il 16 settembre 2005, durante la tappa di San Diego del tour di With Teeth, Dillon accusa dei problemi di salute che costringono la band a terminare il concerto in anticipo. Lo stesso Dillon trascorre la notte in ospedale per accertamenti medici. Il 19 settembre ritorna a suonare coi Nine inch nails, un breve ritorno che si conclude il 1\u00ba ottobre all'Hollywood Bowl, ultima apparizione di Dillon come batterista dei Nine Inch Nails.\nQualche settimana dopo, il 28 ottobre, tramite il proprio sito ufficiale Dillon annuncia che non sarebbe pi\u00f9 tornato a suonare con la band. Come lo stesso musicista chiarisce successivamente in un'intervista, alla base della decisione non vi sono motivi di salute ma ragioni artistiche.\nCon i Nine Inch Nails Dillon ha partecipato anche ad alcuni lavori in studio: Things Falling Apart, \"Still\", With Teeth ed al live And All That Could Have Been.\nDa allora Dillon si dedica completamente al proprio progetto solista, nearLY, il cui album di debutto Reminder \u00e8 stato pubblicato nel 2005. Sempre lo stesso anno \u00e8 stato pubblicato il singolo \"Straight to Nowhere\" mentre nel 2006 \u00e8 stato pubblicato un EP/DVD live intitolato \"Reminder Live 2006\".\nAttualmente Dillon \u00e8 in studio per lavorare al seguito di Reminder."}
{"id": "1327168", "revid": "466539", "url": "https://it.wikipedia.org/wiki?curid=1327168", "title": "4 fantasmi per un sogno", "text": "4 fantasmi per un sogno (\"Heart and Souls\") \u00e8 un film del 1993 diretto da Ron Underwood.\nTrama.\nSan Francisco, 1959. Una sera una coppia in procinto di avere un figlio si precipita in auto verso l'ospedale, nel frattempo su un autobus salgono quattro passeggeri con le loro storie personali: Milo, un ladruncolo d'appartamento pentito di aver rubato dei francobolli ad un bambino per darli ad un'altra persona che l'ha pagato per farlo; Penny, una madre che va al lavoro lasciando a casa soli i suoi tre figli; Julia, una cameriera che rifiuta la proposta del suo fidanzato di sposarsi e vivere insieme in una fattoria, salvo cambiare idea poco dopo decidendo cos\u00ec di raggiungerlo; Harrison, un cantante alle prime armi troppo pauroso per esibirsi in pubblico e che rifiuta sempre di fare i provini per far carriera. L'autista si distrae dalla guida e per evitare di tamponare l'auto finisce gi\u00f9 da un viadotto. Nessuno sopravvive, ma i quattro passeggeri, invece di salire in cielo, entrano nel corpo del neonato Thomas. Per qualche anno seguono il bambino facendogli da angeli custode, ma quando i genitori decidono di farlo visitare da uno psichiatra a causa dei suoi amici immaginari, i fantasmi decidono di sparire per il suo bene.\nAnni dopo Thomas ormai \u00e8 un giovane rampante affarista ed \u00e8 fidanzato con una ragazza di nome Anne, i suoi quattro amici decidono di riapparirgli dopo aver scoperto che in questi anni avrebbero dovuto farsi aiutare da lui per sistemare le questioni irrisolte delle loro vite terrene. I quattro fantasmi hanno per\u00f2 poco tempo a disposizione, vengono sempre disturbati dal conducente dell'autobus che insiste per recuperarli ed assegnare la loro anima ad una nuova nascita. Thomas, in quanto unico vivo del gruppo, li aiuter\u00e0 facendosi possedere da loro a turno, riuscendo cos\u00ec a restituire i francobolli rubati e riscattare i sensi di colpa di Milo; riuscir\u00e0 a far cantare Harrison in pubblico salendo sul palco di un concerto e intonando l'inno americano; poi a dare la possibilit\u00e0 a Penny di riabbracciare per l'ultima volta suo figlio Billy, ora sergente di polizia e padre di famiglia, e farlo ricongiungere con le sue sorelle; infine aiuter\u00e0 Julia a cercare il suo fidanzato per dirgli che lo ha sempre amato, ma a malincuore scoprono che \u00e8 morto da alcuni anni. Invece di soffrire Julia spinge Thomas a non commettere il suo stesso errore lasciandosi scappare la persona che ama, cos\u00ec Thomas torna da Anne e le dichiara il suo amore salvando cos\u00ec la loro relazione.\nCameo.\nB.B. King appare in un cameo musicale interpretando se stesso."}
{"id": "1327169", "revid": "93556", "url": "https://it.wikipedia.org/wiki?curid=1327169", "title": "Suddivisioni della Polonia", "text": "Le suddivisioni della Polonia dopo la riorganizzazione del 1999, sono costituite da tre distinti livelli: \nVi \u00e8 poi un quarto livello subcomunale costituito dalla cosiddette frazioni che possono assumere denominazioni e caratteristiche diverse a seconda dei casi.\nSuddivisione amministrativa moderna.\nPrimo livello.\nIl primo livello amministrativo della Polonia \u00e8 rappresentato dai voivodati. Sono 16 e di seguito vengono elencati con i rispettivi capoluoghi e la denominazione originale tra parentesi:\nSecondo livello.\nI 16 voivodati della Polonia sono divisi in 379 distretti. Alcuni distretti sono definiti urbani (\"powiaty grodzkie\", al singolare \"powiat grodzki\") perch\u00e9 costituiti interamente da una citt\u00e0 la cui amministrazione comunale si sovrappone a quella distrettuale fondendo il secondo e il terzo livello; si hanno cos\u00ec 65 casi di citt\u00e0 con diritti di distretto (\"miasto na prawach powiatu\"). \nTutti gli altri distretti ordinari (\"powiaty ziemskie\") hanno un consiglio (\"rada powiatu\"), eletto direttamente dai cittadini ed un comitato esecutivo (giunta, \"zarz\u0105d powiatu\") con a capo uno \"starosta\" (al plurale \"starostowie\") - eletti dal consiglio.\nTerzo livello.\nIl terzo livello amministrativo della Polonia \u00e8 rappresentato dai comuni. Questi sono 2.478, dei quali 306 urbani, 602 misti e 1.570 rurali.\nQuarto livello.\nAlcuni comuni possono presentare un ulteriore livello amministrativo costituito dalle frazioni. Queste possono definirsi \"so\u0142ectwa\" (al singolare \"so\u0142ectwo\") nel caso di comuni rurali, \"dzielnice\" (al singolare \"dzielnica\") per i comuni urbani, o \"osiedla\" (al singolare \"osiedle\") per i comuni urbani minori.\nSuddivisioni del passato.\nIl territorio polacco \u00e8 stato soggetto a cambiamenti significativi nel corso della sua storia, pertanto la moderna divisione amministrative, anche se in alcuni livelli \u00e8 simile a quella storica, \u00e8 abbastanza differente dal passato. Le divisioni amministrative storiche della Polonia possono essere divise nei seguenti periodi:"}
{"id": "1327175", "revid": "599013", "url": "https://it.wikipedia.org/wiki?curid=1327175", "title": "Ismael Falc\u00f3n", "text": "Carriera.\nClub.\nInizia la carriera nella squadra riserve del Cadice. Nel 2003 passa all'Atl\u00e9tico Madrid B. Nella sua prima stagione qui non gioca nessuna partita, mentre l'anno seguente gioca 4 partite e subisce 4 gol. Nella stagione 2005-2006 gioca alternatamente nella squadra riserve (dove \u00e8 titolare) e in prima squadra (dove diventa il secondo di Leo Franco). In quella stagione gioca 5 partite in prima squadra, in cui subisce 4 gol. Nella squadra riserve invece gioca 30 partite, subendo 32 gol. La stagione successiva viene mandato in prestito all'H\u00e9rcules, dove in 11 partite subisce 16 gol. A fine stagione torna all'Atl\u00e9tico Madrid. Nell'estate 2008 viene ceduto in prestito al Celta Vigo, che lo acquista a titolo definitivo al termine della stagione. Milita al Celta Vigo fino al 2011. , collezionando in totale 81 presenze e 82 reti subite. Nell'estate 2011 viene ceduto a titolo definitivo all'H\u00e9rcules. In tre stagioni colleziona 109 presenze e 131 reti subite. Il 17 luglio 2014 viene ufficializzato il suo trasferimento a titolo definitivo all'Alcorc\u00f3n, con cui colleziona 20 presenze e subisce 28 reti. Il 6 agosto 2015 viene ufficializzato il suo trasferimento a titolo definitivo al C\u00f3rdoba, con cui colleziona solamente 6 presenze, subendo 11 reti. Il 18 luglio 2016 viene annunciato il suo passaggio al Tenerife.\nStatistiche.\nPresenze e reti nei club.\n\"Nelle seguenti statistiche non sono incluse le stagioni al Cadice.\"\n\"Statistiche aggiornate al 7 gennaio 2017.\""}
{"id": "1327180", "revid": "383359", "url": "https://it.wikipedia.org/wiki?curid=1327180", "title": "Dollaro giamaicano", "text": "Il dollaro (codice ISO 4217 \"JMD\") \u00e8 la valuta della Giamaica dal 1969. Normalmente\n\u00e8 abbreviato con il simbolo di valuta $, o, in alternativa, J$ o JA$ per distinguerlo da altre valute con lo stesso nome. La valuta \u00e8 divisa in 100 cent.\nStoria.\nIl 30 gennaio 1968 il parlamento della Giamaica (Jamaican House of Representatives) vot\u00f2 la decimalizzazione della valuta con l'introduzione del dollaro, dal valore di 10 scellini per sostituire la sterlina. Monete e banconote furono poste in circolazione l'8 settembre 1969.\nMonete.\nAl momento dell'introduzione furono coniate monete da 1 cent (pari al precedente 1.2 penny), 5 cent (6 penny), 10 cent (1 scellino), 20 cent (2 scellini) e 25 cent (2 scellini e 6 penny). Ad eccezione della moneta da 1 cent, le dimensioni delle monete erano identiche a quelle delle monete sostituite.\nLe monete da 50 cent furono introdotte nel 1976 ma la produzione per la circolazione ebbe termine nel 1989, assieme a quella da 20 cent. Nel 1990 fu introdotta la moneta da 1 dollaro, seguita da quella da 5 dollari nel 1994, da 10 dollari nel 1999 e da 20 dollari nel 2000.\nLe monete attualmente in circolazione sono:\nLa moneta da cinque dollari \u00e8 magnetica.\nBanconote.\nNel 1969 furono introdotte banconote dal 50 cent (5 scellini), 1 $ (10 scellini), 2 $ (1 \u00a3), e 10 $ (5 \u00a3). Il biglietto da 5 $ fu introdotto nel 1970, seguito da quello da 20 $ il 1976. La banconota da 100 $ fu aggiunta nel 1986, seguita da quella da 50 $ il 1988. La banconota da 2 $ fu ritirate nel 1989, mentre quella da 1 $ fu sostituita da una moneta nel 1990. Nel 1994 una moneta sostitu\u00ec la banconota da 5 $ e fu introdotta la banconota da 500 $. Nel 1999 la moneta da 10 $ sostitu\u00ec la banconota e nel 2000 la moneta da 20 $ sostitu\u00ec la banconota equivalente. Lo stesso anno fu immessa la banconota da $.\nLe banconote attualmente in circolazione sono:\nUso fuori dalla Giamaica.\nIl dollaro giamaicano fu usato non solo in Giamaica ma anche nelle Isole Cayman, che in precedenza ne erano una dipendenza, fino al 1972. Quell'anno il territorio termin\u00f2 l'uso del dollaro giamaicano ed adott\u00f2 una valuta propria, il dollaro delle Cayman."}
{"id": "1327183", "revid": "184509", "url": "https://it.wikipedia.org/wiki?curid=1327183", "title": "Ismael G\u00f3mez Falc\u00f3n", "text": ""}
{"id": "1327184", "revid": "14691", "url": "https://it.wikipedia.org/wiki?curid=1327184", "title": "4 Fantasmi per un Sogno", "text": ""}
{"id": "1327185", "revid": "287204", "url": "https://it.wikipedia.org/wiki?curid=1327185", "title": "Ismael Falcon", "text": ""}
{"id": "1327186", "revid": "767487", "url": "https://it.wikipedia.org/wiki?curid=1327186", "title": "Felice Damiani", "text": "Fu un colorista e ritrattista, attivo soprattutto in Umbria e nelle Marche. Ebbe tra i suoi allievi Federico Brunori."}
{"id": "1327191", "revid": "1863966", "url": "https://it.wikipedia.org/wiki?curid=1327191", "title": "Discesa di Carlo VIII in Italia", "text": "La cosiddetta discesa di Carlo VIII in Italia (1494-1495), a cui talvolta ci si riferisce con l'espressione \"guerra del gesso\", fu la fase di apertura delle Guerre d'Italia del XVI secolo.\nIl conflitto vide Carlo VIII di Francia, il quale ebbe inizialmente un aiuto da parte del Ducato di Milano con al seguito la Repubblica di Genova, contro il Regno di Napoli e la Spagna, ma la preoccupazione che l'Italia fosse trasformata in una provincia francese, nonch\u00e9 favor\u00ec la formazione di un'alleanza composta dai maggiori stati italiani dell'epoca, ossia la Repubblica di Venezia, lo Stato Pontificio, il Regno di Napoli e il Ducato di Milano, mentre nella Repubblica di Firenze si instaurava un controverso regime teocratico.\nAntefatti.\nIl poco pi\u00f9 che ventenne re di Francia Carlo VIII, attraverso la nonna paterna, Maria d'Angi\u00f2 (1404-1463), rivendicava un lontano diritto ereditario alla corona del Regno di Napoli. Nel 1492 indirizz\u00f2 le risorse del suo regno verso la conquista di quel reame, incoraggiato da Ludovico Sforza, detto Il Moro (che ancora non era duca di Milano, ma solo reggente) e sollecitato dai suoi consiglieri, Guillaume Bri\u00e7onnet e de Vers.\nCasus belli del conflitto fu la rivalit\u00e0 sorta tra la duchessa di Bari, Beatrice d'Este, moglie di Ludovico, e la duchessa di Milano, Isabella d'Aragona, moglie di Gian Galeazzo, che aspiravano ambedue al controllo del ducato di Milano e al titolo ereditario per i propri figli. Quando, nel gennaio 1493, Beatrice partor\u00ec Ercole Massimiliano, volle che fosse nominato conte di Pavia - titolo spettante esclusivamente all'erede al trono - in luogo del figlio di Isabella. Quest'ultima, sentendosi minacciata, domand\u00f2 l'intervento del padre Alfonso d'Aragona il quale, asceso al trono di Napoli dopo la morte del padre Ferrante, non esit\u00f2 a giungere in soccorso della figlia. Da ci\u00f2 deriv\u00f2 la reazione di Ludovico che, per rispondere alle minacce di Alfonso che aveva occupato la citt\u00e0 di Bari, lasci\u00f2 mano libera al monarca francese di scendere in Italia.\nLa riconquista del regno pi\u00f9 grande della Penisola, gi\u00e0 governato dalla Casata degli Angioini (dal 1282 al 1442), non comprendeva, nei progetti di Carlo, anche la Sicilia. Quest'ultimo fatto depone a favore della tesi secondo la quale Carlo VIII non intendesse accrescere semplicemente i domini della sua Casata, ambizione comune a molte case regnanti di area mitteleuropea o anglosassone, ma farne piuttosto la base di partenza per quelle Crociate la cui eco era stata rinvigorita dalla cacciata degli arabi dall'ultimo possedimento spagnolo, il Regno di Granada (1492). Il progetto politico della \"Res Publica Christiana Pro Recuperanda Terra Sancta\" aveva ancora presa nelle aristocrazie europee, nonostante le otto Crociate che miravano a realizzarlo si fossero alla fine risolte in un disastro. Lo stesso re di Francia Luigi IX nel corso dell'ottava Crociata ci rimise la vita. Acri, l'ultima roccaforte cristiana cadde definitivamente nel 1291.\nIl conflitto.\nLa discesa di Carlo VIII.\nCarlo mosse verso l'Italia attraverso il Monginevro il 3 settembre 1494 con un esercito di circa effettivi, dei quali erano mercenari svizzeri, dotato di un'artiglieria moderna.\nGiunto in Piemonte Carlo venne accolto festosamente dai duchi di Savoia, per poi acquartierarsi nella controllata Contea di Asti.\nPrima battaglia di Rapallo.\nCarlo VIII era consapevole che il suo esercito, inoltrandosi nella lunga penisola italiana alla volta di Napoli, necessitava di un aiuto navale che gli assicurasse un supporto logistico dal mare.\nLa manovra aragonese era invece proprio quella d'impedirgli libert\u00e0 di manovra nel Tirreno; gi\u00e0 nel mese di luglio una flotta napoletana bombarda la genovese Porto Venere cercando inutilmente d'impadronirsi della base.\nIl 5 settembre 1494, la citt\u00e0 di Rapallo in Liguria venne raggiunta dalla flotta navale aragonese che vi sbarc\u00f2 soldati napoletani comandati da Giulio Orsini, Obietto Fieschi e Fregosino Campofregoso: l'intenzione era di sollevare la popolazione rapallese contro Genova che in quel tempo era soggetta alla signoria sforzesca. \nTre giorni dopo, giunse in citt\u00e0 un esercito francese comandato da Luigi d'Orl\u00e9ans, composto da soldati francesi, da mercenari svizzeri e da contingenti milanesi. Gli Svizzeri attaccarono i Napoletani ma la maggior parte dei combattimenti coinvolse Milanesi e Napoletani. L'artiglieria francese concentrando poi il tiro sugli Aragonesi li sconfisse, costringendoli a fuggire o ad arrendersi.\nL'Orsini e il Campofregoso furono fatti prigionieri. Gli Svizzeri fecero massacro anche di coloro che intendevano arrendersi e persino dei feriti, saccheggiando poi la citt\u00e0 di Rapallo. Questa battaglia annient\u00f2 la flotta napoletana e apr\u00ec la via della Liguria e del centro Italia all'esercito di Carlo VIII.\nAccampamento ad Asti.\nIl suo esercito si accamp\u00f2 ad Asti l'11 settembre, dove Carlo VIII ricevette l'omaggio dei suoi sostenitori: Margarita d\u00e8 Solari fanciulla di undici anni (nel 1495 gli dedicher\u00e0 Les Louanges du Mariage) alloggiando nel Palazzo del padre in Asti ne ascolter\u00e0 le odi; il cardinale Giuliano della Rovere, Ludovico Sforza con la moglie Beatrice d'Este ed Ercole d'Este, duca di Ferrara.\nA Pavia Carlo volle incontrare Gian Galeazzo Sforza e sua moglie Isabella d'Aragona. Isabella ne approfitt\u00f2 per scongiurarlo di proteggere la sua famiglia dalle mire di Ludovico Sforza e di rinunciare alla conquista del regno di suo padre. Un mese dopo questo incontro Gian Galeazzo Sforza mor\u00ec, probabilmente avvelenato, e Ludovico il Moro divenne signore di Milano con il benestare del re francese.\nDiscesa in Toscana.\nAlfonso d'Aragona affid\u00f2 il comando generale dell'esercito napoletano al figlio Ferrandino che, per quanto giovane, era dotato di eccezionali qualit\u00e0 sia belliche che politiche. Questi nel settembre-ottobre sost\u00f2 con le truppe in Romagna, dove ricerc\u00f2 l'alleanza di Caterina Sforza, signora di Forl\u00ec e Imola, essendo lo stato di costei luogo importante di transito verso Napoli.\nL'alleanza tuttavia dur\u00f2 poco in quanto, dopo il terribile sacco di Mordano, Caterina Sforza accus\u00f2 gli alleati napoletani di non aver voluto giungere in suo soccorso e cambi\u00f2 perci\u00f2 alleanze, passando dalla parte dei francesi. Ferrandino fu pertanto costretto a lasciare di corsa Cesena con tutto l'esercito.\nCarlo, dapprima intenzionato a percorrere la via Emilia fino alla Romagna, mut\u00f2 proposito e, dopo una tappa a Piacenza, si diresse verso Firenze. La citt\u00e0 era tradizionalmente filofrancese, ma la politica incerta del suo signore, Piero di Lorenzo de' Medici, figlio di Lorenzo il Magnifico, l'aveva schierata in difesa degli Aragonesi di Napoli.\nIl pericolo incombente di saccheggi e di violenze dell'esercito francese (enfatizzati dalle violente prediche di Girolamo Savonarola) accentu\u00f2 il rancore della maggior parte dei cittadini contro i Medici. Le violenze si verificarono puntualmente quando Carlo VIII entr\u00f2 il 29 ottobre a Fivizzano. Scrive al riguardo Francesco Guicciardini nella sua \"Storia d'Italia\": \u00ab\u2026 e accostatosi a Fivizano, castello de' fiorentini, dove gli condusse Gabriello Malaspina marchese di Fosdinuovo loro raccomandato, lo presono per forza e saccheggiorno, ammazzando tutti i soldati forestieri che vi erano dentro e molti degli abitatori: cosa nuova e di spavento grandissimo a Italia, gi\u00e0 lungo tempo assuefatta a vedere guerre pi\u00f9 presto belle di pompa e di apparati, e quasi simili a spettacoli, che pericolose e sanguinose\u00bb.\nSuccessivamente Carlo pose l'assedio alla rocca di Sarzanello, chiedendo che gli fosse lasciato il passo per Firenze. Piero, mutato consiglio, si rec\u00f2 ad incontrare il re per trattare, ma dovette invece concedergli le fortezze di Sarzanello, di Sarzana e di Pietrasanta, le citt\u00e0 di Pisa e di Livorno con i loro porti utili alle navi francesi in appoggio all'esercito, e la via libera per Firenze. \nTornato a Firenze l'8 novembre, Piero ne fu costretto a fuggire dai fiorentini, che approfittarono di accusarlo di atteggiamento vile e servile e proclamarono la Repubblica. Allo stesso tempo i fiorentini agevolarono l'invasione di Carlo VIII, considerandolo restauratore della loro libert\u00e0 e riformatore della Chiesa (il cui Papa Alessandro VI, salito al soglio pontificio il 26 agosto 1492, era considerato indegno dal Savonarola).\nIn Firenze per\u00f2 sorse subito un contrasto quando il liberatore Carlo pretese da Firenze un'ingente donazione di denaro che il governo fiorentino rifiut\u00f2. Alla minaccia del re francese di ordinare con le trombe il saccheggio della citt\u00e0 il gonfaloniere Pier Capponi rispose che Firenze avrebbe risposto suonando a distesa le campane cittadine per chiamare il popolo a resistere. Alla pericolosa minaccia di una sommossa il re prefer\u00ec proseguire verso Roma.\nPassaggio in Lazio.\nCarlo per\u00f2, timoroso di inimicarsi le potenze europee, non intendeva deporre il Borgia dal papato. Marci\u00f2 verso Roma e prese dapprima Civitavecchia. Il 31 dicembre 1494, approfittando di una coincidenza fortunata, ottenne dal papa l'ingresso pacifico nella Citt\u00e0 Eterna. L'accordo non risparmi\u00f2 tuttavia Roma dai saccheggi delle truppe francesi. Per evitarne un'ulteriore permanenza in citt\u00e0, il 6 gennaio 1495 Alessandro VI accolse Carlo VIII e ne autorizz\u00f2 il passaggio negli Stati pontifici verso Napoli, affiancandogli come cardinale legato il figlio Cesare Borgia. Carlo VIII assedi\u00f2 ed espugn\u00f2 il castello di Monte San Giovanni, trucidando 700 abitanti, e Tuscania (Viterbo), distruggendone due terzieri e uccidendone 800 abitanti.\nAbdicazione di Alfonso II.\nSapendo di essere profondamente odiato dal popolo napoletano e dagli alleati, il 22 gennaio 1495 Alfonso II decise di abdicare in favore del figlio Ferrandino, viceversa molto amato, nella speranza che ci\u00f2 bastasse a capovolgere la situazione politica. Nonostante tutto l'impegno del nuovo re, che cerc\u00f2 in breve di rimediare a tutti gli errori commessi dai propri predecessori, ci\u00f2 non serv\u00ec comunque ad evitare la conquista francese di Napoli. Tradito dai propri capitani e dalle citt\u00e0 che si andavano dando al nemico, Ferrandino prese la drastica decisione di allontanarsi da Napoli in cerca di rinforzi. Prima d'imbarcarsi alla volta di Ischia con la famiglia, convoc\u00f2 per\u00f2 l'intero popolo e promise loro che sarebbe tornato nel giro di 15 giorni e che, se cos\u00ec non era, potevano considerarsi tutti quanti sciolti dal giuramento di fedelt\u00e0 e di obbedienza fatto nei suoi confronti. Pass\u00f2 cos\u00ec con la famiglia reale ad Ischia, quindi a Messina.\nConquista di Napoli.\nIl 22 febbraio re Carlo occup\u00f2 Napoli senza combattere, dove i nobili napoletani gli aprirono le porte e lo incoronarono re di Napoli. La dominazione francese tuttavia entr\u00f2 subito in odio ai napoletani, che ne subivano i continui soprusi, per cui gi\u00e0 nel maggio, forte di nuove truppe e del sostegno degli alleati, Ferrandino pot\u00e9 tornare nella penisola, acclamato al grido di \"Ferro! Ferro!\" e intraprendere la difficoltosa riconquista del regno a partire dalla Puglia. \nNonostante la disfatta di Seminara, la sua campagna si rivel\u00f2 un successo, e il 7 luglio, dopo aver sconfitto le ultime guarnigioni francesi, Ferrandino pot\u00e9 rientrare a Napoli, accolto dalla popolazione festante.\nLa Lega di Venezia.\nLa velocit\u00e0 e la violenza della campagna e la facilit\u00e0 con cui era avvenuta preoccupavano intanto i principati italiani. Specialmente i Veneziani e il nuovo duca di Milano, Ludovico il Moro, compresero che se Carlo non fosse stato fermato, la penisola italiana sarebbe presto diventata un'altra provincia della Francia:\nVenezia avvi\u00f2 trattative per una lega che unisse gli stati italiani e i maggiori potentati europei in un'alleanza anti-francese. Coinvolto in un \"potente gioco\" tra la Francia e i vari stati italiani e intenzionato ad assicurare feudi secolari per i suoi figli, Papa Alessandro VI entr\u00f2 in un'alleanza i cui accordi furono firmati a Venezia il 31 marzo 1495 e che fu conosciuta come la Lega Santa del 1495 o Lega di Venezia, composta da quanti si opponevano all'egemonia francese in Italia: il Papato, Ferdinando II d'Aragona re di Sicilia, l'imperatore Massimiliano I, gli Sforza di Milano, Il Regno d'Inghilterra e la Repubblica di Venezia. Apparentemente, lo scopo della lega era d'opporsi all'Impero ottomano, mentre era diretta in realt\u00e0 contro la Francia. La lega ingaggi\u00f2 un condottiero veterano, Francesco II Gonzaga, marchese di Mantova, per raccogliere un esercito ed espellere i francesi dalla penisola. Dal 1\u00ba maggio questo esercito incominci\u00f2 a minacciare i presidi che Carlo aveva lasciato lungo il suo tragitto per assicurarsi i collegamenti con la Francia.\nL'assedio di Novara.\nApprofittando dell'assenza di re Carlo, impegnato nel regno di Napoli, Luigi d'Orleans pens\u00f2 d'attuare il proprio disegno di conquista del ducato di Milano, che riteneva suo di diritto, essendo egli discendente di Valentina Visconti. L'11 giugno occup\u00f2 con le proprie truppe la citt\u00e0 di Novara, che gli si diede per tradimento, e si spinse sino a Vigevano.\nLudovico il Moro si rifugi\u00f2 allora con la propria famiglia nella Rocca del Castello di Milano ma, non sentendosi ugualmente al sicuro, medit\u00f2 di abbandonare il ducato per rifugiarsi in Spagna. La ferma opposizione della moglie Beatrice d'Este e di alcuni membri del consiglio lo convinsero tuttavia a desistere. Lo stato soffriva comunque di una grave crisi finanziaria, non v'era denaro per pagare l'esercito e il popolo minacciava la rivolta. Scrive il Comines che, se il duca d'Orleans avesse avanzato solo di cento passi, l'esercito milanese avrebbe ripassato il Ticino, ed egli sarebbe riuscito ad entrare a Milano, poich\u00e9 alcuni nobili cittadini si erano offerti di introdurvelo.\nLudovico non resse alla tensione e cadde ammalato, forse a causa di un ictus, poich\u00e9, come riferisce il cronista Malipiero, era divenuto paralitico di una mano, non usciva mai dalla camera da letto e si faceva vedere rare volte. Il governo dello stato fu dunque preso in mano dalla duchessa Beatrice, nominata per l'occasione governatrice di Milano, che si assicur\u00f2 il sostegno dei nobili milanesi e si occup\u00f2 di raddrizzare la situazione. \nL'esercito della lega si era nel mentre spostato nei pressi di Vigevano. Capitano generale dell'esercito sforzesco era allora Galeazzo Sanseverino e provveditore degli stradiotti della Serenissima Bernardo Contarini. Girava per\u00f2 voce che il duca di Ferrara, padre di Beatrice, fosse in combutta coi francesi e insieme ai fiorentini rifornisse segretamente il duca d'Orleans a Novara, poich\u00e9 ricercava l'aiuto del re nella recuperazione del Polesine, sottrattogli dai veneziani al tempo della Guerra del Sale, e che il condottiero Fracasso, fratello di Galeazzo, facesse il doppio gioco col re di Francia. I sospetti furono avvalorati dal fatto che quest'ultimo avesse risposto con poco rispetto al marchese Francesco Gonzaga, quando questi durante un consiglio di guerra lo accus\u00f2 di non collaborare nell'assedio.\nIl 27 giugno Beatrice d'Este si rec\u00f2 da sola, senza il marito (che era ancora ammalato), all'accampamento militare di Vigevano, sia per supervisionarne l'ordine sia per animare i suoi capitani a muovere contro il duca d'Orleans. Quando l'accampamento si spost\u00f2 a Cassolnovo, la donna rimase alloggiata a Vigevano, nei paraggi, in modo tale da tenersi subito informata delle operazioni. A detta del Sanudo era per\u00f2 malvista da ognuno per l'odio che portavano al marito Ludovico, il quale stava al sicuro nel castello di Milano e da l\u00ec faceva i suoi provvedimenti. Ripresosi infine dalla malattia, ai primi di agosto quest'ultimo si rec\u00f2 all'accampamento di Novara insieme alla moglie. \nNel frattempo la citt\u00e0 era falcidiata da carestia ed epidemie che decimavano l'esercito nemico. Il duca d'Orleans, ammalato anch'egli di febbri malariche, esortava i suoi uomini a resistere con la falsa promessa che gli aiuti del re sarebbero presto giunti. Fu infine costretto a cedere la citt\u00e0 su imposizione di re Carlo, che faceva ritorno in Francia, e l'impresa si risolse in un nulla di fatto.\nConclusione: La battaglia di Fornovo.\nCarlo, volendo evitare di rimanere intrappolato in Campania, il 20 maggio lasci\u00f2 Napoli e marci\u00f2 verso nord per raggiungere la Lombardia, ma incontr\u00f2 l'armata della Lega nella Battaglia di Fornovo il 6 luglio 1495. \nIl risultato della battaglia fu tuttavia incerto, e, per certi versi, lo \u00e8 ancora oggi, perch\u00e9, pur essendo i Collegati in superiorit\u00e0 numerica e sotto il comando di uno dei pi\u00f9 abili condottieri dell'epoca, Francesco Gonzaga, l'esercito di Carlo VIII rimaneva comunque pi\u00f9 potente sotto l'aspetto tecnologico, e per numero e qualit\u00e0 di artiglierie. Gi\u00e0 all'epoca sia gli italiani sia i francesi sostennero entrambi di aver vinto.\nTuttavia il risultato della battaglia pu\u00f2 essere considerato almeno su tre aspetti: tattico, strategico e politico. A livello tattico fu una debolissima vittoria francese poich\u00e9 Carlo VIII era riuscito a salvare l'esercito e aveva inflitto un numero maggiore di perdite agli avversari. Bisogna tuttavia considerare che i francesi erano soliti uccidere i prigionieri, mentre gli italiani preferivano scambiarli dietro riscatto, e questo comportamento influisce sul conteggio delle perdite.\nStrategicamente fu una parziale vittoria della Lega, dal momento che, bench\u00e9 non fosse riuscita ad annientare il re di Francia, aveva ottenuto lo scopo di farlo ritirare dalla penisola, con un esercito decimato e senza il bottino accumulato durante la campagna. Nella battaglia l'esercito francese aveva infatti perduto le salmerie e gran parte del parco di artiglieria. In questo senso la precedente battaglia di Rapallo aveva avuto una certa importanza, dato che i francesi si erano ritrovati in una situazione decisamente critica.\nInfine, a livello politico gli Stati della Lega Santa si divisero e ricominciarono la loro politica l'uno contro l'altro, (anche all'interno degli Stati stessi) poco tempo dopo lo scontro, e ci\u00f2, a prescindere da come fosse stato l'esito militare della battaglia di Fornovo, dimostr\u00f2 quale e quanto grande fosse la reale debolezza degli italiani: le divisioni intestine. Anche se Fornovo non era stata una vittoria totale ogni sovrano europeo avrebbe titubato di fronte alla prospettiva di combattere in una terra straniera e contro una coalizione ricca (si sa, la guerra si combatte anche con il denaro) come quella eventuale di Principati, Signorie e Repubbliche italiani. E infatti Carlo VIII aveva iniziato la propria ritirata da Napoli non perch\u00e9 fosse stato sconfitto sul campo, quanto dalla seria prospettiva di tale eventualit\u00e0. Sotto questo aspetto, la battaglia di Fornovo fu una micidiale sconfitta per tutti gli stati della Lega.\nIl Monarca francese si ritir\u00f2 in Francia passando attraverso la Lombardia. Negli anni seguenti medit\u00f2 una nuova campagna in Italia, ma la prematura morte per un incidente a cavallo gli imped\u00ec di attuarla.\nResponsabilit\u00e0 del conflitto.\nNel corso dei secoli gli storici non furono concordi nell'attribuzione della colpa di un conflitto che avrebbe poi dato avvio a una serie di guerre lunga oltre mezzo secolo, in seguito alle quali la penisola italiana perdette la propria indipendenza.\nStorici dell'importanza di Bernardino Corio attribuiscono comunemente a Beatrice d'Este e Isabella d'Aragona la causa dell'estinzione degli Sforza come degli Aragona di Napoli:\nAltri invece, quali Carlo Rosmini e Paolo Giovio, ne scaricano la colpa interamente su Beatrice, assolvendo in ci\u00f2 Isabella:\nN\u00e9 l'uno n\u00e9 l'altro riconoscono per\u00f2 l'importanza dell'intervento di Beatrice nel respingere i francesi dalla Lombardia, n\u00e9 la sua positiva influenza nel governo dello stato milanese, alla qual cosa accennarono invece timidamente gi\u00e0 alcuni autori coevi, quali Ludovico Ariosto e Marin Sanudo, e con assai maggiore trasporto Vincenzo Calmeta, pur non essendo pienamente riconosciuta fino all'avvento degli storici ottocenteschi, e dimenticata da quelli successivi.\nIn un'ottica che tende per\u00f2 a occultare le presenze femminili nella storia, la colpa fu tradizionalmente attribuita al solo Ludovico Sforza, come fecero ad esempio Niccol\u00f2 Machiavelli e Francesco Guicciardini. Ci\u00f2 ebbe molto seguito nella corrente romantica. Giovan Battista Niccolini, nella propria tragedia, metter\u00e0 infatti in bocca al conte Belgioioso parole di duro biasimo per il Moro:\nOggi questa opinione tende ad essere rivista, ricordando come anche il principe Antonello Sanseverino e il cardinale Giuliano della Rovere, entrambi rifugiati alla corte di Francia, avessero avuto considerevole parte nell'incitare Carlo VIII a discendere in Italia, sperando cos\u00ec di recuperare i propri possessi rispettivamente contro gli Alfonso d'Aragona e Papa Alessandro VI.\nIl Mal francese.\nL'esercito di Carlo venne colpito a Napoli da un misterioso morbo. Mentre non \u00e8 chiaro se la malattia provenisse dal nuovo mondo o fosse una versione pi\u00f9 virulenta di una gi\u00e0 esistente, la prima epidemia conosciuta di sifilide scoppi\u00f2 nella citt\u00e0. Il ritorno dell'esercito francese verso nord diffuse la malattia in tutta Italia, e alla fine in tutta Europa. La malattia venne quindi conosciuta in quasi tutta Europa col nome di \"Mal francese\"."}
{"id": "1327194", "revid": "6923", "url": "https://it.wikipedia.org/wiki?curid=1327194", "title": "Sogno causato dal volo di un'ape intorno a una melagrana un attimo prima del risveglio", "text": "Sogno causato dal volo di un'ape intorno a una melagrana un attimo prima del risveglio (1944) \u00e8 un dipinto surrealista di Salvador Dal\u00ed.\n\u00c8 custodito presso El Museo Thyssen-Bornemisza di Madrid.\nL'azione del dipinto \u2013 l'enorme melograno da cui fuoriesce un pesce che \"genera\" due tigri dietro a una baionetta \u2013 rappresenta il violento risveglio della donna dai suoi sogni tranquilli. Nel quadro appare anche la figura di un elefante, ricorrente in molti quadri di Dal\u00ec, ispirato al piedistallo della scultura \"Obelisco della Minerva\" di Gian Lorenzo Bernini che si trova a Roma e rappresenta un elefante che trasporta un antico obelisco\nIl corpo nudo di una donna distesa levita su di uno scoglio sospeso nel vuoto. La superficie, perfettamente liscia della struttura, pare emergere da un mare dalla superficie piatta e vetrificata. La donna sembra dormire serenamente mentre due tigri la stanno per aggredire. In realt\u00e0 tutta la scena \u00e8, tipicamente, surreale. A destra nel dipinto da una melagrana spaccata esce un grande pesce. Dalla bocca dell\u2019animale, poi, fuoriesce una grande tigre.\nQuindi un\u2019altra esce dalla bocca della prima e l\u2019azione prosegue con un fucile a baionetta la cui punta sta per toccare il braccio della donna distesa. La scena riserva altre visioni surreali. In primo piano un\u2019ape vola intorno ad una melagrana. Sullo sfondo un elefante dalle zampe di ragno traversa tranquillamente la scena portando sulla sua groppa un obelisco di pietra. A destra, verso il bordo del dipinto un promontorio si affaccia sul mare ideale. Il tema dell\u2019elefantino con obelisco sulla schiena fu, probabilmente ispirato a Salvador Dal\u00ec da quello creato da Bernini e posto sulla fontana in piazza Minerva a Roma.\nQuesto \u00e8 un esempio dell'influenza freudiana sull'arte surrealista e del tentativo di Dal\u00ed di esplorare il mondo dei sogni.\nInterpretazione.\nAlcuni critici hanno suggerito che questo dipinto sia un'interpretazione surrealista della teoria dell'evoluzione."}
{"id": "1327197", "revid": "1149807", "url": "https://it.wikipedia.org/wiki?curid=1327197", "title": "Episodi di Lilo &amp; Stitch", "text": "Epilogo.\nL'alleanza galattica chiama Lilo, Stitch, Jumba e Pleakley"}
{"id": "1327200", "revid": "2127271", "url": "https://it.wikipedia.org/wiki?curid=1327200", "title": "Vapor Trails", "text": "Vapor Trails \u00e8 il diciassettesimo studio album del gruppo progressive canadese Rush, realizzato nel maggio 2002.\nRegistrato tra gennaio e novembre 2001 presso i Reaction Studio di Toronto e mixato al Metalworks di Mississauga tra dicembre 2001 e febbraio 2002, l'album \u00e8 stato pubblicato il 14 maggio 2002. Si tratta del primo album in studio dopo una pausa di quasi 6 anni, dovuta alla tragedia familiare di Peart che ha visto morire in breve tempo la figlia e la moglie.\nIl disco ha ottenuto un successo notevole entrando nelle classifiche americane al numero 6 e in quelle canadesi al 3 al momento del suo debutto, e rientrandovi nel 2013 in occasione della pubblicazione della versione remixata. Dall'album sono stati estratti esclusivamente singoli promozionali.\nDescrizione.\n\"Vapor Trails\" nacque in un contesto molto insolito e particolare, dopo un lungo periodo di inattivit\u00e0 del gruppo: i tempi, i metodi di lavorazione furono perci\u00f2 molto diversi rispetto a quelli normalmente utilizzati in passato. Dall'album sono stati estratti tre singoli promozionali: \"Sweet Miracle\", \"One Little Victory\", uno tra i pezzi pi\u00f9 apprezzati del disco, e \"Secret Touch\"; quest'ultima, con i suoi 6 minuti e 34 secondi, diventa la canzone pi\u00f9 lunga dei Rush dal 1981. Il testo di \"Ghost Rider\" fa esplicito riferimento al lunghissimo viaggio in motocicletta intrapreso da Neil Peart in seguito ai lutti che ha sub\u00ecto, viaggio descritto pi\u00f9 approfonditamente in un libro. \"Freeze\" diventa il quarto nuovo capitolo della serie \"Fears\" realizzata negli anni ottanta. \"Peacebable Kingdom\" rievoca indirettamente i fatti dell'11 settembre.\nNel disco risaltano suoni potenti e aggressivi, lo strumento principale \u00e8 la chitarra, che assume un ruolo ancora pi\u00f9 dominante rispetto ai lavori del passato, anche se non sono presenti assoli in quasi nessuna traccia. Per la prima volta dai tempi di \"Caress of Steel\" non compaiono tastiere in nessuno dei brani. A causa di problemi e di scelte sbagliate in fase di mastering il suono dell'album non risulta nitido, ma anzi pastoso, opaco e distorto se ascoltato ad alti volumi, presentando i tipici limiti determinati dalla cosiddetta \"guerra del volume\". Per rispondere a queste carenze nel 2013 \u00e8 stata realizzata una versione dell'album (\"Vapor Trails Remixed\") rimasterizzato e remixato da Andy VanDette e David Bottrill.\nSecondo Neil Peart i Rush dopo 5 anni di pausa si sono trovati nel gennaio 2001 presso degli studi di registrazione di Toronto per iniziare un nuovo progetto. I tre si sono divisi i compiti secondo il solito schema: da una parte Lee e Lifeson a scrivere nuove parti musicali, dall'altra Peart a comporre testi, prendendo spunto dai vari appunti presi nel tempo. Per il futuro album non c'erano tempi certi, progetti definiti, ma solo l'intenzione di lavorare insieme. Scritti i testi per 6 canzoni Peart si \u00e8 preso una pausa e dedicato alla scrittura di un libro; nel frattempo Lee ha cominciato a assemblare i vari segmenti musicali da poco composti per formare dei pezzi completi, aiutandosi con il computer. Lentamente le prime canzoni prendevano forma: \"Out of the Cradle\", \"Vapor Trail\", \"The Star Look Down\" e \"Earthshine\" (la cui parte musicale sar\u00e0 successivamente riscritta da zero). Neil ha ripreso nuovamente a comporre versi per altre canzoni e a perfezionare parti di batteria, e altre canzoni sono state completate: \"One Little Victory\", \"Nocturne\" e \"Ceiling Unlimited\". Passati circa 6 mesi dall'inizio dei lavori \u00e8 stato coinvolto un produttore, Paul Northfield, scelto dalla volont\u00e0 di collaborare con una persona che conoscesse bene il gruppo. Utilizzando un metodo di lavoro mai impiegato in precedenza, si \u00e8 proceduto alla registrazione di brani oramai completi, alla contemporanea finitura di altri, e alla composizione di nuove canzoni. L'influenza del produttore \u00e8 stata notevole, in particolare sul brano \"Ghost Rider\", o incoraggiando i Rush nella composizione di pezzi come \"Peaceable Kingdom\" e \"Freeze\". Concluse le registrazioni con il missaggio finale sono emerse delle problematiche che hanno spinto il gruppo a coinvolgere un tecnico esterno, David Leonard. Non essendoci un particolare tema conduttore che lega i testi dell'album, come titolo \u00e8 stato scelto semplicemente quello di un brano, portandolo al plurale. Riguardo alla sequenza delle canzoni nell'album l'unico punto fermo era quello di porre in apertura \"One Little Victory\". Peart dichiara di aver preso spunto dai versi di Walt Whitman, Thomas Wolfe, Joseph Conrad, Oscar Wilde, Chitra Banerjee Divakaruni, Wystan Hugh Auden, Edward Abbey.\nI giudizi sull'album sono in genere favorevoli: Billboard parla di un trionfo; \"Vapor Trails\" \u00e8 un album che ascolto dopo ascolto diviene pi\u00f9 ricco di sfumature e prezioso. Viene elogiato il lavoro di Lifeson alla chitarra, la precisione di Peart e la disinvoltura di Lee nel gestire basso e voce. Guitar World pur non ritenendo i brani eccelsi, plaude al rientro in scena della band, che sfoggia potenza e classe: la tecnica di Peart contraddistinta da parti notevoli in ogni singolo brano; la variet\u00e0 di Lifeson, che pur rinunciando quasi del tutto agli assoli riesce a sorprendere in ogni momento; la potenza al basso di Lee e il suo cantato molto pi\u00f9 caldo che in passato. Nonostante ci\u00f2 non \u00e8 tanto la prestazione dei singoli membri a elevare il livello del disco, ma il grande amalgama tra i tre. All Music reputa il fatto stesso che i Rush abbiano continuato a produrre musica dopo le vicende personali di Peart un successo; l'album ha un suono diretto e incisivo, e il cantato di Geddy risulta molto maturato.\nPrincipali edizioni e formati.\n\"Vapor Trails\" \u00e8 stato pubblicato in varie edizioni e formati; queste le principali:\nVapor Trails Remixed.\nEdizione rimasterizzata e remixata da Andy VanDette e David Bottrill pubblicata il 1\u00ba ottobre 2013 in versione CD e doppio vinile, ma anche all'interno del cofanetto \"The Studio Albums 1989-2007\"; esso presenta le 13 tracce dell'album e una nuova versione della copertina (curata da Lisa Gines), con l'immagine principale riprodotta su fondo chiaro anzich\u00e9 su fondo nero e bianco come nell'edizione originale realizzata da Hugh Syme. Nella raccolta \"Retrospective III\" del 2009 due brani provenienti da \"Vapor Trails\", \"One Little Victory\" ed \"Earthshine\", compaiono in una diversa versione remixata."}
{"id": "1327203", "revid": "834", "url": "https://it.wikipedia.org/wiki?curid=1327203", "title": "Secret Touch", "text": ""}
{"id": "1327211", "revid": "834", "url": "https://it.wikipedia.org/wiki?curid=1327211", "title": "One Little Victory", "text": ""}
{"id": "1327213", "revid": "767487", "url": "https://it.wikipedia.org/wiki?curid=1327213", "title": "Rietina", "text": "La Rietina \u00e8 una manifestazione che si svolge in alcune localit\u00e0 della provincia di Agrigento e che consiste nella sfilata per i paesi di numerosi carretti siciliani trainati da cavalli addobbati e accompagnati da gruppi folkloristici. La pi\u00f9 popolare si tiene a Campobello di Licata sin dal 1737. Al termine della sfilata inizia l'asta per aggiudicarsi la \"bandiera della Madonna\" (la Bannera) che viene aggiudicata al miglior offerente; all'asta partecipano tutte le persone che hanno fatto una promessa (\"Purmisioni\") alla Madonna Dell'Aiuto, tale offerta poi verr\u00e0 donata alla Chiesa di San Giovanni Battista (Campobello di Licata) (\"Chiesa Madre\"). L'evento attira numerosi turisti da ogni parte della Sicilia e non solo; Per venire incontro alle esigenze dei visitatori, da circa 20 anni la rietina si svolge ad agosto invece che a settembre."}
{"id": "1327219", "revid": "439724", "url": "https://it.wikipedia.org/wiki?curid=1327219", "title": "Tears in Heaven", "text": "Tears in Heaven \u00e8 una ballata di Eric Clapton, scritta con Will Jennings nel 1991 e dedicata al figlio Conor (avuto dalla showgirl italiana Lory Del Santo), morto nello stesso anno a soli 4 anni cadendo dal 53\u00ba piano di un palazzo a New York.\nLa canzone \u00e8 stata dapprima incisa nella colonna sonora del film \"Effetto allucinante\" del 1991, e poi nell'album \"Unplugged\" (vincitore del Grammy come Album dell'anno) l'anno successivo; \u00e8 tra le canzoni di maggior successo interpretate da Clapton e conquist\u00f2 nel 1993, tre Grammy Awards: Canzone dell'anno, Registrazione dell'anno e Miglior interpretazione vocale maschile. Inoltre, Tears in Heaven, si trova al 362\u00ba posto della lista dei 500 migliori brani musicali secondo Rolling Stone.\nAnni dopo, la canzone \u00e8 anche stata dedicata anche alle vittime dello tsunami del 2004, cantata da diverse celebrit\u00e0 come Ozzy e Kelly Osbourne, Phil Collins, Elton John, Mary J. Blige, Rod Stewart, Gwen Stefani, Scott Weiland, Robbie Williams, Josh Groban, Ringo Starr, Steven Tyler, Andrea Bocelli, Katie Melua, Slash alla chitarra e Duff McKagan al basso elettrico.\nNel 2007 il cantante dei Toto Joseph Williams ne ha registrato una cover per l'album \"Tears\"."}
{"id": "1327224", "revid": "1305772", "url": "https://it.wikipedia.org/wiki?curid=1327224", "title": "Epiphany (T-Pain)", "text": "Epiphany \u00e8 il secondo album di T-Pain, uscito negli States il 5 giugno 2007 e seguente il precedente \"Rappa Ternt Sanga\".\nIl disco.\nIn un'intervista su AOL T-Pain ha dichiarato che questo album \u00e8 molto pi\u00f9 maturo del precedente e che segue un diverso stile musicale. Una settimana prima dell'uscita l'album era gi\u00e0 sul MySpace dell'artista.\nTutte le canzoni sono ste prodotte dallo stesso T-Pain; i featuring sono quelli di Yung Joc, Akon, Shawnna, Kardinal Offishall e Cham, pi\u00f9 quelli degli artisti Tay Dizm e Jay Lyriq.\n\"Epiphany\" ha debuttato alla numero 1 della Billboard 200 con 171000 copie vendute nella prima settimana. Ha superato di poco l'album di Rihanna \"Good Girl Gone Bad\", anche questo uscito il 5 giugno. \"Epiphany\" \u00e8 risultato vendere solo negli States sulle 597.000 copie.\nI due singoli estratti sono \"Buy U a Drank (Shawty Snappin')\" con Yung Joc e \"Bartender\" con Akon.\nTra i featruring, T-pain ha voluto fare un riferimento a s\u00e9 stesso coi nomignoli di Teddy Verseti, Teddy Pain e Teddy Penderazdoun."}
{"id": "1327233", "revid": "838137", "url": "https://it.wikipedia.org/wiki?curid=1327233", "title": "Algesia", "text": "L'algesia, dal greco \"algesis\", \u00e8 la sensibilit\u00e0 al dolore. \nSebbene con \"algesia\" ci si riferisca solitamente a sensazioni di dolore di normale intensit\u00e0, non legate a particolari patologie, il termine viene a volte usato per riferirsi all'iperalgesia.\nGli analgesici (pi\u00f9 comunemente chiamati antidolorifici) sono farmaci adoperati per contrastare l'algesia."}
{"id": "1327234", "revid": "729019", "url": "https://it.wikipedia.org/wiki?curid=1327234", "title": "Mo' Wax", "text": "La M\u00f2 Wax \u00e8 una casa discografica britannica fondata nel 1992 da James Lavelle. Da allora ha pubblicato gli album di vari artisti, tra cui DJ Krush, DJ Shadow, Blackalicious, AIR, David Axelrod e Money Mark."}
{"id": "1327240", "revid": "729019", "url": "https://it.wikipedia.org/wiki?curid=1327240", "title": "Dartford (borough)", "text": "Dartford \u00e8 un borough del Kent, Inghilterra, Regno Unito, con sede a Dartford.\nIl distretto fu creato con il Local Government Act 1972, il 1\u00ba aprile, 1974 dalla fusione del Municipal Borough di Dartford, del Distretto urbano di Swanscombe e parte del Distretto rurale di Dartford."}
{"id": "1327247", "revid": "767487", "url": "https://it.wikipedia.org/wiki?curid=1327247", "title": "Third Version", "text": "\"Third Version\" \u00e8 il secondo EP di Money Mark, uscito nel 1996 sotto l'etichetta Mo' Wax."}
{"id": "1327248", "revid": "1305772", "url": "https://it.wikipedia.org/wiki?curid=1327248", "title": "Xilulosio reduttasi", "text": "Xilulosio reduttasi \u00e8 un termine generico per denominare un enzima che riduce lo xilulosio a xilitolo. Pi\u00f9 nel dettaglio, si distinguono:"}
{"id": "1327249", "revid": "228587", "url": "https://it.wikipedia.org/wiki?curid=1327249", "title": "Capolinea", "text": ""}
{"id": "1327251", "revid": "1318658", "url": "https://it.wikipedia.org/wiki?curid=1327251", "title": "Nuoto ai Giochi della XXVII Olimpiade - 50 metri stile libero femminili", "text": "Si sono svolte 10 batterie di qualificazione. Le prime 16 atlete si sono qualificate per le semifinali.\nBatterie.\n22 settembre 2000\nSemifinali.\n22 settembre 2000\nFinale.\n23 settembre 2000"}
{"id": "1327255", "revid": "729019", "url": "https://it.wikipedia.org/wiki?curid=1327255", "title": "Capolinea (Aton's)", "text": "Capolinea \u00e8 il sesto ed ultimo album degli Aton's, gruppo di Rock progressivo italiano. L'album \u00e8 postumo poich\u00e9 gli Aton's si erano gi\u00e0 sciolti nel 1999."}
{"id": "1327258", "revid": "1305772", "url": "https://it.wikipedia.org/wiki?curid=1327258", "title": "Arabinitolo deidrogenasi", "text": "Arabinitolo deidrogenasi \u00e8 un termine generico per denominare un enzima che agisce sull'arabinitolo. Pi\u00f9 nel dettaglio, si distinguono:"}
{"id": "1327261", "revid": "767487", "url": "https://it.wikipedia.org/wiki?curid=1327261", "title": "2 Wicky", "text": "2 Wicky \u00e8 il primo singolo della band belga Hooverphonic. Il brano \u00e8 divenuto famoso per la sua inclusione nella colonna sonora del film di Bernardo Bertolucci \"Io ballo da sola\"."}
{"id": "1327265", "revid": "1305772", "url": "https://it.wikipedia.org/wiki?curid=1327265", "title": "Iditolo 2-deidrogenasi", "text": "Iditolo 2-deidrogenasi \u00e8 un termine generico per denominare un enzima che converte l'iditolo a sorbosio. Pi\u00f9 nel dettaglio, si distinguono:"}
{"id": "1327266", "revid": "44939", "url": "https://it.wikipedia.org/wiki?curid=1327266", "title": "Iditolo deidrogenasi", "text": ""}
{"id": "1327267", "revid": "119054831", "url": "https://it.wikipedia.org/wiki?curid=1327267", "title": "Cartoni del sabato mattina", "text": "Saturday morning cartoons o Cartoni del sabato mattina \u00e8 un termine colloquiale che indica la trasmissione di cartoni animati nella fascia oraria del sabato mattina, dagli anni '60 ai '90, nelle maggiori reti statunitensi. Questa fascia televisiva viene anche denominata: \"radio illustrata\" (\"illustrated radio\", termine coniato da Chuck Jones), perch\u00e9 questo tipo di disegni animati faceva assai maggiore affidamento sulla bravura dei doppiatori, sulle musiche e sugli effetti sonori, piuttosto che sulla qualit\u00e0 di disegni e animazione.\nQuesto genere nacque quando si perfezionarono le tecniche di animazione limitata, che permisero di produrre cartoni animati molto economici ed economicamente competitivi, rispetto ai telefilm con attori veri.\nOltre alla Filmation, anche la Hanna-Barbera fu protagonista di questo momento.\nDeclino e scomparsa.\nQuesta fascia oraria entr\u00f2 in declino verso gli anni '80, per una serie di ragioni, fra cui:"}
{"id": "1327278", "revid": "44939", "url": "https://it.wikipedia.org/wiki?curid=1327278", "title": "Malato deidrogenasi (ossaloacetato-decarbossilante)", "text": ""}
{"id": "1327279", "revid": "172866", "url": "https://it.wikipedia.org/wiki?curid=1327279", "title": "Saturday morning cartoons", "text": ""}
{"id": "1327281", "revid": "113757", "url": "https://it.wikipedia.org/wiki?curid=1327281", "title": "Mamas and Papas", "text": ""}
{"id": "1327284", "revid": "2150982", "url": "https://it.wikipedia.org/wiki?curid=1327284", "title": "Piccolo Aral", "text": "Il Piccolo Aral \u00e8 un bacino lacustre di 3.300 kmq. sopravvissuto al prosciugamento del Lago d'Aral.\nEsso si sviluppa a nord del Lago d'Aral nell'attuale Kazakistan, che negli ultimi due decenni ha profuso notevoli sforzi governativi per contenere il ritiro delle acque e per tentare di far ripartire l'industria della pesca, un tempo molto fiorente nella zona. Uno degli obiettivi a lungo temine \u00e8 quello di riportare le sue acque fino alla cittadina di Aralsk, che attualmente dista poco pi\u00f9 di 20 km dalla costa.\nStoria.\nIl lago d'Aral, specchio d'acqua situato all'incrocio tra Turkmenistan, Uzbekistan e Kazakistan, negli anni cinquanta del XX secolo, aveva una superficie di 68.000\u00a0kmq, era il quarto lago pi\u00f9 grande del pianeta ed era molto pescoso. Nella storia geologica della Terra, l'antico mare primitivo chiamato Paratetide, che univa Mediterraneo, Mar Nero, Mar Caspio e Lago d'Aral si chiuse, lasciando questo bacino endoreico al centro di un deserto che lo distanziava di circa 1.000 chilometri dal Mar Caspio. Il lago aveva solo due immissari, l'Amu Darya e il Syr Darya e il delicato equilibrio del livello delle sue acque avveniva esclusivamente per evaporazione, data l'assenza di emissari e di collegamenti con altri mari. Tuttavia la sua presenza, nel corso dei millenni, fu estremamente importante come ostacolo all'avanzare del deserto, rendendo possibile l'insediamento umano e la nascita di alcune citt\u00e0 sulle sue rive, tra cui Aralsk, che ne fu il principale porto. Nel periodo del dominio sovietico e negli anni cinquanta del XX secolo, alcuni burocrati dell'ex URSS definirono il lago d'Aral un \"errore della natura\" e decisero di trasformare le aree desertiche che lo circondavano in sconfinate piantagioni di cotone. A questo scopo, venne costruita una rete di canali irrigui che, prelevando le acque dell'Amu Darya per irrigare i campi del Turkmenistan e dell'Uzbekistan, impedirono al fiume di continuare a rifornire il lago.\nSi calcola che il canale del Karakum, un'opera ciclopica costruita sotto la direzione di Grigory Voropayev, lungo 1375 km e con una portata di 13 km/cubi annui, sia la principale causa del prosciugamento del lago d'Aral. L'intera rete di canali si sviluppa per oltre 47.000 km complessivi, ma fu realizzata in maniera assai approssimativa e senza alcuna impermeabilizzazione, infatti \u00e8 stato calcolato che un buon 30/40% di acqua vada inutilmente dispersa prima ancora di arrivare alle piantagioni e, nel corso dei decenni, sarebbe stata oltremodo utile a rallentare sensibilmente l'evaporazione del lago d'Aral. \nL'immissario di destra, il Syr Darya, essendo gi\u00e0 stato dotato di un canale alla fine dell'XIX secolo, vide anch'esso la realizzazione di un'ulteriore rete di canali finalizzata all'irrigazione delle piantagioni del Kazakistan, trasformando il deserto alla destra di questo fiume in un'altra immensa distesa di campi di cotone, prima di sfociare comunque nel lago, ma con una portata estremamente ridotta rispetto a quella originaria. Di conseguenza la superficie del lago continu\u00f2 a ridursi sempre di pi\u00f9, fino a raggiungere, alle soglie del 2000, le condizioni di un immenso acquitrino, le cui pozze scomparivano sottoterra o evaporavano progressivamente, lasciando il posto ad un deserto di sabbia e sale, estremamente tossico. I pesci morirono, le imbarcazioni divennero dei relitti arrugginiti, incagliati sul fondale ormai prosciugato, il porto di Aralsk si trasform\u00f2 in un desolato cimitero di barche e navi dismesse, e la citt\u00e0 si spopol\u00f2 rapidamente. Ma il fatto pi\u00f9 grave fu la trasformazione climatica della zona, con l'instaurarsi del tipico clima desertico, aggravato da frequenti tempeste di sabbia e sale intrisi di sostanze chimiche velenose e letali per la salute umana.\nNei primi anni novanta del Novecento, al fine di rimediare a questo disastro ecologico, le tre repubbliche autonome e indipendenti, Uzbekistan, Turkmenistan e Kazakistan, nate dalla disgregazione dell'URSS, ipotizzarono di comune accordo la costruzione di un canale che, partendo dal Mar Caspio, portasse l'acqua sino all'Aral, ma il progetto non si concretizz\u00f2 mai e il lago d'Aral continu\u00f2 inesorabilmente a prosciugarsi. \nSuccessivamente, grazie a un finanziamento della Banca Mondiale si cerc\u00f2 di ampliare la superficie del Piccolo Aral con la costruzione della diga di Kokaral, affinch\u00e9 le sue acque potessero tornare a lambire il porto di Aralsk e in effetti, negli ultimi anni, la superficie del lago \u00e8 aumentata da 2500 a 3300 kmq e, con il ripopolamento di varie specie ittiche, si sta nuovamente sviluppando un'economia basata sulla pesca che sta riconducendo la zona ad una parvenza di normalit\u00e0. \nResta il fatto che l'alveo del grande Aral sia ormai ridotto ad un'enorme depressione arida e sabbiosa, con al suo centro le strutture della vecchia base militare sovietica, ormai abbandonata, sull'ex isola di Vozrozdenie che, non essendo pi\u00f9 circondata dall'acqua, \u00e8 diventata raggiungibile senza troppe difficolt\u00e0, creando notevoli problemi legati alla sicurezza, siccome nella suddetta base era custodita un'enorme quantit\u00e0 di armi chimiche prodotte dai sovietici ai tempi della guerra fredda. \n il governo dell'Uzbekistan ha comunicato di aver rinunciato a qualsiasi progetto di recupero del grande Aral e cos\u00ec, in determinate zone dell'antico fondale ormai prosciugato, alcuni concessionari autorizzati dal governo, hanno iniziato l'estrazione di gas naturale e di petrolio, materie prime di cui il territorio uzbeko \u00e8 gi\u00e0 di per se molto ricco."}
{"id": "1327285", "revid": "834", "url": "https://it.wikipedia.org/wiki?curid=1327285", "title": "Salvatore Cutugno", "text": ""}
{"id": "1327288", "revid": "767487", "url": "https://it.wikipedia.org/wiki?curid=1327288", "title": "\u00c8ve Angeli", "text": "Biografia.\n\u00c8ve Angeli ha fatto i suoi primi passi nel mondo del grande pubblico in occasione dell'uscita di \u00abGraines de stars\u00bb nel 1999 sulla rete televisiva M6. Scoperta da Philippe Poustis (fondatore dell'etichetta NRJ Music, filiale discografica del NRJ Group) dopo una campagna di ricerca di nuovi talenti sull'antenna di NRJ, Eve fa uscire il suo primo singolo (realizzato da Yvan Tarlay) un anno pi\u00f9 tardi, \"Avant de partir\". Esso \u00e8 salito al quarto posto dei singoli pi\u00f9 venduti, ed ha venduto pi\u00f9 di 800.000 copie.\nNel 2001 Eve fa uscire un secondo singolo, \"Elle\", quindi \"Aime-moi\", il suo primo album. Il secondo album, \"Nos diff\u00e9rences\", esce nel 2002, con un duetto \"Nos diff\u00e9rences (Caught In The Middle)\" con la boy band inglese a1.\nDa maggio a luglio 2004, Eve Angeli partecipa al reality show \"La Ferme C\u00e9l\u00e9brit\u00e9s\" (format francese equivalente al nostro \"La fattoria\"), sulla rete televisiva TF1. Al termine della trasmissione far\u00e0 uscire una compilation dei suoi pi\u00f9 grandi successi, da cui sar\u00e0 estratto il suo adattamento della hit di Al Bano e Romina Power \"Felicit\u00e0\" sotto il titolo \"Une chanson dans le c\u0153ur\". Questa canzone sar\u00e0 poi ripresa dal cantante svizzero Anthony Martinez.\nNel giugno 2005, Eve fa uscire il suo terzo album \"Viens\", da cui saranno estratti i singoli \"Viens\" e una cover di Michel Sardou, dal titolo \"Je vais t'aimer\".\nEve Angeli \u00e8 attualmente impegnata nell'associazione \"People for the Ethical Treatment of Animals\" (PETA), che lotta contro l'utilizzo delle pellicce animali. Per aiutare l'associazione, Eve ha fatto uscire un calendario 2007 i cui proventi saranno devoluti completamente alla PETA. Lo slogan del calendario \u00e8 \u00ab\"Je pr\u00e9f\u00e8re \u00eatre nue que porter de la fourrure\"\u00bb (Preferisco stare nuda che mettermi una pelliccia).\nEve Angeli ha creato una linea di scarpe \"Jet 7\", con lo stesso scopo di proteggere gli animali.\nTalvolta lavora come cronista nell'\u00e9quipe di Laurent Ruquier su Europe 1 nella sua trasmissione \u00abOn va s'g\u00e9ner\u00bb dal settembre 2007.\nNel novembre 2008 esce il suo quinto album \"Revolution\" che contiene il singolo Na Na Naa(le zapping) e molti inediti per un totale di quindici canzoni."}
{"id": "1327289", "revid": "110157", "url": "https://it.wikipedia.org/wiki?curid=1327289", "title": "Push the Button (Money Mark)", "text": "Push the Button \u00e8 il secondo album in studio di Money Mark.\nL'album \u00e8 stato stampato in vinile dalla Mo' Wax ed in formato CD dalla Grand Royal."}
{"id": "1327291", "revid": "275226", "url": "https://it.wikipedia.org/wiki?curid=1327291", "title": "Fuoco sulle masse", "text": "Fuoco sulle masse \u00e8 un album dell'artista reggae italiano Babaman, pubblicato nel 2006 dalla Vibrarecords."}
{"id": "1327292", "revid": "44939", "url": "https://it.wikipedia.org/wiki?curid=1327292", "title": "Malato deidrogenasi (ossaloacetato-decarbossilante) (NADP+)", "text": ""}
{"id": "1327293", "revid": "123287265", "url": "https://it.wikipedia.org/wiki?curid=1327293", "title": "Saleen", "text": "La Saleen \u00e8 una casa automobilistica statunitense con sede a Irvine che produce modelli sportivi.\nStoria.\nNata nel 1983 come Saleen Autosport, fondata da Steve Saleen, un pilota di vetture di Formula Atlantic, \u00e8 a tutti gli effetti una casa automobilistica e, a differenza di altre aziende con la qualifica di \"assemblatori\", \u00e8 soggetta alle legislazioni relative. Al momento attuale risulta l'unica piccola azienda di questo tipo sul territorio statunitense.\nLa sua produzione iniziale \u00e8 stata in ogni caso improntata alla rivisitazione di modelli gi\u00e0 presenti sul mercato, quali la Ford Mustang, di cui ha prodotto oltre ottomila esemplari; altrettanto \u00e8 stato fatto anche per altri modelli mentre la prima autovettura di progettazione interamente propria e ancora presente sul mercato delle supercar \u00e8 la S7 presentata nel 2000 e prodotta fino al 2006.\nL'azienda possiede anche un impianto produttivo a Troy dove ha collaborato all'assemblaggio e alla verniciatura delle Ford GT. Al momento attuale in catalogo vi sono diversi modelli in versione coup\u00e9 con alcune disgressioni nel mondo dei pick-up.\nDi particolare importanza \u00e8 sempre stata anche l'attivit\u00e0 nel mondo delle competizioni con partecipazioni nelle gare destinate alle vetture GT e in quelle di durata come la 24 Ore di Le Mans, in particolar modo con le versioni preparate della Saleen S7.\nDopo aver cambiato la sua ragione sociale in Saleen Incorporated alla fine degli anni novanta, nel 2007 il fondatore ha abbandonato l'azienda."}
{"id": "1327304", "revid": "729019", "url": "https://it.wikipedia.org/wiki?curid=1327304", "title": "Stazione di Casoria-Afragola", "text": "La stazione di Casoria-Afragola \u00e8 una stazione ferroviaria che serve le citt\u00e0 di Casoria e Afragola ed \u00e8 posta sul tronco comune alle linee Roma-Formia-Napoli e Napoli-Foggia.\nStoria.\nLa precedente stazione di Casoria, il cui fabbricato \u00e8 esistente e reca chiara, ancorch\u00e9 fortemente sbiadita, la scritta in caratteri maiuscoli recante i nomi delle citt\u00e0 di Casoria (sulla sinistra) e Afragola (sulla destra) divisa dal corpo del fabbricato (), risale all'inaugurazione della linea e si trovava ad un centinaio di metri di distanza da quella in uso al principio di via Cesare Battisti, prospiciente a piazza Dante e in continuit\u00e0 con un passaggio a livello che fu soppresso nei primi anni trenta del Novecento per essere sostituito dal sottopasso di via Diaz. Tale area era altres\u00ec interessata dal passaggio della tranvia Napoli-Caivano, in esercizio fra il 1881 e il 1957 a cura della Soci\u00e9t\u00e9 Anonyme des Tramways Provinciaux (SATP).\nStrutture e impianti.\nL'impianto \u00e8 gestito da Rete Ferroviaria Italiana. Il fabbricato viaggiatori \u00e8 su due livelli: al piano inferiore si trovano la biglietteria, la sala d'attesa e il bar. Il piano superiore era l'ex abitazione del capostazione/custode invece ora \u00e8 un'abitazione privata.\nLa stazione ha 4 binari passanti, anche se solamente 3 vengono utilizzati per il servizio passeggeri: ordinariamente il binario 1 (treni provenienti da Napoli Centrale) in direzione Aversa, Caserta, Villa Literno, Formia, Benevento, Latina e Roma; il binario 3 (treni nel senso inverso in direzione Napoli Centrale); il binario 4, in alcuni casi in sostituzione del 3.\nOltre ai binari di cui sopra, ve ne \u00e8 uno (3 in origine, ve ne era un altro pi\u00f9 a nord rispetto al fabbricato viaggiatori ora smantellato e uno centrale tra i binari 1 e 3 utilizzato per incroci e precedenze) utilizzati per il ricovero di carri di manutenzione, mentre lo scalo merci, di cui \u00e8 ancora visibile un fabbricato, \u00e8 stato dismesso.\nComplessivamente, la stazione \u00e8 dotata di tre edifici: quello principale, con accanto il magazzino, inutilizzato, e due parcheggi, uno dato di gestione a privati e l'altro riservato al personale, quello dei bagni (nonch\u00e9 archivio) e infine lo scalo merci, abbandonato. Nell'area merci di stazione sono presenti ben 8 binari di scalo, tutti dismessi, che avevano anche l'elettrificazione, in seguito rimossa; ve ne sono rimasti solo i pali di sostegno.\nMovimento.\nL'impianto \u00e8 servito da treni regionali svolti da Trenitalia nell'ambito del contratto di servizio stipulato con la Regione Campania.\nAl 2007, la stazione risultava frequentata da un traffico giornaliero di pi\u00f9 di 1.600 persone.\nServizi.\nLa stazione, che RFI classifica nella categoria \"Silver\", dispone di:\nInterscambi.\nLa stazione permette i seguenti interscambi:\n\u00c8 attivo un bus-navetta della CTP che collega le due stazioni di Afragola: Casoria-Afragola e Napoli Afragola. Il servizio comincia alle 5 del mattino e termina a mezzanotte, con corse ogni 15 minuti in ora di punta e ogni 20 minuti in fascia morbida."}
{"id": "1327305", "revid": "416175", "url": "https://it.wikipedia.org/wiki?curid=1327305", "title": "Sign in Please", "text": "Sign in Please \u00e8 il primo album in studio della hair metal band statunitense Autograph, pubblicato nel 1984 per l'etichetta discografica RCA Records.\nIl disco.\nLa band dimostra uno stile molto personale e l'album passa da brani pi\u00f9 duri, come \"\"Deep End\" e \"Thrill of Love\", ad altri leggermente pi\u00f9 pacati, come \"Send Her to Me\" e \"Cloud 10\"; \u00e8 composto da riff compatti e una melodicit\u00e0 continui, che accompagnano la voce del cantante Steve Plunkett per tutto il tempo; non mancano trascinanti e coinvolgenti cori, che trovano massima espressione e melodicit\u00e0 in tracce come \"Turn Up the Radio\" e \"All I'm Gonna Take\"\". A livello compositivo il lavoro non \u00e8 troppo tecnico, ma la bravura dei musicisti \u00e8 facilmente notabile soprattutto dall'energica voce di Steve Plunkett e dagli stili inconfondibili del chitarrista Steve Lynch e del tastierista Steven Isham."}
{"id": "1327309", "revid": "78273", "url": "https://it.wikipedia.org/wiki?curid=1327309", "title": "5 card draw", "text": ""}
{"id": "1327310", "revid": "1718925", "url": "https://it.wikipedia.org/wiki?curid=1327310", "title": "Football Club Locarno", "text": "Il Football Club Locarno \u00e8 una societ\u00e0 calcistica svizzera con sede nella citt\u00e0 di Locarno. La sua fondazione risale al 1\u00ba luglio 1906. Milita in Terza Lega, settima serie del campionato svizzero di calcio.\nStoria.\nIl FC Locarno nasce nel 1906, grazie all'iniziativa di un gruppo di giovani svizzero-tedeschi, tra i quali troviamo Hermann Keller (che \u00e8 da considerare come il pi\u00f9 attivo), Theophil Marthaler, Enrico Sch\u00fcrch, Edoardo Scheu, Emil Plattner e Ulisse Lesnini, l'unico locarnese di questi pionieri. All'inizio la compagine non disponeva di un terreno e improvvisava le sue sgambate nei vari prati della citt\u00e0; la prima maglia ufficiale del Locarno era a strisce bianche e blu verticali, ispirata alla casacca della squadra del Blue Stars di Zurigo.\nLa costituzione ufficiale arriver\u00e0 per\u00f2 l'anno successivo; infatti all'inizio del 1907 e pi\u00f9 precisamente il 16 febbraio su \"Il Dovere\" si leggeva il seguente trafiletto: \"Si \u00e8 costituita fra i nostri giovani tedeschi e soci ginnasti una societ\u00e0 per giocare al football. Le gare inizieranno ai Saleggi, appena la \"Signora neve\" si decider\u00e0 di cedere il campo. Alla nuova societ\u00e0 gli auguri di vita florida e lunga...\".\nI primi anni non furono per\u00f2 facili, visto che dopo l'entusiasmo iniziale si assistette ad una pausa che blocc\u00f2 le attivit\u00e0 della neonata societ\u00e0 dal 1910 al 1911. \nGli anni della LNA.\nVerso la fine del secondo conflitto mondiale il F.C. Locarno ritorn\u00f2 in Serie A alla fine della stagione 1944-1945. Il FC Locarno seppe difendere il suo posto in Lega Nazionale A fino alla stagione 1952-1953, con, come apice, la qualificazione per la finale della Coppa Svizzera nel 1951, dopo uno spareggio contro il Bellinzona, finale nella quale dovette soccombere al F.C. La Chaux-de-Fonds.\nRetrocesse nel 1955 in Prima Lega, la terza categoria del campionato svizzero, le \"bianche casacche\" rimangono in quel \"purgatorio\" per 26 stagioni consecutive alternando tentativi di risalita, a volte falliti di poco, a stagioni di basso profilo. Il riscatto \u00e8 datato 1981, con la promozione in LNB.\nDagli anni ottanta al terzo millennio.\nL'ultimo scorcio di XX secolo \u00e8 caratterizzato da una permanenza quasi continua in Lega Nazionale B, interrotta giusto da un'ultima promozione nell'\u00e9lite (1985) e da due retrocessioni in Prima Lega. La stagione 1985-1986, conclusa con il ritorno in Lega Nazionale A, vide i bianchi terminare con 96 reti segnate in sole 30 partite.\nTra la met\u00e0 degli anni ottanta e i primi anni novanta la societ\u00e0 invest\u00ec importanti capitali per assicurarsi giocatori di fama internazionale, alcuni dei quali con presenze nella nazionale del loro Paese: fra questi ultimi si citano il tedesco Kurt Niedermayer e gli argentini Gustavo Costas e Beto Barbas. All'investimento non corrispose per\u00f2 un miglior rendimento.\nDurante il campionato 2007-2008 il Locarno \u00e8 riuscito a conquistare la salvezza dopo essere stato per la gran parte del campionato in zona retrocessione. Gli allenatori sono stati Arno Rossini e Paul Sch\u00f6nwetter, subentrato in primavera.\nDal 2008\u20132009 il Locarno \u00e8 sempre riuscito a conservare il proprio posto in Challenge League, anche grazie alle retrocessioni a tavolino di Gossau e La Chaux-de-Fonds. Anche al termine della stagione 2010-2011 il Locarno \u00e8 riuscito a salvarsi, al termine di un girone di ritorno che ha visto i \"bianchi\" chiudere al terzultimo posto, grazie anche alle reti di Armando Sadiku.\nDurante la stagione 2011-2012 il Locarno ha mantenuto il proprio posto in Challenge League posizionandosi al nono posto e salvandosi matematicamente con una giornata d'anticipo rispetto alla fine del campionato.\nAnche nella stagione 2012-2013, chiusa all'ultimo posto con soli 24 punti in 36 gare disputate, il Locarno pot\u00e9 mantenere il suo posto nella lega cadetta grazie al contemporaneo fallimento del Bellinzona, con conseguente ripescaggio per i bianchi. Gi\u00e0 l'anno successivo tuttavia la relegazione in Promotion League si concretizz\u00f2. \nNel giugno 2014 la societ\u00e0 pass\u00f2 di mano a un gruppo di investitori riunito attorno all'ex-giocatore Michele Nicora. La stagione 2014-2015 si rivel\u00f2 egualmente difficile, con tre cambi d'allenatore: a Paul Sch\u00f6nwetter succedette dapprima il direttore sportivo Kazik Nicol\u00f2 (che gest\u00ec la squadra ad interim), quindi Winfried Kurz e poi ancora il sammarinese Marco Ragini. \nNella stagione 2016-2017 partecipa alla Prima Lega e al termine di una stagione deludente viene retrocesso in Seconda Lega Interregionale. Nel mese di gennaio della stagione 2017-2018 il club fallisce.\nCronistoria.\nLegenda: \nStadio.\nIl Locarno gioca le partite casalinghe allo stadio del Lido. Costruito nel 1926, ha una capienza di 11.000 spettatori (1.000 seduti e 10.000 in piedi). Le dimensioni del terreno di gioco sono di 105 per 68 m.\nAllenatori.\nDi seguito la cronologia degli allenatori.\n2002-2005 (CH) Giorgio Donati\nTifoseria.\nI \"bianchi\" sono sostenuti da due gruppi di tifoseria organizzata: il \"Pardo Club\", da tre decenni accampato nella \"Curva del Gas\" (oggi nota come \"Curva Ovest\"), e la \"Cirrosi Epathica\".\nOrganico.\nRosa 2017-2018.\n\"Rosa aggiornata al 21 agosto 2017\"."}
{"id": "1327311", "revid": "1305772", "url": "https://it.wikipedia.org/wiki?curid=1327311", "title": "Fosfogluconato deidrogenasi", "text": "Fosfogluconato deidrogenasi \u00e8 un termine generico per denominare un enzima che agisce sul fosfogluconato. Pi\u00f9 nel dettaglio, si distinguono:"}
{"id": "1327313", "revid": "1776051", "url": "https://it.wikipedia.org/wiki?curid=1327313", "title": "That's the Stuff", "text": "That's the Stuff \u00e8 il secondo album in studio della hair metal band statunitense Autograph pubblicato nel 1985 per l'Etichetta discografica RCA Records.\nIl disco.\nL'album, spiccatamente in stile della band, si presenta meno accurato e pi\u00f9 impreciso rispetto al precedente, difetti dovuti al poco tempo a disposizione per la sua produzione. Si pu\u00f2 notare, durante il corso di tutte le tracce, che la melodicit\u00e0 e l'armonia sono maggiori rispetto al previo lavoro, elemento chiaramente di origine pop. Apre il disco la title track \"\"That's the Stuff\", incalzante e melodica, seguita da \"Take No Prisoners\" , in cui il gruppo cerc\u00f2 di emulare lo stile di \"Turn Up the Radio\", e \"Blondes in Black Cars\", trascinante canzone che ebbe inizialmente un discreto successo come singolo. Continuando, si ha una maggioranza di party-songs quali \"Six String Fever\", \"Built for Speed\" e \"Paint This Town\". L'album presenta anche una piacevole power ballad (\"Changing Hands\") e un assolo di chitarra di Steve Lynch (\"Hammerhead\"), dove la sua tecnica del tapping a otto dita trova massima espressione.\nIl disco fu pubblicato diversamente per ben tre volte: la prima edizione del 1985, con copertina su sfondo blu, venne ritirata dal commercio a causa di un'infrazione di copyright; sempre nel 1985 la RCA ripubblic\u00f2 l'album, con copertina su sfondo rosso; infine nel 1986, sempre con copertina rossa, fu pubblicata la terza edizione ufficiale, che presentava come sesta traccia la cover dei Grand Funk Railroad \"We're an American Band\" al posto di \"Six String Fever\"\". Durante gli anni, sono state edite, da altre etichette discografiche, differenti versioni ristampate, sia blu che rosse, con entrambe le tracklist."}
{"id": "1327315", "revid": "1728", "url": "https://it.wikipedia.org/wiki?curid=1327315", "title": "Dollaro della Namibia", "text": ""}
{"id": "1327326", "revid": "599013", "url": "https://it.wikipedia.org/wiki?curid=1327326", "title": "Steve Harper", "text": "Carriera.\nSteve Harper firma con il Newcastle nel 1993, anche se impiegher\u00e0 6 anni per entrare stabilmente in prima squadra e nel frattempo va in prestito in varie squadre. Nel 1999 gioca la finale della FA Cup contro il Manchester United, ed \u00e8 solamente la sua 10\u00ba partita da professionista. All'inizio del 1999-2000, Harper \u00e8 considerato il titolare, anche se poi nel corso della stagione perder\u00e0 il posto, preso da Shay Given. Nel 2000-2001, Harper avr\u00e0 totalizzato solamente 9 presenze da titolare, complice anche un infortunio contro il Leeds United.\nNel 2001-2002 non gioca nessuna partita di Premiership, ma nell'estate del 2002 firma un nuovo contratto quinquennale. Nel 2002-2003 giocher\u00e0 3 partite da titolare, 2 delle quali in Champions League. Nel gennaio 2009, dopo la partenza di Shay Given, con destinazione , divent\u00f2 portiere titolare del Newcastle, che retrocede a fine stagione. Disput\u00f2 da titolare l'intero Championship 2009-2010, che i magpies vinsero, tornando in prima divisione. In seguito, perde il posto da titolare in favore dell'olandese Tim Krul. Il 24 ottobre 2011 fu ceduto per un mese in prestito al Brighton &amp; Hove Albion, debuttando il giorno stesso in una sconfitta per 1-0 con il West Ham. Tornato al Newcastle, disput\u00f2 poche partite, decidendo di ritirarsi al termine della stagione 2012-2013; la sua ultima gara in carriera \u00e8 stata la sconfitta con l'Arsenal per 1-0 del 19 maggio 2013, in cui ha giocato da capitano dei bianconeri.\nIl 15 luglio 2013 viene ingaggiato a parametro zero dall'Hull City, squadra militante nella Premier League.\nStatistiche.\nPresenze e reti nei club.\n\"Statistiche aggiornate al 22 gennaio 2016.\""}
{"id": "1327327", "revid": "1543377", "url": "https://it.wikipedia.org/wiki?curid=1327327", "title": "Oxford Internet Institute", "text": "L'Oxford Internet Institute (OII) \u00e8 un dipartimento multi-disciplinare dell'Universit\u00e0 di Oxford in Inghilterra, ed \u00e8 legato al \"Balliol College\" di Oxford.\nFunzione.\nL'attivit\u00e0 di ricerca svolta si concentra sull'influenza che Internet ha nel sociale. Dal 2001 l'OII ha attivato una delle pi\u00f9 prestigiose \"Summer Doctoral School\" nel campo della ricerca su Internet e societ\u00e0. Oltre che a essere il membro inglese del \"World Internet Project\", produce anche annualmente l\"'Oxford Internet Survey\". Con la sua pubblicazione viene fornita la dimensione dell'uso di Internet nel Regno Unito, ma anche interessanti notizie sull'impatto della rete nel resto del mondo.\nStoria.\nL'Oxford Internet Institute \u00e8 stato fondato da Derek Wyatt e Andrew Graham, \"Master\" del \"Balliol College\", e aperto nel 2001 con un iniziale finanziamento di 10 milioni di sterline da parte del \"The Shirley Foundation\" e 5 milioni di sterline di finanziamenti pubblici da parte dell\"'Higher Education Council of England\". Il direttore del dipartimento \u00e8 il Prof. William Dutton.\nL'OII si trova al centro di Oxford.\nUna ricerca condotta nel 2015 su Wikipedia, ha evidenziato come la met\u00e0 degli edit complessivi nelle 300 lingue siano state scritte dagli utenti connessi da cinque paesi (Stati Uniti, Regno Unito, Francia, Germania e Italia), mentre la sola Wikipedia Olanda totalizza pi\u00f9 edit di tutti paesi del continente africano."}
{"id": "1327328", "revid": "33689", "url": "https://it.wikipedia.org/wiki?curid=1327328", "title": "Tekken Advance", "text": " \u00e8 un picchiaduro a incontri della giapponese Namco uscito per la console portatile Nintendo Game Boy Advance. La versione giapponese del gioco \u00e8 uscita nei negozi il 21 dicembre 2001, quella americana il 28 gennaio 2002 e quella europea il 29 marzo 2002. \nLa grafica \u00e8 3D con fondali 2D, nel gioco \u00e8 presente il \"tag mode\" (spingendo i tasti laterali della console, si scambia il proprio lottatore con un secondo compagno che entra in scena nello stesso round), gi\u00e0 visto in \"Tekken Tag Tournament\" per la console casalinga Sony PlayStation 2."}
{"id": "1327329", "revid": "26644", "url": "https://it.wikipedia.org/wiki?curid=1327329", "title": "Oxford internet Institute", "text": ""}
{"id": "1327330", "revid": "287204", "url": "https://it.wikipedia.org/wiki?curid=1327330", "title": "Fabrica Nacional de Motores", "text": ""}
{"id": "1327333", "revid": "1776051", "url": "https://it.wikipedia.org/wiki?curid=1327333", "title": "Loud and Clear", "text": "Loud and Clear \u00e8 il terzo album in studio della hair metal band statunitense Autograph pubblicato nel 1987 per l'Etichetta discografica RCA Records. Per la prima volta, non compaiono canzoni scritte solo da Steve Plunkett e le tracce sono generalmente scritte da alcuni o tutti i membri. Questa lavoro \u00e8 l'ultimo pubblicato con la formazione originale prima dello scioglimento e, sebbene non abbia ottenuto un grande successo a causa delle condizioni generali del gruppo, si presenta qualitativamente e musicalmente migliore rispetto ai due precedenti dischi.\nIl disco.\n\"\"Loud and Clear\", \"title track\" che apre l'album, \u00e8 una potente e slanciata canzone con il compito di presentare tutta l'energia che la band voleva comunicare. Non mancano trascinanti party-songs come \"Down 'n Dirty\" e \"When the Sun Goes Down\" e melodiche ballad quali \"Everytime I Dream\" e \"More Than a Million Times\". \"She Never Looked That Good for Me\"\" sarebbe dovuta essere il singolo estratto dall'album, ma che infine non fu pubblicato. Durante il corso di tutto il disco, si pu\u00f2 notare come la composizione dei brani sia diventata pi\u00f9 articolata rispetto ai lavori precedenti, con giri armonici pi\u00f9 complessi e parti pi\u00f9 approfondite."}
{"id": "1327335", "revid": "287204", "url": "https://it.wikipedia.org/wiki?curid=1327335", "title": "That\u2019s the Stuff", "text": ""}
{"id": "1327340", "revid": "1310927", "url": "https://it.wikipedia.org/wiki?curid=1327340", "title": "Football Club Lausanne-Sport", "text": "Il Football Club Lausanne-Sport \u00e8 una societ\u00e0 calcistica svizzera con sede nella citt\u00e0 di Losanna. \u00c8 la sezione calcistica della societ\u00e0 polisportiva \"Lausanne-Sports\". Oggi milita in Super League, la prima divisione del campionato svizzero.\nIl club gioca le sue partite casalinghe nello Stade de la Tuili\u00e8re inaugurato il 29 novembre 2020.\nStoria.\nLa sezione calcistica fu fondata nel 1896 con il nome di Montriond Lausanne, anche se il \"Lausanne Football and Cricket Club\" fu fondato nel 1860; per questo, alcuni storici credono si tratti della pi\u00f9 vecchia squadra di calcio del continente europeo. Il club ha adottato il suo nome attuale nel 1920, dopo che la sezione calcio si fuse con il club di ginnastica \"Hygi\u00e9nique de Lausanne\".\nIl 10 aprile del 1903 fu la prima squadra straniera a disputare una gara in territorio italiano, invitata dalla Juventus al Velodromo Umberto I \nNel 1906 il Montriond partecipa al suo primo campionato di Serie B, mentre la prima vittoria ii un campionato della massima divisione arriva nel 1912. L'anno successivo la formazione si aggiudica il torneo olimpico di Losanna (manifestazione organizzata in occasione del primo congresso olimpico) sconfiggendo in finale per 7 a 0 l'Association Sportive Fran\u00e7aise Paris.\nNel 1932 la formazione vince il secondo titolo svizzero, ripetendosi anche nel 1935 (realizzando un \"doubl\u00e9\" campionato-coppa) e nel 1936.\nNel 1939, al Wankdorf di Berna, il Lausanne-Sports conquista una nuova Coppa Svizzera e, nel 1944, riesce nuovamente a vincere sia in campionato, sia in coppa. Nel 1947 la formazione \u00e8 battuta in finale di Coppa Svizzera dal ma, nel 1950, davanti a 42.000 spettatori, conquista la sua quarta coppa nazionale mentre, l'anno successivo, vince nuovamente il campionato distanziando il Chiasso di 3 punti.\nGli anni sessanta, dopo un decennio di astinenza, segnano il ritorno dei vodesi ai vertici del calcio elvetico. Nel 1961 s'impongono in Coppa Svizzera (ai rigori contro il Bellinzona) e si ripetono nel 1964. L'anno successivo (dopo aver vinto il campionato) raggiungono i quarti di finale della Coppa delle Coppe inchinandosi al West Ham di Bobby Moore.\nIl Losanna conquister\u00e0 la coppa nuovamente nel 1981 (contro lo Zurigo), nel 1998 (contro il San Gallo) e nel 1999 (contro il Grasshoppers).\nPartecipa poi all'ultima edizione della Coppa delle Coppe (edizione 1998-99) arrendendosi alla Lazio (che poi vincer\u00e0 il trofeo) nei sedicesimi di finale dopo aver pareggiato a Roma 1 a 1 e in casa 2 a 2.\nNel 2000 raggiunge i sedicesimi della Coppa UEFA dopo aver sconfitto , e . Si tratta dell'ultima vera soddisfazione per i tifosi che, il 4 marzo 2002, vedono la propria squadra retrocessa a tavolino in Challenge League per motivi finanziari, e che l'anno seguente assistono al fallimento del club.\nIl 13 giugno 2003 la societ\u00e0 rinasce sotto il nome di Football Club Lausanne-Sport ed \u00e8 ammessa alla Seconda Lega interregionale. Al primo campionato in questa categoria il Lausanne-Sport centra il primo posto e la promozione. Per il campionato 2004-2005 in Prima Lega il Losanna accoglie il ritorno di St\u00e9phane Chapuisat, che ha deciso a fine carriera di tornare a Losanna. Grazie alle sue reti la squadra vince subito il campionato di Prima Lega.\nNel 2005-2006, malgrado le 16 reti di Chapuisat il Losanna si classifica al terzo posto della Challenge League non ottenendo una promozione per la Super League.\nOrfano di un Chapuisat ritirato, il Losanna disputa alcune stagioni di Challenge League poco brillanti, piazzandosi tredicesimo nel 2006-2007, dodicesimo nel 2007-2008 e settimo nel 2008-2009. Nel campionato 2009-2010, nonostante il decimo posto nella seconda serie nazionale, il Losanna riesce a raggiungere la finale di Coppa Svizzera, dove viene sconfitto 6-0 dal . Nonostante ci\u00f2 si qualifica per il secondo turno preliminare di UEFA Europa League, essendo il Basilea qualificato per la UEFA Champions League in quanto campione nazionale.\nLa stagione 2010-2011, che vede il ritorno a fine carriera di Fabio Celestini, inizia nel miglior dei modi sia in campionato che in Europa League. In campionato i 22 punti nelle nove prime partite portano il Lausanne-Sport in vetta alla classifica di Challenge League, alla lotta con due altri ex-grandi del calcio elvetico, Servette FC e FC Lugano, per un ritorno in Super League. Nella manifestazione europea i vodesi sono riusciti a raggiungere la fase a gironi dell'Europa League, eliminando nei turni preliminari i bosniaci del Borac Banja Luka (1-0 a Losanna e 1-1 in Bosnia) e i danesi del Randers FC (2-3 in Danimarca e 1-1 alla Pontaise). Ai playoff il Losanna supera il (squadra con un budget venti volte superiore) ai calci di rigore dopo un doppio pareggio con un punteggio di 1-1. Nella fase a gironi viene inserito nel girone F insieme al , il e lo Sparta Praga. Dopo due immeritate sconfitte in casa contro i russi e a Palermo contro i rosaneri, il Lausanne-Sport agguanta un pareggio 3-3 al 96\u00ba alla Generali Arena di Praga, che rimarr\u00e0 l'unico punto raccolto nel girone. La seconda partita della stagione inizia in modo tutto contrario: Fabio Celestini rescinde il suo contratto per divergenze con la dirigenza e il Losanna, non trovando pi\u00f9 la vittoria, si fa superare in classifica dal Lugano, dal Vaduz e dal . A sette giornate dal termine del campionato, la squadra biancoblu punta al quarto posto con 14 punti di ritardo sul Lugano e le speranze di promozione sembrano svanite. Ma il \"miracolo\" avviene: contemporaneamente al crollo del Lugano e del Vaduz il Lausanne-Sport raccoglie 21 punti nelle ultime sette partite e finisce il campionato di Challenge League al primo posto, sinonimo di promozione diretta in Super League, facendo cos\u00ec il suo ritorno nella massima divisione del campionato svizzero dopo nove anni di assenza.\nIl club elvetico conclude la stagione 2017-2018 all\u2019ultimo posto, sancendo il ritorno in Challenge League per la stagione 2018-19.\nStadio.\nIl Losanna giocava le partite casalinghe allo stadio della Pontaise. Costruito per il Campionato mondiale di calcio 1954 aveva una capienza di 50.000 posti, poi ridotta a 25.000 nel 1985 ed a 15.786 posti dal 1993. Le dimensioni del terreno di gioco sono di 105 per 68 m. \nNel corso del 2020 \u00e8 stato ufficialmente inaugurato un nuovo e moderno stadio di 12.000 posti e senza pista di atletica nella parte sud-ovest della citt\u00e0, chiamato Tuili\u00e8re e utilizzabile dalla stagione 2020-2021\nOrganico.\nRosa 2021-2022.\n\"Rosa e numerazione aggiornate al 30 agosto 2021\"\nRosa 2020-2021.\n\"Rosa e numerazione aggiornate al 9 novembre 2020\"\nRosa 2018-2019.\n\"Rosa e numerazione aggiornate al 7 gennaio 2019\""}
{"id": "1327342", "revid": "1543377", "url": "https://it.wikipedia.org/wiki?curid=1327342", "title": "Storia del software libero", "text": "Ecco una lista cronologica dei principali avvenimenti nella storia del software libero.\nPrima del 1983.\nLe comunit\u00e0 di sviluppatori software, che possono essere paragonate alla comunit\u00e0 open source dei giorni nostri, esistono da molto tempo prima del movimento per il software libero. Secondo Richard Stallman, la comunit\u00e0 di condivisione software del MIT, il Massachusetts Institute of Technology, esisteva da molto tempo prima che lui ne entrasse a far parte, nel 1971.\nAltri esempi di comunit\u00e0 erano grandi gruppi di utenti, come quelli dell'IBM 701, il cui gruppo utenza era chiamato \"SHARE\", e quelli del Digital Equipment Corporation (DEC), il cui gruppo utenza era invece chiamato \"DECUS\".\nIl software era prodotto per la maggior parte da universitari e da ricercatori aziendali che lavoravano in gruppo. I sistemi operativi, come le primissime versioni di UNIX, erano interamente distribuiti e mantenuti dalla comunit\u00e0. Il codice sorgente, la versione \"umana\" del software, era distribuito insieme al software stesso, poich\u00e9 gli utenti modificavano spesso i programmi per risolvere bug oppure aggiungere nuove funzioni. In questo periodo, il software era in maggioranza open source.\nLe prime versioni di UNIX erano distribuite gratuitamente, ma insieme a queste versioni non era distribuito il permesso di ridistribuire o distribuire versioni modificate, rendendole di fatto software non free.\nNella fine degli anni settanta e nei primi anni ottanta, le aziende iniziarono a imporre restrizioni ai loro programmatori attraverso il copyright. A volte ci\u00f2 accadeva in quanto le aziende iniziavano a trarre profitto dal software proprietario.\nBill Gates segn\u00f2 il cambio di scena, nel 1976, quando scrisse la sua famosa \"Lettera aperta agli hobbisti\", in cui si trovava un messaggio velato secondo il quale, ci\u00f2 che gli hacker chiamano \"condivisione\", \u00e8 in realt\u00e0 \"furto\".\nProprio in questi anni iniziano ad esserci riforme riguardanti i diritti d'autore che aprono alla tutela dei software che si concludono nel 1980 con l'emissione del \"Computer Software Copyright Act\".\nNello stesso anno viene emesso anche l'atto normativo Bayh-Dole Act che consente alle universit\u00e0 di privatizzare i risultati delle ricerche\nAlcuni tra gli esempi di software libero scritto prima del 1983, ma destinato ad essere usato per molto tempo ancora, sono TeX e SPICE.\nLa nascita di GNU e della Free Software Foundation (1983-1990).\nNel 1983, Richard Stallman lanci\u00f2 il progetto GNU, al fine di scrivere un sistema operativo completo libero dalle costrizioni sull'uso del suo codice sorgente. Un'occasione particolare spinse Stallman a iniziare il progetto, ossia un caso in cui una stampante non funzionava e gli utenti non potevano risolvere il problema poich\u00e9 il codice sorgente non era aperto. La spinta finale alla filosofia GNU e il suo manifesto fu uno scontro tra Stallman e la Symbolic Inc. riguardante l'accesso di Stallman ai cambiamenti che la Symbolic aveva apportato a un programma scritto da lui.\nSubito dopo il lancio del progetto GNU, Stallman coni\u00f2 il termine \"software libero\" e fond\u00f2 la Free Software Foundation per promuoverne il concetto, e una definizione di software libero fu definitivamente pubblicata nel febbraio del 1986.\nNel 1989 fu pubblicata la prima versione della GNU General Public License. Una versione aggiornata fu pubblicata nel 1991.\nNel 1989, inoltre, alcuni sviluppatori del progetto GNU fondarono l'azienda Cygnus Solutions.\nIl kernel del progetto GNU, in seguito chiamato GNU Hurd, fu continuamente rimandato, ma molti altri componenti del sistema operativo furono rilasciati nel 1991. Primo fra tutti, lo GNU Compiler Collection, che divenne leader per diffusione nel suo campo.\nGNU/Linux (1991).\nNel 1992 un kernel, il cui sviluppo era stato iniziato da Linus Torvalds l'anno precedente, fu rilasciato come software libero. Fino a questo punto, il progetto GNU aveva prodotto o integrato tutto ci\u00f2 che era necessario per un sistema operativo, eccetto il kernel.\nLa combinazione di Linux e il sistema GNU diede la vita al primo sistema operativo completato totalmente libero (sia nel codice sorgente che nel costo) dal 1983, data dell'inizio del progetto.\nLe prime Free BSD (1993).\nNel frattempo, sempre nel 1993 furono rilasciate come software libero FreeBSD e NetBSD, entrambe derivate dalla 386BSD. Nel 1995 abbiamo il primo \"fork\" derivato dalla NetBSD: ossia la OpenBSD; ne esistono anche fork pi\u00f9 recenti.\nL'era DotCom (fine anni '90).\nAlla fine degli anni novanta, quando nascevano molte aziende che possedevano un sito web, il software libero divenne una scelta popolare per i web servers. Il server HTTP Apache divenne il software per web server pi\u00f9 utilizzato (il che \u00e8 vero anche oggi).\nNel marzo del 1998 Netscape Communications Corporation rilasci\u00f2 la maggior parte del codice sorgente della sua popolare applicazione Netscape Communicator sotto una licenza scritta da loro stessi, la Netscape Public License. Questo pacchetto divenne in seguito Mozilla, e produsse il browser web Mozilla Firefox. La licenza della suite Mozilla fu cambiata in seguito in una tripla licenza, che includeva la GNU GPL.\nNell'agosto del 1999, la Sun Microsystems rese disponibile la suite StarOffice come software sotto la General Public License. Questa suite fu in seguito rinominata OpenOffice.org.\nNel 2007, infine, la Sun Microsystems afferma che rilascer\u00e0 la sua nota piattaforma Java sotto licenza GPL.\nLeggi sul software libero nel mondo.\nIn Venezuela.\nIl Venezuela, sotto la guida di Hugo Ch\u00e1vez, ha varato una legge sul software libero nel gennaio 2006. La direttiva 3.390 impone a tutte le agenzie governative venezuelane di migrare al software libero entro un periodo di due anni."}
{"id": "1327343", "revid": "767487", "url": "https://it.wikipedia.org/wiki?curid=1327343", "title": "Buzz (Autograph)", "text": "Buzz \u00e8 il quarto album in studio della hair metal band statunitense Autograph pubblicato nel 2003 per l'etichetta discografica Point Records."}
{"id": "1327347", "revid": "124123", "url": "https://it.wikipedia.org/wiki?curid=1327347", "title": "Adam Chmielowski", "text": "Memoria liturgica il 25 dicembre.\nBiografia.\nInfanzia e giovinezza.\nNasce ad Igo\u0142omia, presso Miech\u00f3w, il 20 agosto 1845 da Adalbert e J\u00f3zefa Borzystawska come primo di quattro figli: Stanis\u0142aw, Marian ed Edvige. Il padre discende da un'antica famiglia nobiliare ed \u00e8 funzionario di dogana.Quando Adam ha 8 anni (nel 1853) il genitore muore di tubercolosi; si trasferisce a Varsavia e, due anni pi\u00f9 tardi viene mandato con una borsa di studio a Pietroburgo alla scuola dei cadetti. Dopo un anno la madre lo richiama nella capitale dove lo iscrive al ginnasio. Nel 1859 rimane orfano anche di madre e, con i fratelli, viene affidato alla zia Petronela.Quando nel 1863 in Polonia scoppia l'insurrezione contro il potere zarista Adam sta frequentando la Scuola Agraria di Pu\u0142awy. Entusiasta si unisce agli insorti e, durante una battaglia nei pressi di Me\u0142ch\u00f3w, il 30 settembre rimane gravemente ferito dallo scoppio di una bomba a mano. Viene fatto prigioniero dai russi e gli viene amputata una gamba. Due mesi dopo con l'aiuto di parenti ed amici riesce a fuggire ma deve lasciare la Polonia per rifugiarsi in Francia.\nDalla pittura alla crisi.\nGiunto a Parigi si fa applicare una protesi alla gamba amputata e inizia a frequentare la Scuola di Belle Arti; si trasferisce quindi a Gand per frequentare la facolt\u00e0 di Ingegneria, poi a Monaco di Baviera ancora all'Accademia di Belle Arti; quindi a Varsavia e ancora a Parigi. Diviene un pittore di discreta fama, ma il suo animo \u00e8 sempre inquieto e non smette di cercare il senso della vita e della propria arte. Ritornato in Polonia, viene colpito dalla miserevole condizione di un gruppo di mendicanti ai quali si avvicina per portare aiuto, ma dai quali \u00e8 respinto sospettosamente. Si forma la convinzione che solo facendosi povero si possa servire Dio nel povero. Nel 1880 entra nella Compagnia di Ges\u00f9 come fratello laico presso il monastero di Tarnopol.\nDopo soli sei mesi precipita in una profonda crisi spirituale che sconfina nella follia, obbligandolo ad abbandonare la tonaca e a farsi ricoverare presso l'Istituto Regionale per malati di mente di Kulpark\u00f3w, vicino a Leopoli. Ne esce, guarito, nel 1882.\nLa vita religiosa.\nSi stabilisce a casa del fratello dedicandosi nuovamente alla pittura e al restauro di quadri nelle piccole chiese rurali della zona. Entra in contatto con il Terz'ordine francescano e comincia a diffonderne la spiritualit\u00e0. Tornato a Cracovia, si imbatte nella tragica situazione dei posti di riscaldamento, o dormitori pubblici, dove si rifugiavano i pi\u00f9 poveri tra i poveri. Ottiene dalla municipalit\u00e0 la direzione di questi luoghi e si dedica entusiasticamente a risollevare la condizione dei pi\u00f9 derelitti: percorre la citt\u00e0 con un campanello in cerca di offerte per sostenere la sua opera. Ben presto, trascinati dal suo esempio, diversi giovani lo seguono e lo imitano in questa estrema dedizione verso gli umili.\nNel 1887 comincia a vestire il saio e diviene Fratel Alberto. Un anno dopo pronuncia i voti di terziario francescano e d\u00e0 vita, con l'approvazione del cardinal Dunajewski, alla Congregazione dei Frati del Terz'rdine di San Francesco, Servi dei Poveri.\nLe opere.\nLa sua attivit\u00e0 di fondatore fu instancabile nonostante la menomazione fisica. In pochi anni oltre alla congregazione maschile diede vita a quella femminile, detta delle Suore Albertine (1891), che affid\u00f2 a suor Bernardina Jab\u0142o\u0144ska. Nel corso della sua vita apr\u00ec 21 case religiose con 40 frati e 120 suore. Organizz\u00f2 ovunque, in Polonia, ricoveri per i pi\u00f9 bisognosi, asili, orfanotrofi, case per anziani e malati incurabili, cucine per il popolo. La morte, a causa di un tumore allo stomaco, lo colse proprio nel ricovero per i poveri di Cracovia il giorno di Natale del 1916. Ai suoi funerali partecip\u00f2 una folla immensa guidata da tutte le autorit\u00e0 civili e religiose."}
{"id": "1327349", "revid": "287204", "url": "https://it.wikipedia.org/wiki?curid=1327349", "title": "Rosa Mystica", "text": "Rosa Mystica \u00e8 la rosa creata nel 150\u00ba anno dalla proclamazione del dogma dell'Immacolata Concezione per volont\u00e0 della Fondazione per i Beni e le Attivit\u00e0 Artistiche della Chiesa in onore della Vergine Madre. \u00c8 stata presentata a Roma il 1\u00ba dicembre 2005.\n\u00c8 una rosa dalle particolari caratteristiche di candore e rusticit\u00e0, boccioli affusolati, bianchi soffusi di rosa, in apertura bianco-avorio con sfumature rosso-rosa.\nLa rosa \u00e8 stata ibridata dal sanremese Antonio Marchese."}
{"id": "1327351", "revid": "79227", "url": "https://it.wikipedia.org/wiki?curid=1327351", "title": "Francesca Benolli", "text": "Inattiva dal 2012 a causa di un infortunio a una mano \u00e8 allenatrice di ginnastica dal 2015 presso l', sua societ\u00e0 di origine.\nBiografia.\nHa iniziato l'attivit\u00e0 nel 1994 all'et\u00e0 di 5 anni presso la societ\u00e0 di Trieste; nel 1997 \u00e8 entrata a far parte della squadra agonistica, sotto la guida dei tecnici Diego Pecar e Teresa Macr\u00ec.\nPartecipa ai campionati di categoria a Lavagna nella categoria allieve 2\u00ba grado, dove arriva con 34.725 punti in seconda posizione dietro a Guendalina Salvi e davanti a Roberta Galante.\nNel 2003 \u00e8 per la prima volta nella squadra nazionale nell'incontro Italia-Gran Bretagna a Birmingham dove si classifica 1\u00aa con la squadra e 5\u00aa individuale. Successivamente ai Siska Gym International a Lubiana si classifica 4\u00aa individuale, 2\u00aa alle parallele e 3\u00aa alla trave; al Campionato Italiano di categoria \u00e8 3\u00aa classificata. Sempre nel 2003 partecipa agli EYOF (Giochi Olimpici della Giovent\u00f9 Europea) a Parigi dove ottiene il 5\u00ba posto con la squadra nazionale (composta da Ilaria Rosso e Giorgia Benecchi), il 5\u00ba posto alle parallele e il 9\u00ba posto nel concorso generale individuale.\nNel 2004 partecipa a molti incontri internazionali e successivamente va ai Campionati Europei ad Amsterdam dove nella sezione junior raggiunge il bronzo con la squadra, 8\u00ba posto individuale, il 4\u00ba al volteggio ed il 6\u00ba al corpo libero. Ai Campionati Assoluti arriva all'argento nella finale alle parallele.\nEuropei 2005.\nNel 2005, agli Europei di Debrecen, Francesca conquista il primo oro continentale nella storia della ginnastica italiana, al volteggio; entra in finale al corpo libero ed \u00e8 5\u00aa nel concorso generale.\nL'infortunio e il ritorno.\nPoco dopo gli Europei, durante il saggio della societ\u00e0, Francesca Benolli subisce il distacco del tendine rotuleo durante l'uscita alla trave. Verr\u00e0 operata e rimarr\u00e0 per molto tempo lontana dalla ginnastica soffrendo per la sua condizione e pensando anche di ritirarsi.\nDopo l'infortunio, torna azzurra, anche se fuori gara, nell'incontro Italia-Russia, dove ci sar\u00e0 una ricaduta per il suo ginocchio.\n2007: i Mondiali.\nTorna nuovamente alle competizioni nel 2007 e ottiene il 2\u00ba posto ai Campionati Assoluti di Ancona, precedendo la compagna di squadra Federica Macr\u00ec e dietro a Vanessa Ferrari. Inoltre arriva 1\u00aa al volteggio e 3\u00aa alle parallele. Nel 2007 partecipa anche ai Campionati del Mondo di Stoccarda, dando un grande contributo alla squadra, che si classifica quarta. Francesca gareggia al volteggio e alle parallele ottenendo ottimi punteggi, centrando sia la finale sia l'ingresso alle Olimpiadi di Pechino.\nAgli europei svoltisi a Clermont-Ferrand, in Francia, si \u00e8 classificata al 4\u00ba posto con la squadra italiana, ed \u00e8 tornata sul podio nel volteggio conquistando la medaglia di bronzo, dietro a Oksana \u010cusovitina e alla compagna Carlotta Giovannini.\nFrancesca partecipa alle Olimpiadi di Pechino e, nonostante la squadra non riesca a qualificarsi per la finale (10\u00ba posto in classifica), porta punteggi importanti soprattutto al volteggio e alle parallele.\nNel 2009 partecipa al campionato di Serie A con l' conquistando il bronzo; stesso gradino del podio anche l'anno successivo.\nNel 2011 ai campionati nazionali assoluti di Meda ottiene il suo terzo titolo italiano al volteggio e conquista il bronzo alle parallele.\nDal 2012 \u00e8 inattiva, ma non ha mai annunciato ufficialmente il ritiro dall'attivit\u00e0 agonistica.\nA febbraio 2019 si laurea in scienze motorie presso l'Universit\u00e0 telematica Pegaso."}
{"id": "1327353", "revid": "136978", "url": "https://it.wikipedia.org/wiki?curid=1327353", "title": "Rosa mystica", "text": ""}
{"id": "1327355", "revid": "2373", "url": "https://it.wikipedia.org/wiki?curid=1327355", "title": "Trikala", "text": "Trikala (; in italiano anche Triccala) \u00e8 una citt\u00e0 della Grecia nella Tessaglia (unit\u00e0 periferica omonima) con abitanti secondo i dati del censimento 2011.\nA seguito della riforma amministrativa detta \"programma Callicrate\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 passata da 69,2 a 608\u00a0km\u00b2 e la popolazione da a abitanti.\nStoria.\nNella Grecia Antica, la citt\u00e0 era chiamata , \"Tr\u00edkka\" o , \"Tr\u00edkk\u0113\" ed era parte della tetrade di Estiotide. Viene menzionata nel Catalogo delle navi, nel secondo libro dell'\"Iliade\" di Omero (II, 729) che elenca i contingenti dell'esercito acheo giunti a Troia in nave; appare fra le citt\u00e0 del contingente comandato da Macaone e Podalirio. Una tradizione locale, ripresa da Strabone, ne fa la citt\u00e0 natale del dio della medicina Asclepio, che sarebbe anche il padre di Podalirio."}
{"id": "1327356", "revid": "767487", "url": "https://it.wikipedia.org/wiki?curid=1327356", "title": "Nicky Butt", "text": "Carriera.\nCresciuto nel vivaio del assieme a talenti come Beckham, Scholes, Gary Neville, Phil Neville e Ryan Giggs, con la prima squadra dei \"Red Devils\" vinse sei titoli nazionali e una Champions League. Spesso veniva utilizzato come primo rincalzo del centrocampo, subito dietro a Scholes e Keane, come ad esempio accadde nella finale del 1999, in cui part\u00ec titolare sostituendo lo squalificato centrocampista irlandese.\nNel 2004 si trasfer\u00ec al dove trov\u00f2 poco spazio; fu cos\u00ec prestato per un anno a Birmingham. Al suo ritorno ai bianconeri fu promosso titolare. Il 22 novembre 2010 \u00e8 stato ingaggiato in prova dalla squadra del South China SCAA, compagine che milita nella Premier League di Hong Kong.\nDopo il ritiro.\nIl 21 ottobre 2012 ritorna al Manchester United nel ruolo di assistente di Warren Joyce al Manchester United Riserve &amp; Under 21.\nIl 1\u00ba settembre 2013 diventa allenatore dell\u2019Under 18. Il 24 aprile 2014 entra nello staff di Ryan Giggs insieme a Paul Scholes e Phil Neville.\nIl 16 febbraio 2016 ritorna al Manchester United come nuovo responsabile del settore giovanile. Il 4 novembre diventa tecnico ad interim delle riserve in sostituzione di Warren Joyce passato alla guida del Wigan."}
{"id": "1327357", "revid": "26415", "url": "https://it.wikipedia.org/wiki?curid=1327357", "title": "Involucro edilizio a secco", "text": ""}
{"id": "1327360", "revid": "767487", "url": "https://it.wikipedia.org/wiki?curid=1327360", "title": "Missing Pieces (Autograph)", "text": "Missing Pieces \u00e8 un album raccolta della hair metal band statunitense Autograph pubblicato nel 1997 per l'Etichetta discografica Pavement Records."}
{"id": "1327361", "revid": "9316", "url": "https://it.wikipedia.org/wiki?curid=1327361", "title": "C\u00f4te d'Argent", "text": ""}
{"id": "1327362", "revid": "74801", "url": "https://it.wikipedia.org/wiki?curid=1327362", "title": "Birmendre\u00efs", "text": "Bir Mourad Ra\u00efs / Birmendre\u00efs (in arabo: \u0628\u0626\u0631 \u0645\u0631\u0627\u062f \u0631\u0627\u064a\u0633) \u00e8 una citt\u00e0 dell'Algeria, situata nella provincia (\"Wilaya\") di Algeri. La citt\u00e0 \u00e8 capoluogo dell'omonimo distretto (\"Daira\").\nGeografia fisica.\nBirmendre\u00efs si trova a sud dell'agglomerazione urbana di Algeri. Il suo Codice statistico ONS \u00e8 1609.\nStoria.\nLa citt\u00e0 porta il nome del ra\u02be\u012bs \"Mourad\" , che secondo diverse versioni potrebbe essere un olandese di nome Jan Jansz, vissuto nel XVI secolo; oppure un albanese di religione cristiana, Simon Dansa, vissuto nel XVII secolo. Entrambi furono comunque pirati, convertiti all'Islam."}
{"id": "1327366", "revid": "767487", "url": "https://it.wikipedia.org/wiki?curid=1327366", "title": "More Missing Pieces", "text": "More Missing Pieces \u00e8 un album raccolta della hair metal band statunitense Autograph pubblicato il 19 gennaio 2004 per l'Etichetta discografica Pavement Records."}
{"id": "1327371", "revid": "125294514", "url": "https://it.wikipedia.org/wiki?curid=1327371", "title": "Gold (Kiss)", "text": "Gold \u00e8 una compilation ufficiale della hard rock band statunitense Kiss. Divisa in due CD, include i migliori singoli della band pubblicati tra il 1974 e il 1982."}
{"id": "1327372", "revid": "122668076", "url": "https://it.wikipedia.org/wiki?curid=1327372", "title": "Fagnano Castello", "text": "Fagnano Castello \u00e8 un comune italiano di abitanti della provincia di Cosenza in Calabria.\nOrigini del nome.\nL'origine del nome Fagnano Castello \u00e8 tuttora fonte di discussione e intorno ad essa sono state formulate varie ipotesi.\nVincenzo Padula, nell'opera \"Protogea\", ipotizzava che l'etimologia di Fagnano potesse essere ricondotta alla lingua ebraica e fosse correlata alla morfologia montana del suo territorio; per Padula, l'\"\"agnano\" di \"Fagnano\" sarebbe da ricondurre all'ebraico \"hanan\"\", nebbia, nube.\nGerhard Rohlfs, il glottologo tedesco grande conoscitore del meridione d'Italia, trova l'origine del nome nell'espressione latina \"Fannianum Praedium\" (propriet\u00e0 di Fannius).\nSono presenti tracce in una localit\u00e0 privata situata in una zona montuosa del luogo che fanno pensare alla presenza di un antico torrione, (molto probabilmente questa costruzione, durante il periodo dell'unit\u00e0 d'Italia, era ancora presente) le uniche prove dell'esistenza di questo edificio sono alcuni scavi, risalenti al 2009, che hanno portato alla luce delle fondamenta circolari, che sono state identificate come la base di questo torrione. \nCome accennato in precedenza, molto probabilmente, questo torrione dopo il 1861 era ancora in piedi, questo perch\u00e9 il nome Castello \u00e8 stato aggiunto per distinguere Fagnano, da altri paesi omonimi in Italia.\nStoria.\nIntorno alla nascita di Fagnano Castello esistono diverse teorie e leggende. Una vuole che il paese sia stato fondato da alcuni abitanti in fuga da Malvito dopo aver ucciso il Principe del quale non accettavano la tirannia.\nMa dopo alcuni studi, condotti dall'Architetto Gennaro Sinimarco il quale ha scritto anche un libro al riguardo: \"Fagnano Castello La Storia dal 989 al 2009\", si \u00e8 evinto, che \u00e8 vero che alcuni abitanti di Malvito siano scappati dal loro paese, ma la comunit\u00e0 fagnanese era gi\u00e0 presente da tempo sul territorio, a conferma dell'ipotesi sono stati rinvenute alcune monete risalenti alla seconda guerra punica su cui \u00e8 \"stampata\" la dicitura \"Fannius et Fili\".\nNel 1214 e nel 1230 Fagnano Castello \u00e8 stato colpito da gravissimi sismi che lo distrussero.\nFagnano Castello sub\u00ec diverse dominazioni tra le quali quella sveva e quella dei Principi di Bisignano dal 1492 al 1527. Passato per vendita ai Falangola, vi rimase fino al 1622, quando il feudo venne comprato dai Firrao, Principi di Luzzi, che lo tennero fino all'eversione della feudalit\u00e0 (1806).\nIl feudo dell'odierna frazione di San Lauro, appartenne anch'esso ai principi Sanseverino di Bisignano, per poi passare alla Famiglia Rende, anch'essa bisignanese, che lo mantenne sino al 1644 in persona del Barone Filippo Rende.\nCompresa nel cantone di Acri, ai tempi della Repubblica Partenopea, col nuovo assetto amministrativo dato dai francesi al regno di Napoli, all'inizio del XIX secolo, fu inclusa dapprima, quale universit\u00e0, nel cosiddetto governo di Mottafollone e poi tra i comuni del circondario di San Marco Argentano, nella cui giurisdizione fu mantenuta anche dalla legge di riforma borbonica. Durante il periodo postunitario vi avvenne la strage di circa cento contadini inermi, compiuta dalle truppe del Regio Esercito italiano comandate dal tenente colonnello Pietro Fumel. La storia post-unitaria si confonde con quella del resto della penisola. Sul finire degli anni venti del Novecento le furono annesse Malvito e Santa Caterina Albanese, che tornarono a essere autonome nel 1934. Tra le testimonianze storico-architettoniche figurano le chiese dell'Immacolata e di San Pietro, rifatte in et\u00e0 barocca, su edifici di culto precedenti."}
{"id": "1327375", "revid": "767487", "url": "https://it.wikipedia.org/wiki?curid=1327375", "title": "Plastinazione", "text": "La plastinazione \u00e8 un procedimento che permette la conservazione del corpo umano tramite la sostituzione dei liquidi con polimeri di silicone. Questa tecnica rende i reperti organici rigidi e inodori, mantenendo inalterati i colori.\nLa plastinazione \u00e8 stata inventata e brevettata dall'anatomopatologo tedesco Gunther von Hagens.\nVon Hagens espone i corpi plastinati in pose caratteristiche. Nelle mostre, intitolate \"K\u00f6rperwelten\" (in inglese \"Body Worlds\"), i corpi alcune volte sono posizionati in maniera tale da ricostruire celebri opere d'arte, mentre altre volte assumono gesti atletici particolari. Infine, vi sono corpi sezionati per puri scopi didattici. Nel fare assumere le diverse posizioni si fa estrema attenzione alla coerenza del gesto con il posizionamento dei vari elementi anatomici, in primo luogo dei muscoli.\nProcedura.\nIl processo di plastinazione richiede in genere ore di lavoro e un anno per essere completato."}
{"id": "1327377", "revid": "76963", "url": "https://it.wikipedia.org/wiki?curid=1327377", "title": "Pieter Franciscus Dierckx", "text": "Ha studiato ad Anversa presso l'Accademia di Belle Arti e l'Istituto Superiore. Fra i suoi professori annovera i fratelli Juliaan e Albert De Vriendt e Karel Verlat.\n\u00c8 stato membro del circolo artistico \"De Scalden\" di Anversa.\nNel settembre 1896 \u00e8 stato nominato direttore dell'Accademia di disegno a Tamise (in olandese Temse) e contemporaneamente assume la responsabilit\u00e0 diretta dei corsi di disegno. Si fa promotore della modernizzazione della scuola elevandone il prestigio.\nPieter F. Dierckx \u00e8 considerato uno dei pi\u00f9 importanti direttori nella storia dell'Accademia di Tamise.\nCome acquafortista e autore grafico mette il proprio talento a disposizione delle organizzazioni sociali (manifesti, insegne ecc.).\nAllo stesso modo illustra lo \"Studentenliederboek\" (raccolta di canzoni studentesche - 1899) di Karel Heyndrickx.\nNel 1910 illustra alcuni libri di Lodewijk Scheltjens (1861 - 1946), scrittore di racconti per bambini.\nNel 1912 coopera alla realizzazione del corteo storico a Rupelmonde in occasione del 400\u00ba anniversario della nascita di Mercator.\nDurante la prima guerra mondiale dipinge la via rurale a Tamise che ritroveremo nelle seguenti opere: \u201cGli sbucciatori di patate nella casa di riposo\u201d, \u201c Il pasto frugale\u201d, \u201cLa distribuzione della minestra\u201d, \u201cLo scortecciamento dei vimini\u201d, \u201cLa merlettaie\u201d, \u201cLo zoccolaio\u201d, \u201cIl cestaio\u201d, \u201cIl piccolo molo\u201d (1917), \u201cLa fattoria bruciata\u201d, \u201cLa casellante del passaggio a livello\u201d, \u201cLa famiglia del tessitore\u201d, \u201c L'arcolaio\u201d ecc\u2026\nLa maggior parte delle sue opere rappresentano dei paesaggi, soprattutto foreste.\nEssendo un esponente della scuola neo-impressionista, la luce assume nelle sue opere un ruolo fondamentale.\nIl nostro era anche affascinato dal genere storico. Grazie all'interessamento di Franz Courtens, grande estimatore dell'opera di Pieter Dierckx, viene incaricato di dipingere due quadri di ambientazione storica per la sala del consiglio della citt\u00e0 di Lokeren.\nUno di essi rappresenta Carlo V che nel 1555 affida ai Consiglieri della citt\u00e0 di Lokeren il documento che autorizza l'organizzazione di un mercato settimanale; l'altro ci mostra l'istituzione da parte di Alberto e Isabella (1613) dell'associazione di S. Sebastiano. Si tratta di quadri di gran pregio che confermano la gloria della scuola Leys e che, inoltre, mostrano che Pieter Dierckx riesce a evocare magistralmente le scene storiche.\nNel maggio 1919 il pittore torna ad Anversa, dove apre un atelier. Il quadro \u201cLa predicazione di S. Willibrord sulle rive della Schelda\u201d di oltre 5 metri di larghezza, conferma una volta di pi\u00f9 il suo talento di pittore storico. Quest'opera si trova nella chiesa del Sacro Cuore ad Anversa, Lange Beeldekensstraat 18.\nLe opere \u201cLa ronda mattutina delle Silfidi\u201d e \u201cOrfeo, il melodioso cantore di Tracia\u201d (1942) rappresentano temi mitologici.\nHa anche dimostrato la sua autorit\u00e0 quale ritrattista.\nDal 1952 l'Accademia di Disegno di Tamise istituisce un premio biennale \u201cPremio di pittura Pieter Dierckx\u201d.\nNel 1986 il Comune di Tamise ha dedicato una nuova via a Pieter Dierckx.\nPieter Dierckx si inserisce nella tradizione dei grandi maestri della sua generazione, in cui occupa un posto di rilievo."}
{"id": "1327379", "revid": "228587", "url": "https://it.wikipedia.org/wiki?curid=1327379", "title": "Losing Streak", "text": "Losing Streak \u00e8 il terzo album del gruppo ska punk statunitense Less Than Jake ed il primo con la Capitol Records."}
{"id": "1327381", "revid": "767487", "url": "https://it.wikipedia.org/wiki?curid=1327381", "title": "Peter Ramage", "text": ""}
{"id": "1327382", "revid": "1522738", "url": "https://it.wikipedia.org/wiki?curid=1327382", "title": "Animazione limitata", "text": "In ambito cinematografico, e specificamente del cinema d'animazione, il termine animazione limitata \u00e8 una locuzione che descrive un'animazione di tipo economico, che non segue un approccio realistico. Una delle sue caratteristiche \u00e8 un disegno sempre stilizzato, che un tempo veniva anche chiamato \"modern design\".\nIl termine \u00e8 nato dalla contrapposizione con i cartoni della Disney, parlando del periodo degli anni '30 e '40, che erano molto elogiati per la raffigurazione animata, dettagliata in ogni fotogramma, mostrante dei movimenti sempre fluidi. Questo tipo di animazione per\u00f2 era frutto di una lavorazione lunga e costosa.\nL'animazione limitata usava arte astratta, simbolismo, e movimenti limitati, per simulare l'effetto di una animazione \"realistica\", ma con minori costi produttivi. Questa tecnica sfrutta la \"sospensione dell'incredulit\u00e0\" e la storia deve esistere molto pi\u00f9 nell'immaginario dello spettatore, che non nei disegni in movimento.\nQuesta tecnica si basa anche sulla riduzione dei fotogrammi al secondo (fps), con una trasmissione usuale di 24 fps. Nelle azioni normali si usa lo stesso fotogramma due volte ogni secondo, mentre per le scene veloci un solo fotogramma per secondo.\nUn esempio di produzione ad animazione limitata \u00e8 la serie \"Clutch Cargo\"."}
{"id": "1327385", "revid": "767487", "url": "https://it.wikipedia.org/wiki?curid=1327385", "title": "Steven Taylor", "text": "Carriera.\nLeader fin dall'inizio della carriera, Taylor \u00e8 stato capitano dell'under 16 e dell'under 17 inglese.\nViene messo sotto contratto dall'accademia del Newcastle nel luglio 2002, e firma un contratto professionistico della durata di 3 anni nel gennaio del 2003.\nNel 2002-2003 \u00e8 capitano dell'Inghilterra under 17 nel gruppo di qualificazione agli Europei, e gioca tutte e 3 le partite disputate dall'Inghilterra nei Mondiali Under-20.\nPassa un mese in prestito agli Wycombe Wanderers dal dicembre 2003 al gennaio 2004. Debutta in under 21 il 17 febbraio 2004, mentre il debutto con la maglia del Newcastle avviene in una partita di coppa UEFA, il 25 marzo 2004, e 3 giorni dopo debutter\u00e0 anche in Premiership.\nDiventa titolare nel ruolo di terzino destro a causa dell'infortunio di Stephen Carr.\nSegna il suo primo gol con l'under 21 il 6 settembre 2005 contro la Germania, e nella partita successiva contro la Polonia segner\u00e0 altri 2 gol.\nNel 2005-2006 si opera ad una spalla, ma questo non gli impedisce di diventare praticamente titolare fisso nel 2006-2007.\nSegna il suo primo gol con la maglia del Newcastle contro il Celta Vigo nel novembre 2006, e a fine stagione partecipa da protagonista all'Europeo Under-21, dove verr\u00e0 eliminato in semifinale dai Paesi Bassi.\nViene convocato per la prima volta con la nazionale maggiore il 22 agosto 2007, anche se non entrer\u00e0 in campo.\nAll'inizio della stagione 2007-2008 viene nominato capitano dell'under 21, e attualmente \u00e8 titolare fisso come difensore centrale nella difesa del Newcastle.\nIl 27 dicembre 2010 prolunga fino al 2016. Il 3 giugno 2016 il club annuncia che il contratto in scadenza del giocatore non verr\u00e0 rinnovato, lasciandolo cos\u00ec svincolato dai \"Magpies\", con cui ha raccolto 268 presenze in tredici anni.\nVita privata.\n\u00c8 sposato (?) con la modella inglese Tanya Robinson.\nNel marzo del 2010, quando giocava nel Newcastle, \u00e8 stato vittima di un comportamento violento da parte del compagno di squadra Andy Carroll, che gli ha fratturato la mascella con un pugno in allenamento."}
{"id": "1327387", "revid": "287204", "url": "https://it.wikipedia.org/wiki?curid=1327387", "title": "Biskra", "text": "Biskra () \u00e8 una citt\u00e0 dell'Algeria, capitale dell'omonima provincia (\"wilaya\").\nBiskra \u00e8 una citt\u00e0 che si trova nell'interno del paese, uno dei principali insediamenti nelle oasi sahariane, bagnato da un fiume stagionale. In epoca romana era denominata \"Bescera\" o \"Vescera\".\nFu il terminale meridionale del sistema ferroviario algerino, e una delle principali localit\u00e0 invernali. Vi si coltivano alberi da frutta."}
{"id": "1327389", "revid": "125169385", "url": "https://it.wikipedia.org/wiki?curid=1327389", "title": "Virgilio (portale)", "text": "Virgilio \u00e8 un portale Internet italiano, di propriet\u00e0 di Italiaonline, nato nel 1996 come motore di ricerca e web directory curata manualmente da redattori, per poi evolversi via via come portale di accesso a contenuti informativi organizzati in canali e a servizi quali una webmail.\nSecondo Alexa, si posiziona fra i primi 100 domini pi\u00f9 consultati in Italia, mentre prima del 2013 era fra i primi 15.\nStoria.\nIl nome del portale si rif\u00e0 a Publio Virgilio Marone, la guida di Dante nella \"Divina Commedia\". Come sottolineato anche dal suo primo payoff pubblicitario, \u00abla guida italiana ad internet\u00bb, in origine la missione di Virgilio era quella di affiancare alla ricerca realizzata da un computer, la categorizzazione di siti, con indicatori significativi per gli utenti internet italiani.\nNegli anni della bolla delle dot-com (1999-2001) Virgilio rimase impresso nell'immaginario collettivo grazie a una fortunata campagna pubblicitaria: un vecchietto con coppola e sigaretta in bocca, accompagnato dal slogan pubblicitario \u00abVirgilio, il bello di Internet\u00bb.\nAncora oggi Virgilio fornisce contenuti informativi organizzati in canali tematici verticali (dall'economia ai viaggi, dalle notizie fino alla moda) e con prodotti di webmail, ricerca, chat e comunit\u00e0.\nNel 2016 il portale ha adottato il motore di ricerca Bing di Microsoft per i suoi servizi di ricerca.\nVicende societarie.\nIl portale era di propriet\u00e0 della societ\u00e0 Matrix S.p.A., fondata nel 1995 da Paolo Ainio, Carlo Gualandri e Marco Benatti, che dal 1999 era controllata al 66% dal gruppo Seat Pagine Gialle insieme alla De Agostini, per poi passare nel 2001 sotto il controllo del gruppo TI Media e infine nell'agosto 2004 di Telecom Italia.\nPer circa due anni, dalla fine del 2005 alla fine del 2007, il portale Virgilio viene oscurato da Telecom Italia, che decide di preferire il marchio Alice (ideato per commercializzare la propria offerta ADSL).\nIl 9 agosto 2012, Telecom Italia annuncia la vendita del 100% della controllata Matrix (e quindi la cessione del portale) a Libero, societ\u00e0 controllata da Weather Investment II S.\u00e0.r.l., sulla base di un valore aziendale di 88 milioni di euro. L'unione delle due societ\u00e0 d\u00e0 vita alla principale azienda italiana del web che, ad inizio 2013, prender\u00e0 il nome di Italiaonline S.r.l., in seguito diventata societ\u00e0 per azioni."}
{"id": "1327390", "revid": "1086846", "url": "https://it.wikipedia.org/wiki?curid=1327390", "title": "Cagliari Calcio 1994-1995", "text": "Maglie e sponsor.\nLe divise rimangono quasi invariate rispetto alla stagione precedente. Vengono fatti piccoli accorgimenti sulle maniche e nel disegno dei pantaloncini."}
{"id": "1327403", "revid": "172866", "url": "https://it.wikipedia.org/wiki?curid=1327403", "title": "Limited animation", "text": ""}
{"id": "1327404", "revid": "793629", "url": "https://it.wikipedia.org/wiki?curid=1327404", "title": "Provincia di Biskra", "text": "La provincia di Biskra () \u00e8 una delle 48 province dell'Algeria; prende il nome dal suo capoluogo Biskra. Altre citt\u00e0 sono Ain Zaatout, Tolga, Lichana, Sidi Okba, Sidi Khaled, El Kantara e Ouled Djellal.\nPopolazione.\nLa provincia conta 721.356 abitanti, di cui 365.040 di genere maschile e 356.317 di genere femminile, con un tasso di crescita dal 1998 al 2008 del 2.3%.\nSuddivisione amministrativa.\nNella tabella sono riportati i comuni della Provincia, suddivisi per distretto di appartenenza."}
{"id": "1327405", "revid": "287204", "url": "https://it.wikipedia.org/wiki?curid=1327405", "title": "David Edgar (calciatore 1987)", "text": "Carriera.\nCresciuto al Newcastle United con 19 presenze e 2 goal dal 2005 al 2009, l'anno dopo va al Burnley Football Club. Girato poi in prestito allo Swansea Football Club segnando un solo goal in 5 partite, torna al Burnley Football Club e rimarr\u00e0 fino al 2014, segnando 4 goal in 95 partite.\nIl 12 luglio 2014 passa al Birmingham City siglando un contratto biennale.\nDopo aver giocato, in prestito, all'Huddersfield Town con sole 12 presenze, Edgar veste la maglia dello Sheffield United Football Club durante la stagione 2015-2016 realizzando in complessivo due goal in 36 presenze.\nTuttavia il Birmingham City Football Club lo cede ai Vancouver Whitecaps: Edgar far\u00e0 8 presenze nel 2016 venendo poi relegato in seconda squadra dove giocher\u00e0 una sola partita nel corso del 2017.\nDopo una breve parentesi ai Nashville SC negli USA, nel 2018 torna in Canada per vestire la maglia dell'Ottawa Fury."}
{"id": "1327413", "revid": "287204", "url": "https://it.wikipedia.org/wiki?curid=1327413", "title": "Gioachino Oleotti", "text": "Biografia.\nFrequent\u00f2 con profitto le scuole tecniche presso il Collegio Arcivescovile di Saronno e, dopo il diploma, inizi\u00f2 a lavorare con il padre Carlo nell'impresa di famiglia, la Tipografia Editrice Vallassinese.\nFra il 1928 e il 1930 comp\u00ec il servizio militare di leva a Roma nel 1\u00ba Reggimento \"Granatieri di Sardegna\".\nNel 1933 spos\u00f2 Gianna Guzzetti, milanese, dalla quale ebbe due figli: Alessandra (1934) e Giancarlo (1942). Richiamato alle armi nel settembre del 1942, venne fortunosamente assegnato ai servizi territoriali (il suo reggimento fu poi in parte inviato, con esito tragico, in territorio jugoslavo mentre il piccolo contingente rimasto a Roma venne decimato il 10 settembre 1943 dalle truppe tedesche a Porta San Paolo).\nI drammatici eventi conseguenti all'8 settembre lo portarono nel 1944 a organizzare, una volta rientrato ad Asso, il locale Gruppo di lotta partigiana dentro formazioni Giustizia e Libert\u00e0 nel Partito d'Azione.\nLa lotta partigiana.\nAmico di Riccardo Bauer, di Silvio Baridon e di Tommaso Zerbi all'interno del Comitato di Liberazione Nazionale dell'Alta Italia (CLNAI), condivise la casa (con l'ospitalit\u00e0 di evasi, ebrei e ricercati politici) e la tipografia (importante la pubblicazione clandestina del giornale partigiano lombardo \"La Disfida\" e il primo numero de \"l'Unit\u00e0\" in Alta Italia), coadiuvato in questa attivit\u00e0 da due preziosi collaboratori: Luigi Paredi (\"Alfa\") e Pierino Paredi (\"Beta\").\nA capo del Gruppo \"Canzo-Asso\" di Giustizia e Libert\u00e0 con il nome di battaglia \"Cecchi\", prese contatto con il Corpo volontari della libert\u00e0 di Como e Milano; diede informazioni ai servizi segreti alleati; convinse gli ufficiali del reparto di artiglieria (SS italiane) di stanza ad Asso a schierarsi dalla parte dei partigiani durante l'insurrezione; evit\u00f2 cos\u00ec il bombardamento alleato contro il reparto SS che avrebbe avuto conseguenze disastrose sull'economia locale (distruggendone per esempio il Cotonificio Oltolina, principale risorsa per tutta la valle); aiut\u00f2 i disertori della RSI e i militari che, dopo l'8 settembre 1943, erano fuggiti in montagna con tessere annonarie alle famiglie (tessere prodotte clandestinamente dall'Ufficio Annona di Como); con la propria tipografia fu al centro dell'attivit\u00e0 di stampa clandestina.\nDopo l'accusa dell'OVRA, il processo in contumacia e la condanna a morte dal Tribunale Speciale di Como, il 12 aprile 1945 un reparto di SS tedesche entr\u00f2 nella sua casa e minacci\u00f2 di deportare tutta la famiglia in Germania; l'intenzione era di prenderlo e giustiziarlo insieme a cinque ragazzi \"disertori\" (poi fucilati il 13 aprile 1945 al cimitero di Canzo). Avvertito dagli amici Eugenio Villa e ingegner Giannelli, si nascose presso l'amico Anselmino Conforti. La notte successiva lasci\u00f2 il paese e sal\u00ec a Barni con Edoardo Manzi; entrambi trovarono rifugio prima presso il parroco, poi presso l'amico Antonio Fioroni (\"Lupo\").\nL'ordine di insurrezione li raggiunse l\u00ec il 24 aprile 1945: con i partigiani della zona scesero ad Asso e si organizzarono, recuperando fra l'altro la cassa della X Mas poi versata alla sede di Como della Banca d'Italia. Negli stessi giorni arrest\u00f2 il locale segretario del fascio e comandante degli arditi Luchino Visconti, impedendo la vendetta popolare contro di lui ma rifiutandone il rilascio senza processo.\nPer la sua attivit\u00e0 clandestina dall'autunno 1943 alla primavera 1945, accett\u00f2 solo la qualifica di \"patriota\", considerandola pi\u00f9 aderente ai suoi ideali e agli effettivi meriti della Resistenza nell'alta Brianza.\nLa musica e l'attivit\u00e0 culturale.\nNella sua vita culturale ebbe spazio anche la musica: fu pianista e organista, animatore della locale \"Schola Cantorum\", creatore in giovent\u00f9 di un complesso jazz (\"Gli assi di Asso\") e, dopo la guerra, di un quartetto sinfonico (il \"Quartetto Orfeo\"), oltre che organizzatore di spettacoli lirici e teatrali e socio fondatore della Pro Asso. Interessato anche alle tradizioni locali, scrisse un piccolo libro dedicato al paese natale. Si interess\u00f2 inoltre per ottenere il mantenimento in paese della scuola media e diede un contributo all'incremento e sviluppo della Biblioteca Comunale locale."}
{"id": "1327414", "revid": "1310927", "url": "https://it.wikipedia.org/wiki?curid=1327414", "title": "Matty Pattison", "text": "Carriera.\nMatty Pattison comincia a giocare a calcio sin dall'infanzia. La sua famiglia si trasferisce in Inghilterra nel 1997, quando aveva solo 11 anni e, dopo 3 anni, entra nelle giovanili del Newcastle.\nIl suo primo test con la prima squadra risale all'agosto del 2004, nell'amichevole di preparazione contro il Celtic. Sfortunatamente, passa la stagione 2004-2005 fra squadra riserve ed infermeria, a causa di due gravi infortuni al legamento crociato anteriore, che facevano temere anche un suo prematuro abbandono al mondo del calcio.\nInvece, riusc\u00ec a dimostrare il suo valore, facendo il suo debutto in FA Premier League contro l'Everton il 25 febbraio 2006, entrando a partita in corso. Debutta dal primo minuto nella partita contro il West Bromwich (stagione 05-06), venendo sostituito al minuto 80. Pattison viene anche nominato migliore in campo di quella partita, terminata 3 a 0 per il Newcastle.\nDal 2010 al 2014 ha fatto parte, anche se non stabilmente, della nazionale sudafricana."}
{"id": "1327423", "revid": "121837", "url": "https://it.wikipedia.org/wiki?curid=1327423", "title": "Mutili", "text": ""}
{"id": "1327424", "revid": "122915456", "url": "https://it.wikipedia.org/wiki?curid=1327424", "title": "Football Club Volendam", "text": "Il Football Club Volendam, meglio noto come Volendam, \u00e8 una societ\u00e0 calcistica olandese con sede nella citt\u00e0 di Volendam. \u00c8 stata fondata nel 1920 e oggi milita nella Eerste Divisie, la seconda serie del campionato olandese di calcio.\nStoria.\nIl Volendam, fondato da alcuni pescatori olandesi, ader\u00ec rapidamente all\"'Associazione Calcistica Cattolica dei Paesi Bassi\". Nel 1935 e nel 1938 vinse il campionato nazionale cattolico e durante la Seconda guerra mondiale fu obbligato dai nazisti a unirsi alla KNVB. Nel 1955 il Volendam divent\u00f2 un club professionistico, poich\u00e9 ader\u00ec al campionato professionistico.\nNella stagione 1961-62 l'attaccante olandese del Volendam Dick Tol mise a segno 27 reti in campionato, diventando l'unico giocatore del club capocannoniere di una Eredivisie.\nDopo essere stato una presenza fissa dell'Eredivisie dal 1987 al 1998 il Volendam collezion\u00f2 una serie di promozioni e retrocessioni, per un totale rispettivamente di 8 e 8. L'ultima retrocessione risale al 2009. Nel 2008 Il Volendam ritorna in Eredivisie dopo essersi piazzato 2\u00ba in Eerste divisie. L'avventura dura per\u00f2 appena un anno: infatti la squadra viene subito retrocessa.\nRosa 2015-2016.\n "}
{"id": "1327425", "revid": "121837", "url": "https://it.wikipedia.org/wiki?curid=1327425", "title": "Integri", "text": ""}
{"id": "1327427", "revid": "767487", "url": "https://it.wikipedia.org/wiki?curid=1327427", "title": "L'eredit\u00e0 (film 1930)", "text": "L'eredit\u00e0 (\"The Laurel-Hardy Murder Case\"), conosciuto anche nella versione doppiata da Franco Latini e Carlo Croccolo col titolo I vagabondi, \u00e8 un cortometraggio del 1930 con Stanlio &amp; Ollio.\nTrama.\nStanlio e Ollio sono seduti su una banchina a pescare. Da un pezzo di giornale usato per incartare il pesce, Ollio apprende che \u00e8 morto il ricco zio di Stanlio, Belisario Laurel (o Ebenizer, nella versione doppiata da Melazzi-Maggi), e che il suo testamento per un lascito di un'eredit\u00e0 da tre milioni di dollari verr\u00e0 letto quella sera stessa alle 8. I due, con l'intenzione di accaparrarsi tutto per loro il cospicuo patrimonio in modo cos\u00ec da non lavorare pi\u00f9 per il resto della loro vita, giungono alla casa, dove si sono recati anche gli altri parenti per la lettura del testamento, in cui regna un'aria cupa e tetra. Lo zio Belisario tuttavia non \u00e8 morto di morte naturale, ma \u00e8 stato ucciso e, prima della lettura del testamento, un commissario avrebbe indagato per scovare il misterioso assassino, tra tutti i parenti presenti quella sera. Tutti se ne vanno a dormire, impauriti al pensiero che tra i presenti vi sia un assassino. Man mano che la notte avanza, cominciano ad esserci delle misteriose telefonate. Il sinistro maggiordomo avverte puntualmente le persone richieste al telefono nello studio; queste si recano al ricevitore, ma subito dopo spariscono nel nulla, dopo aver lanciato un urlo. Anche Stanlio e Ollio vengono chiamati, e anche loro vanno al telefono. Ma i due scoprono il trabocchetto: alzando la cornetta, si abbassava la sedia su cui era seduto il malcapitato, gettandolo nei sotterranei della villa. Dal muro sbuca un uomo che tenta di uccidere Ollio, il quale comincia ad ingaggiare col vero assassino una strenua lotta, ma i due si ritrovano sul molo e cadono in acqua; il tutto era soltanto un sogno di Ollio.\nVersione spagnola.\nStanlio e Ollio girarono anche una versione spagnola della comica intitolata \"Noche de duendes\". All'epoca il doppiaggio non era stato ancora inventato, dato che da poco il cinema era entrato nell'epoca del sonoro. Rigirando il corto da capo furono approntate alcune modifiche sulla sequenza delle scene, furono riscritti completamente in spagnolo i titoli di apertura e di chiusura e soprattutto il corto verr\u00e0 unito a \"Concerto di violoncello\" (\"Berth Marks\", 1929), anch'esso rigirato dall'inizio. Da ci\u00f2 nascer\u00e0 un mediometraggio di durata circa 55 minuti."}
{"id": "1327430", "revid": "729019", "url": "https://it.wikipedia.org/wiki?curid=1327430", "title": "Stazione di Campoleone", "text": "La stazione di Campoleone \u00e8 una delle tre stazioni di Aprilia, nella frazione di Campoleone. Funge da scalo ferroviario anche per la vicina Ardea alla quale \u00e8 collegata tramite bus urbani.\nIn questa stazione, l'8 novembre 1967, durante il suo viaggio inaugurale la E444 001 tocc\u00f3 i 207 km/h (a quel tempo si parlava di alta velocit\u00e0) in testa al TV33069 per Napoli Mergellina. A bordo del treno si trovavano il Presidente del Consiglio Aldo Moro e il ministro dei trasporti Oscar Luigi Scalfaro (futuro Presidente della Repubblica).\nSi trova sulla linea Roma-Napoli (via Formia); vi si dirama la linea per Nettuno.\nStoria.\nInaugurata il 31 ottobre 1920, la stazione ha oggi una discreta importanza a livello locale essendoci il bivio che conduce a Nettuno. Campoleone ha 7 binari passanti per il servizio passeggeri, serviti da quattro banchine collegate tramite sottopassaggio.\nMovimento.\nA Campoleone fermano i treni regionali delle linee FL 7 e FL 8, pi\u00f9 i diretti per Napoli ed un interregionale per Caserta.\nServizi.\nLa stazione dispone di:"}
{"id": "1327431", "revid": "1305772", "url": "https://it.wikipedia.org/wiki?curid=1327431", "title": "Larry Williams", "text": "\u00c8 noto per aver inciso diversi pezzi che diventarono successivamente degli standard per il rock 'n' roll, tra i quali \"Bony Moronie\" e \"Dizzy, Miss Lizzy\", nota anche come \"Dizzy Miss Lizzie\".\nMolti dei suoi pezzi troveranno il successo dopo essere divenuti cover di gruppi e artisti come Beatles (\"Bad Boy\", \"Slow Down\", e \"Dizzy Miss Lizzy\"), Rolling Stones (\"She Said Yeah\") e John Lennon (\"Bony Moronie\" e \"Dizzy Miss Lizzy\").\nLe prime incisioni di Williams vennero pubblicate dalla Specialty Records, casa discografica con la quale era sotto contratto Little Richard.\nVerso la fine degli anni cinquanta la sua carriera vacill\u00f2 dopo che venne arrestato per spaccio di droga. Nonostante questo problema, Williams ritorn\u00f2 sulle scene intorno alla met\u00e0 degli anni sessanta con un gruppo che includeva Johnny \"Guitar\" Watson, chitarrista che suon\u00f2 insieme a Little Richard. Le produzioni del periodo non ebbero un buon successo commerciale, anche se fu proprio in questo arco di tempo che vennero scritte alcune tra le sue migliori composizioni.\nNegli anni settanta, lo stile di vita sregolato del cantante tocc\u00f2 il suo apice. Nel 1977 spar\u00f2 a Little Richard per questioni legate a debiti di droga, e nel 1980 fu trovato morto, ucciso da un colpo di pistola alla testa nella sua casa di Los Angeles. Il medico legale disse che si trattava di suicidio, ma si sospett\u00f2 che in realt\u00e0 si trattasse di un omicidio vista la sua implicazione nella malavita locale."}
{"id": "1327435", "revid": "124050435", "url": "https://it.wikipedia.org/wiki?curid=1327435", "title": "Corradino Mineo", "text": "\u00c8 stato dal 2006 il direttore della rete televisiva \"all-news\" Rai News24 fino al febbraio 2013, quando ha intrapreso la carriera politica, venendo eletto al Senato della Repubblica con il PD (Partito Democratico), dal quale \u00e8 uscito nel 2015 per aderire a SEL (Sinistra Ecologia Libert\u00e0), che nel 2017 confluisce in SI (Sinistra Italiana).\nBiografia.\nStudi e formazione.\nNato a Partanna (in provincia di Trapani), vive a Roma. Suo nonno paterno era il matematico palermitano Corradino Mineo, accademico dei Lincei; suo padre, Massimo, era professore universitario di matematica, mentre la madre insegnava matematica al liceo. Lo zio Mario, economista, fu deputato all'Assemblea regionale siciliana dal 1947 al 1951, eletto nella lista Blocco del Popolo nel collegio di Palermo.\nLaureatosi in filosofia all'Universit\u00e0 di Palermo con 110 e lode, discutendo una tesi sul \"modo di produzione asiatico\", nel 1971 comincia a lavorare a \"il manifesto\", assunto da Luigi Pintor, che nel 1974 lo trasferisce come corrispondente a Torino. Dal 1977 \u00e8 iscritto all'Ordine dei Giornalisti come giornalista professionista. Nel 1978 entra in Rai nella redazione della TGR del Piemonte, a Torino, come redattore della cronaca. Nel 1987 il direttore Sandro Curzi lo chiama al TG3 nazionale, di cui diventa prima capo servizio, poi capo redattore politico. Nel 1992 \u00e8 pi\u00f9 volte inviato a Palermo, dove segue la strage di Capaci e la strage di via d'Amelio.\nCon l'arrivo alla direzione del TG3 di Andrea Giubilo, Mineo \u00e8 promosso vicedirettore della testata; nel 1995 viene nominato corrispondente RAI a Parigi (dove rimarr\u00e0 fino al 2003) e successivamente a New York (dal 2003 al 2006).\nDurante il 2016 ha assunto la direzione del settimanale Left.\nLa direzione di Rainews24.\nNel novembre 2006, sempre su proposta di Sandro Curzi, il CdA RAI lo nomina direttore del canale all-news Rai News24 (rinominato a maggio 2010 \"Rai News\"); in questa veste ha condotto pressoch\u00e9 ininterrottamente per tutto il suo mandato i programmi \"Il Caff\u00e8 di Corradino Mineo\" e \"Il punto alle 20\".\nSotto la direzione di Mineo, Rainews24 aumenta notevolmente i suoi ascolti, tanto da diventare, ai primi del 2011, il pi\u00f9 seguito tra i canali all-news italiani.\nOltre a ci\u00f2, nel corso della sua direzione si registrarono forti screzi con l'editore RAI: il 20 luglio 2010 Marco Pannella del Partito Radicale annunci\u00f2 la presentazione d'un esposto presso la Procura di Roma contro la paventata rimozione di Corradino Mineo dalla direzione di Rai News24. Infatti, dal mese di luglio si parlava di un avvicendamento alla direzione di Rai News24 con il caporedattore di Sky TG24 Franco Ferraro. In un primo momento sembrava che Mineo fosse destinato a diventare direttore del GR Parlamento e condirettore del Giornale Radio Rai, ma con il reintegro di Paolo Ruffini alla direzione di Rai 3 ci fu uno stop all'avvicendamento. Verso fine ottobre le nomine dei nuovi direttori di Rai News24 e di Rai 2 tornarono al centro dell'attenzione, e a Mineo fu offerta la corrispondenza a Mosca. La riunione del CDA fu rimandata e intanto a Mineo fu proposta la direzione di Rai Parlamento; anche in questo caso, la trattativa si blocc\u00f2, e il giornalista siciliano rimase direttore di Rainews24.\nMineo pi\u00f9 volte, durante le sue trasmissioni e in alcune interviste, diede conto delle notevoli difficolt\u00e0 del canale da lui diretto ad operare in efficienza, complice l'obbligo di cedere alcuni spazi di palinsesto ad altre testate Rai, la mancanza in studio dei cameraman, con conseguente obbligo di lasciare le telecamere fisse (che talvolta, se mal posizionate, tagliavano il conduttore fuori dall'inquadratura), la povert\u00e0 della grafica, dovuta all'assenza di una \"redazione titoli\" preposta alla sua gestione, la carenza di vario personale, mezzi tecnici generalmente antiquati e un budget di 5.070.000 euro, insufficiente alla copertura di tutte le spese di produzione.\nIn seguito alla sua candidatura alle elezioni politiche del 2013 il 9 gennaio si \u00e8 dimesso dalla carica di direttore di Rai News24. Contestualmente ha aperto il suo blog, corradinomineo.it.\nAttivit\u00e0 politica.\nAlle elezioni politiche del 2013 viene candidato, su invito di Pier Luigi Bersani, al Senato della Repubblica, in \"regione Sicilia\" (in quanto regione nativa di Mineo), come \"indipendente\" a capolista del Partito Democratico, venendo eletto senatore della XVII Legislatura.\nNell'ottobre 2013 si \u00e8 iscritto al Partito Democratico.\nNell'aprile 2013, durante l'elezione del Presidente della Repubblica, ha sostenuto la candidatura di Stefano Rodot\u00e0.\nAlle primarie del Partito Democratico per la scelta del nuovo leader, Mineo sostiene la candidatura di Giuseppe Civati.\nIl 12 giugno 2014 viene decisa a maggioranza da parte del gruppo PD al Senato la sua sostituzione da membro della Commissione Affari Costituzionali del Senato con il capogruppo democratico al Senato Luigi Zanda. La sostituzione di Mineo segue di qualche giorno quella del popolare Mario Mauro; ambedue erano considerati critici della riforma del Senato presentata dal ministro Maria Elena Boschi, avendo votato e contribuito ad approvare l'ordine del giorno di Roberto Calderoli sull'elettivit\u00e0 diretta dei senatori (su cui il governo aveva dato parere negativo). Mineo defin\u00ec tale scelta un grave errore politico, messo in atto soltanto per blindare i numeri in Commissione.\nNel dicembre 2014 \u00e8 l'unico senatore del PD a negare la fiducia posta dal governo sul Jobs Act.\nNell'ottobre 2015, dopo aver votato contro la riforma costituzionale Renzi-Boschi, lascia il gruppo del Partito Democratico al Senato della Repubblica, aderendo al Gruppo misto.\nIl 3 marzo 2016 aderisce alla componente del Gruppo misto \"Sinistra Italiana - Sinistra Ecologia e Libert\u00e0\". Non si ricandida alle successive elezioni politiche del 2018.\nIn occasione delle elezioni europee del 2019 \u00e8 candidato nella circoscrizione Isole per la lista La Sinistra come capolista.\nVita privata.\nSposato dal 1995 con la giornalista Adriana Bellini del TG LA7, ha quattro figli: Ivan (classe 1980), i gemelli Elettra e Manfredi (nati nel 1994) e Nathalia (nata nel 2002)."}
{"id": "1327436", "revid": "767487", "url": "https://it.wikipedia.org/wiki?curid=1327436", "title": "Bernardina Jab\u0142o\u0144ska", "text": "Memoria liturgica il 23 settembre."}
{"id": "1327437", "revid": "6923", "url": "https://it.wikipedia.org/wiki?curid=1327437", "title": "Albero ricoprente minimo", "text": "Nella teoria dei grafi, dato un grafo con archi pesati, l'albero ricoprente minimo o albero di copertura di costo minimo (minimum spanning tree, MST) \u00e8 un albero ricoprente nel quale sommando i pesi degli archi si ottiene un valore minimo.\nDefinizione formale.\nDato un grafo formula_1 non orientato, connesso e pesato e assumendo che formula_2 sia una funzione peso per formula_3.\nUn MST per formula_3 \u00e8 un insieme di archi tale che:\nDove formula_6 \u00e8 l'insieme di tutti gli alberi ricoprenti formula_7 di formula_3, ovvero l'insieme di tutti i suoi sottografi che rispettano le seguenti condizioni:\nModello matematico.\nDato un grafo formula_1 non orientato e connesso con costi formula_13 associati agli archi e vettore dei flussi sugli archi formula_14.\nUn albero di copertura di costo minimo (MST) \u00e8 la soluzione del seguente modello matematico\nformula_15\nDove formula_6 \u00e8 l'insieme degli archi che compongono l'albero di copertura formula_7 e ha le seguenti propriet\u00e0:\nIl vincolo sull'assenza di cicli nel grafo pu\u00f2 essere anche espresso utilizzando il concetto di taglio in un grafo. Il secondo vincolo del modello quindi diventer\u00e0:\nformula_19\nCondizioni di ottimalit\u00e0.\nL'albero di copertura di costo minimo formula_7che si ottiene applicando un algoritmo risolutivo \u00e8 ottimo se rispetta le seguenti condizioni:\nAlgoritmi per il calcolo di un MST.\nAlgoritmo generico.\nL'algoritmo generico per la costruzione di un albero ricoprente minimo \u00e8 di tipo greedy. Dato un grafo formula_23 non orientato, connesso e con una funzione peso formula_24, l'algoritmo agisce su un insieme formula_25 (con formula_7 MST di formula_3) al quale ad ogni passo viene aggiunto un arco formula_28 che permette ad formula_18 di restare un sottoinsieme del MST finale, un tale arco verr\u00e0 chiamato safe-edge.\nTrovare l'arco corretto.\nPer trovare l'arco corretto \u00e8 necessario ricorrere ad alcune definizioni:\nPer prima cosa formula_35 con formula_36 verr\u00e0 chiamato taglio, e avremo che:\nUn arco formula_37 viene definito leggero rispetto ad un taglio formula_35, se \u00e8 di peso minimo tra tutti gli archi che attraversano quel taglio.\nPreso un grafo formula_23 non orientato e connesso, una funzione di peso formula_46, un albero formula_47 con formula_7 MST per formula_3 ed infine un taglio formula_35 di formula_3 ed formula_18.\nAllora formula_37 \u00e8 un safe-edge per formula_18.\nAlgoritmi usati nella pratica.\nDato un grafo esistono diversi algoritmi per individuare un suo MST, tra questi:\nForesta ricoprente minima.\nNel caso in cui il grafo non sia connesso, cio\u00e8 sia il risultato dell'unione di pi\u00f9 grafi connessi, si pu\u00f2 ancora definire una foresta ricoprente minima come l'unione degli alberi ricoprenti individuati sui singoli grafi connessi. In grafi connessi, foresta ed albero ricoprente coincidono.\nApplicazioni.\nGli spanning tree minimi hanno applicazioni dirette nella progettazione di reti, tra cui reti di computer, reti di telecomunicazioni, reti di trasporto, reti di approvvigionamento idrico e rete elettrica.\nAltre applicazioni pratiche basate sugli Alberi Ricoprenti Minimi:"}
{"id": "1327438", "revid": "767487", "url": "https://it.wikipedia.org/wiki?curid=1327438", "title": "Azuloscurocasinegro", "text": "Azuloscurocasinegro (t.l. \"Blu scuro quasi nero\") \u00e8 un film del 2006 scritto e diretto da Daniel S\u00e1nchez Ar\u00e9valo.\nDistribuzione.\nIn Italia non \u00e8 stato distribuito. Ha partecipato alle Giornate degli Autori della 63\u00aa Mostra internazionale d'arte cinematografica di Venezia, vincendo il Premio Brian."}
{"id": "1327440", "revid": "33689", "url": "https://it.wikipedia.org/wiki?curid=1327440", "title": "Banjo-Kazooie series", "text": ""}
{"id": "1327443", "revid": "35813", "url": "https://it.wikipedia.org/wiki?curid=1327443", "title": "Thomas Berdych", "text": ""}
{"id": "1327447", "revid": "125076012", "url": "https://it.wikipedia.org/wiki?curid=1327447", "title": "Paolo Giuntella", "text": "Figlio del professor Vittorio Emanuele Giuntella (reduce dai lager nazisti), dal 1999 fin quasi alla morte \u00e8 stato l'inviato del TG1 al seguito del presidente della Repubblica.\nBiografia.\nFin da giovane si \u00e8 impegnato nell'associazionismo cattolico, in particolare nella FUCI, e nello scautismo.\nNel 1966 fu tra gli \"Angeli del Fango\", i volontari, fra i quali molti scout, che scavarono senza sosta per soccorrere Firenze e i suoi cittadini colpiti in seguito all'alluvione. Nel 1979 fonda Rosa Bianca, un'associazione cattolica orientata a sinistra il cui nome s'ispira a quello dell'associazione di giovani cattolici e protestanti oppositori del nazismo. I convegni e le attivit\u00e0 dell'associazione per tutto il corso degli anni ottanta saranno animati da molti dei futuri dirigenti e intellettuali de La Rete, dell'Ulivo e del Partito Democratico. In quegli anni si impegna intensamente anche nel sindacato dei giornalisti.\nLaureatosi in Lettere moderne, ha collaborato con \"Il Popolo\", \"Avvenire\" e diversi settimanali e mensili, ha diretto il mensile \"Appunti di cultura e politica\", che si valeva di eccellenti firme come Achille Ardig\u00f2, Leonardo Benevolo, Ermanno Gorrieri, Luigi Pedrazzi, Pietro Scoppola.\nGi\u00e0 capo della terza pagina e dei supplementi culturali de \"Il Mattino\", passato in RAI ha coordinato TV7, per poi divenire caporedattore di \"Speciale TG1\", e in seguito corsivista televisivo e inviato speciale in Irlanda, Albania, nelle zone colpite dal terremoto in Umbria e Marche del 1997 e in Kosovo, dove \u00e8 stato menzionato al merito dall'ambasciatore italiano per aver salvato la vita di un disabile rimasto in un'abitazione incendiata, che per motivi etnici non veniva soccorso dai vicini.\nDal 1980 \u00e8 stato sposato con Laura Rozza dalla quale ha avuto tre figli: Giovanni Osea, Tommaso Michea e Maria Irene.\nMuore a Roma il 22 maggio 2008 dopo una lunga malattia, che non gli ha impedito di lavorare fino a 10 giorni prima di morire continuando a seguire per il TG1 le ultime consultazioni al Quirinale per la formazione del nuovo governo.\nSimbolico l'episodio dei suoi funerali, quando la folla che gremiva la Chiesa di Cristo Re a Roma si \u00e8 riversata su viale Mazzini (proprio accanto alla sede della Rai) fino a bloccare il traffico al ritmo dei canti e dei balli in un clima di festa protrattosi per oltre due ore dalla fine della cerimonia. La salma fu inoltre vegliata da un picchetto d'onore del Corpo nazionale dei vigili del fuoco, al quale lo legava una profonda amicizia e ammirazione.\nDal 15 luglio 2008 la Biblioteca Rai di Viale Mazzini \u00e8 intitolata alla sua memoria."}
{"id": "1327449", "revid": "1873140", "url": "https://it.wikipedia.org/wiki?curid=1327449", "title": "Daniel S\u00e1nchez Ar\u00e9valo", "text": "Esordisce nel 2006 presentando alla 3\u00aa Giornata del Autori della 63\u00aa Mostra internazionale d'arte cinematografica di Venezia il suo primo film \"Azuloscurocasinegro\"."}
{"id": "1327452", "revid": "196390", "url": "https://it.wikipedia.org/wiki?curid=1327452", "title": "Fondi avvoltoio", "text": ""}
{"id": "1327457", "revid": "713714", "url": "https://it.wikipedia.org/wiki?curid=1327457", "title": "Italsat", "text": "I satelliti Italsat F1 ed F2 sono due satelliti italiani sperimentali-preoperativi di telecomunicazioni, lanciati rispettivamente il 16 gennaio 1991 e l'8 agosto 1996. Si tratta di satelliti tecnologicamente molto avanzati, realizzati dall'Alenia Spazio come capocommessa industriale (e nella cui cordata faceva parte anche la LABEN) nell'ambito di un programma gestito dall'Agenzia Spaziale Italiana.\nDescrizione.\nLe principali scelte sistemistiche e tecnologiche dell'Italsat sono:\nFunzionalit\u00e0.\nIl sistema Italsat multifascio \u00e8 stato progettato per essere integrato con la rete telefonica pubblica interdistrettuale di Telecom Italia per far fronte a traffico di trabocco o per smaltire punte di traffico stagionali. Il segmento di terra iniziale era costituito da sette stazioni (Roma Laurentino, Torino, Cagliari, Bari, Palermo, Verona, Milano) gestite da una stazione master al Centro spaziale del Fucino della Telespazio. Il sistema a copertura nazionale \u00e8 stato impiegato per trasmissioni in tecnica numerica o analogica con piccoli terminali di utente (antenne da 1,2-1,8 m e potenza in trasmissione di 5-25 W, a seconda del tipo di applicazione)."}
{"id": "1327472", "revid": "92723", "url": "https://it.wikipedia.org/wiki?curid=1327472", "title": "Alan Ball", "text": "Nel corso della sua carriera ha ottenuto vari riconoscimenti, tra cui il premio Oscar nella categoria miglior sceneggiatura originale per il film \"American Beauty\" (1999). \u00c8 inoltre creatore di serie televisive di successo come \"Six Feet Under\" e \"True Blood\".\nBiografia.\nNato ad Atlanta nel 1957 e cresciuto nella vicina comunit\u00e0 di Marietta, Ball ha studiato teatro con particolare attenzione alla recitazione e alla drammaturgia presso la Florida State University. Dopo la laurea, si trasferisce a New York, dove diviene un noto drammaturgo, autore di \"The Amazing Adventures of Tense Guy\", \"Your Mother's Butt\", \"Made for a Woman\" e \"Five Women Wearing the Same Dress\".\nDopo essersi trasferito a Hollywood, inizia a lavorare per la serie televisiva \"Grace Under Fire\", per poi diventare autore, ed infine, co-produttore per tre stagioni della sit-com \"Cybill\". Mentre lavora per televisione, ha iniziato a scrivere la sceneggiatura di \"American Beauty\", in seguito acquistata dalla DreamWorks. La sua sceneggiatura \u00e8 diventata un film diretto da Sam Mendes distribuito nel 1999, ottenendo ottime recensioni e una serie di candidature a vari premi del settore. Il film, un racconto cinico sulla crisi di un uomo di mezza et\u00e0 e del suo cammino per ritrovare la passione per la vita, guadagn\u00f2 numerosi premi internazionali, tra cui 5 Oscar; per il miglior film, miglior regia, miglior sceneggiatura originale, miglior attore (a Kevin Spacey) e miglior fotografia.\nDopo il successo di \"American Beauty\", sempre nel 1999, crea per la ABC la sit-com \"Oh, Grow Up\", ma la serie non riscuote successo e viene cancellata dopo solo undici episodi. Deciso a staccarsi dal linguaggio e dai canoni delle televisioni generaliste, Ball, dopo aver vagliato varie offerte, decide di accettare l'offerta del canale via cavo HBO, per il quale nel 2001 crea la serie televisiva \"Six Feet Under\". Ispirata in parte al film del 1965 di Tony Richardson \"Il caro estinto\", la serie \u00e8 incentrata sulle vicende di una famiglia di impresari di pompe funebri che si riunisce per la morte prematura del capofamiglia. La serie va in onda dal 2001 al 2005 per un totale di cinque stagioni, ottenendo negli anni numerosi riconoscimenti.\nNel 2007 debutta alla regia cinematografica con il film \"Niente velo per Jasira\", basato sul romanzo \"Beduina\" di Alicia Erian. Nel 2008, sempre la HBO, adatta per il piccolo schermo i romanzi del ciclo di Sookie Stackhouse scritti da Charlaine Harris creando la serie televisiva vampiresca \"True Blood\". La serie racconta le vicende della cameriera telepate Sookie Stackhouse, interpretata da Anna Paquin, e della sua storia d'amore del vampiro Bill Compton, sullo sfondo dell'immaginaria cittadina della Louisiana Bon Temps. Come \"Six Feet Under\" anche \"True Blood\" si rivela un successo internazionale.\nVita privata.\nBall \u00e8 dichiaratamente gay ed attivo sostenitore delle cause del movimento LGBT."}
{"id": "1327473", "revid": "124903170", "url": "https://it.wikipedia.org/wiki?curid=1327473", "title": "Cappellacci di zucca", "text": "I cappellacci di zucca, anche detti capellacci ferraresi o capellacci estensi, sono un tipo di pasta ripiena simile ai tortelloni, di produzione tipica della provincia di Ferrara, hanno ottenuto il riconoscimento I.G.P. nel 2016.\nOrigini.\nL'origine dei cappellacci di zucca si inserisce nell'antica e popolare tradizione culinaria di paste ripiene dell'Italia settentrionale.\nLa prima testimonianza scritta risale al 1584, nel ricettario di Giovan Battista Rossetti, scalco della corte estense durante il regno del duca Alfonso II d'Este. In tale ricettario vengono ancora chiamati \"tortelli di zucca con il \"butirro\"\", ma nei secoli successivi assumeranno la denominazione di \"cappellacci\", anche differenziandosi dai tortelli di zucca per forma ed ingredienti.\nIl termine \"Cappellaccio\" o il suo equivalente dialettale ferrarese, \"Capl\u00e0z\", si riferisce alla forma simile ad un cappello di paglia tipico dei contadini del secolo scorso. Secondo altre fonti \u00e8 invece un maggiorativo-dispregiativo dei simili cappelletti, richiamandone le maggiori dimensioni, la forma pi\u00f9 rozza e, probabilmente, le minori propriet\u00e0 nutrizionali.\nIngredienti.\nI cappellacci di zucca consistono in involucri di sfoglia all'uovo, di forma quadrata della dimensione chiusa di circa 7 cm, farciti con un impasto di zucca cotta al forno (tradizionalmente zucca violina), formaggio grana grattugiato, noce moscata e sale. La pasta viene poi piegata prima in due a triangolo unendo le estremit\u00e0 intorno a un dito della mano, e premute insieme, ottenendo cos\u00ec la forma caratteristica. Per il condimento \u00e8 corretto il burro fuso e salvia con aggiunta di formaggio grana grattugiato, ma esistono diverse varianti che prevedono sughi al pomodoro o con ragu' di carne.\nSagre.\nIn alcune zone della provincia di Ferrara, da settembre in poi, \u00e8 facile trovare sagre o fiere locali dedicate ai cappellacci di zucca, tra le quali l'antica sagra della zucca di Pontelangorino."}
{"id": "1327474", "revid": "111319", "url": "https://it.wikipedia.org/wiki?curid=1327474", "title": "Louise Joehncke", "text": ""}
{"id": "1327477", "revid": "111319", "url": "https://it.wikipedia.org/wiki?curid=1327477", "title": "Sandra Voelkner", "text": ""}
{"id": "1327478", "revid": "1318658", "url": "https://it.wikipedia.org/wiki?curid=1327478", "title": "Saratov Airlines", "text": "Saratov Airlines (in russo: \u0421\u0430\u0440\u0430\u0442\u043e\u0432\u0441\u043a\u0438\u0435 \u0430\u0432\u0438\u0430\u043b\u0438\u043d\u0438\u0438) era una compagnia aerea regionale russa con base operativa presso l'Aeroporto di Saratov-Central'nyj.\nStoria.\nLa compagnia aerea \u00e8 stata fondata nel 1931 come divisione di Aeroflot con il nome di \"Saratov United Air Squad\", successivamente trasformato in \"Saravia\"; il nome attuale \u00e8 stato assunto nel 2013.\nNel 1995 Saravia \u00e8 diventata una Societ\u00e0 per Azioni con il 51% di propriet\u00e0 dello Stato e il 49% di propriet\u00e0 dei dipendenti della compagnia stessa.\nNel 2008 Saravia ha trasportato 253.200 passeggeri (+12,9 % rispetto all'anno precedente); nel 2011 ne ha trasportati 377.000 passeggeri, +11 % rispetto a 337.000 passeggeri trasportati nel 2010.\nNel dicembre 2013 \u00e8 diventato il primo operatore aereo russo ad introdurre in flotta gli Embraer 195.\nNell'ottobre 2015 \"Rosaviatsia\", l'agenzia federale russa che sovraintende il trasporto aereo, ha limitato l'operativit\u00e0 della compagnia aerea ai soli voli nazionali dopo aver riscontrato gravi irregolarit\u00e0 durante un'ispezione.\nNel luglio 2017 Saratov Airlines ha annunciato che a partire dal luglio 2019 saranno introdotti in flotta 6 Irkut MC-21-300.\nA marzo 2018 \"Rostransnadzor\" ha ordinato la sospensione di tutti i voli di Saratov Airlines fino al 27 aprile e l'interdizione al volo di tutti gli Antonov An-148 in servizio presso compagnie russe in seguito all'incidente del volo 703. Il 10 aprile 2018 viene annunciato che la compagnia avrebbe cambiato nome in \"Ivolga Airlines.\" Saratov Airlines ha operato con un certificato provvisorio tra il 27 aprile e il 30 maggio, quando il certificato non \u00e8 stato rinnovato a causa di gravi inadempienze mai risolte individuate nel mancato rispetto delle ore di riposo degli equipaggi, eccesso di ore lavorative e visite mediche inadeguate; di conseguenza la compagnia fu costretta ad interrompere le operazioni di volo, affidandosi a diverse compagnie aeree per operare i voli gi\u00e0 programmati.\nSaratov Airlines ha continuato a gestire l'aeroporto di Saratov-Central'nyj del quale era proprietaria fino alla chiusura dello scalo il 20 agosto 2019.\nFlotta.\nAl momento della chiusura la flotta di Saratov Airlines era composta dai seguenti aeromobili:"}
{"id": "1327482", "revid": "287204", "url": "https://it.wikipedia.org/wiki?curid=1327482", "title": "Nuoto ai Giochi della XXVII Olimpiade - 100 metri stile libero femminili", "text": "Si sono svolte 7 batterie di qualificazione. Le prime 16 atlete si sono qualificate per le semifinali.\nBatterie.\n20 settembre 2000\nSemifinali.\n20 settembre 2000\nFinale.\n21 settembre 2000"}
{"id": "1327484", "revid": "767487", "url": "https://it.wikipedia.org/wiki?curid=1327484", "title": "Juli\u00e1n Vara", "text": ""}
{"id": "1327495", "revid": "83531", "url": "https://it.wikipedia.org/wiki?curid=1327495", "title": "Quattro Giorni di Dunkerque 2004", "text": "La Quattro Giorni di Dunkerque 2004, cinquantesima edizione della corsa, si svolse in sei tappe dal 5 al 9 maggio 2004, per un percorso totale di 863,5\u00a0km. Fu vinta dal francese Sylvain Chavanel che termin\u00f2 la gara in 21h23'43\".\nDettagli delle tappe.\n1\u00aa tappa.\nLa prima tappa si apr\u00ec sotto il maltempo. Procedette tra insidie e cadute causate proprio dal maltempo che costrinsero alcuni corridori ad un ritiro anticipato. Quando mancavano 55 chilometri al traguardo, scattarono Nazon e Casper, raggiungendo un vantaggio massimo di 5 minuti. Il gruppo lasci\u00f2 andare la fuga per un po' e recuper\u00f2 poi verso gli ultimi chilometri, anche se non in maniera definitiva, in quanto restarono 13\" secondi di vantaggio ai due fuggitivi, che cos\u00ec riuscirono ad arrivare al traguardo, dove fu Casper ad imporsi nello sprint a due.\n2\u00aa tappa.\nSuccesso in solitaria di Streel che dopo 80\u00a0km di fuga raggiunse vittorioso il traguardo di Saint-Paul-sur-Mer e si aggiudic\u00f2 anche la maglia di leader. Il gruppo, dopo aver lasciato pi\u00f9 di dieci minuti di vantaggio, cuc\u00ec notevolmente lo strappo ma non raggiunse Streel; lo sprint del gruppo and\u00f2 a Nazon, secondo anche il giorno precedente.\n3\u00aa tappa.\nLa tappa si decise intorno al km 115, quando Rous allung\u00f2 sul gruppo insieme ad altri cinque, rimanendo poi da solo in avanscoperta con un vantaggio non troppo elevato. Dopo pochi chilometri Chavanel riusc\u00ec a raggiungere il compagno di squadra dandogli manforte e, anche se il vantaggio non crebbe mai oltre il minuto, fu sufficiente affinch\u00e9 i due riuscissero ad arrivare al traguardo.\n4\u00aa tappa.\nLa quarta tappa fu la pi\u00f9 dura della corsa e la Brioches La Boulang\u00e8re mise subito un ottimo ritmo per fiaccare la resistenza di Streel e favorire Rous o Chavanel balzati in seconda e terza posizione dopo la tappa del giorno precedente.\nNel circuito finale si stacc\u00f2 Devolder, il gruppo si selezion\u00f2 ulteriormente ed in tre rimasero all'inseguimento del belga della US Postal: Chavanel, Brochard e Fedrigo.\nStreel non resse il passo ed usc\u00ec definitivamente dalla classifica, i tre non riuscirono ad agguantare Devolder che vinse. Nella volata a tre Chavanel fu solo quarto ma bast\u00f2 per passare al comando.\n5\u00aa tappa.\nHondo riusc\u00ec ad aggiudicarsi la breve cronometro, che non cambi\u00f2 la situazione in classifica. Chavanel perse poco pi\u00f9 di una dozzina di secondi da Brochard, nuovamente secondo, ma non cedette il primato.\n6\u00aa tappa.\nCircuito finale con arrivo in volata a Dunkerque. Si impone Max Van Heeswijk mentre Nazon per la terza volta arriv\u00f2 secondo. Chavanel controll\u00f2 con la sua squadra e riusc\u00ec a bissare il successo finale del 2002."}
{"id": "1327498", "revid": "599013", "url": "https://it.wikipedia.org/wiki?curid=1327498", "title": "Quincy Owusu-Abeyie", "text": "Solo dal 2007 ha giocato per il Ghana, con la quale \u00e8 stato convocato per Coppa d'Africa del 2008; nel massimo livello giovanile europeo ha difeso i colori dei Paesi Bassi."}
{"id": "1327502", "revid": "363629", "url": "https://it.wikipedia.org/wiki?curid=1327502", "title": "Record mondiali di velocit\u00e0 di volo", "text": "Le regole per tutti i primati mondiali dell'aviazione sono definite dalla F\u00e9d\u00e9ration A\u00e9ronautique Internationale (Federazione Aeronautica Internazionale) e sono inoltre ratificati e pubblicizzati. I primati di velocit\u00e0 sono divisi in molte categorie e sottocategorie. Sono previste tre classi di aerei: idrovolante, anfibio ed aereo terrestre. Inoltre esistono varie sottoclassi: con motore a pistoni, a reazione, turboelica ed infine con motore a razzo. Per ognuno di questi gruppi i primati sono definiti in base ad altitudine, lunghezza di pista impegnata e peso al decollo. Il maggior numero di tentativi di siglare record di velocit\u00e0 avviene solitamente tra Londra e New York.\nPrimati riconosciuti contro primati non riconosciuti.\nIl SR-71 \"Blackbird\" detiene il primato della FAI di velocit\u00e0 per motori a reazione con la velocit\u00e0 di 3\u00a0529,56\u00a0km/h. Il Blackbird era capace di decollare e atterrare senza aiuti esterni da piste convenzionali. Il record fu registrato il 28 luglio 1976 da Eldon W. Joersz vicino alla base aerea di Beale California, USA.\nAd ogni modo, per alcuni il termine primato di velocit\u00e0 implica semplicemente \u00abl'aereo pi\u00f9 veloce\u00bb. Altri aerei hanno ottenuto prestazioni di velocit\u00e0 assolute, ma senza rispettare le regole ufficiali. Per esempio, aerei ad alta velocit\u00e0 sperimentali non sono in grado di decollare autonomamente e richiedono un aereo di supporto.\nLo Space Shuttle \u00e8 il pi\u00f9 veloce velivolo al mondo, ma non \u00e8 in grado di decollare autonomamente con la potenza dei suoi motori, giacch\u00e9 richiede due razzi ausiliari per portarsi in orbita.\nIl Boeing X-43A \u00e8 attualmente l'aereo pi\u00f9 veloce, avendo raggiunto la velocit\u00e0 di 11\u00a0200\u00a0km/h, o Mach 9,68, il 16 novembre 2004 (\u00e8 un prototipo senza pilota, ma la FAI accetta anche aerei teleguidati). Tuttavia necessita di un aereo (prima) e di un razzo (poi) per avviare gli speciali motori scramjet (statoreattori a combustione supersonica). Se un proiettile conta come un aereo, furono eseguiti degli esperimenti di capsule sparate ad alta velocit\u00e0.\nL'aereo a razzo North American X-15 \u00e8 il pi\u00f9 veloce aereo pilotato: ha raggiunto la velocit\u00e0 di 7\u00a0274\u00a0km/h il 3 ottobre 1967. Tuttavia anch'esso non \u00e8 in grado di decollare autonomamente, perch\u00e9 necessita di essere portato in quota da un aereo di supporto."}
{"id": "1327503", "revid": "88740", "url": "https://it.wikipedia.org/wiki?curid=1327503", "title": "Tintenpalast", "text": "Il Tintenpalast (in tedesco, \"palazzo dell'inchiostro\") \u00e8 la sede del parlamento della Namibia. Si trova nella capitale Windhoek.\nIl palazzo sorge immediatamente a nord di una delle vie principali della citt\u00e0, la Robert Mugabe Avenue, ed \u00e8 circondato da un grande parco. \nFu progettato dall'architetto Gottlieb Redecker e costruito dall'impresa Sander &amp; Kock fra il 1912 e il 1913, utilizzando esclusivamente materiali locali. Il palazzo fu costruito come sede del governo coloniale dell'Africa Tedesca del Sud-Ovest, e in seguito ospit\u00f2 sempre la massima autorit\u00e0 politica del paese. Il nome \"palazzo d'inchiostro\" si riferiva originariamente alla grande quantit\u00e0 di documenti prodotti durante la progettazione del palazzo; oggi lo stesso nome viene spesso letto come un riferimento irriverente alla burocrazia."}
{"id": "1327507", "revid": "554814", "url": "https://it.wikipedia.org/wiki?curid=1327507", "title": "Louis Pergaud", "text": "La sua opera pi\u00f9 famosa \u00e8 \"La guerra dei bottoni\".\nVita.\nFiglio di un maestro di campagna, a sua volta di famiglia contadina della Franca Contea, frequent\u00f2 a partire dal 1898 l'Ecole normale di Besan\u00e7on, pensando di dedicarsi in seguito agli studi scientifici; tre anni dopo per\u00f2, nel 1901, \u00e8 costretto ad abbandonare gli studi a causa della morte quasi contemporanea di entrambi i genitori. Viene nominato \"supplente istitutore\" prima a Durnes e poi a Landresse, sempre nella Franca Contea. Nel 1907 si trasferisce a Parigi, dove lavora come impiegato alla Compagnie des Eaux, soprattutto con l'intenzione di avvicinarsi al mondo letterario dal quale sarebbe invece stato escluso in provincia. A Parigi conosce infatti letterati importanti come L\u00e9autaud e Lucien Descaves, ai quali dedica in seguito due suoi romanzi. Nel 1908 pubblica, sempre a Parigi, la sua prima raccolta di versi, \"L'herbe d'avril\". Nel 1910 viene nominato condirettore della scuola di Arcueil e pubblica il suo primo libro di prose, \"De Goupil \u00e0 Margot\", al quale viene assegnato il premio Goncourt. Nell'opera si sofferma sulle somiglianze tra gli istinti amorali degli animali e le immorali attivit\u00e0 dell'uomo, posizione legata al fervente antimilitarismo maturato durante il suo servizio militare, nel 1902.\nL'attivit\u00e0 letteraria si fa pi\u00f9 intensa.\nNel 1911 pubblica \"La revanche du corbeau\" ed \u00e8 nominato impiegato di segreteria presso la Prefettura della Senna. Da questo momento in poi, nonostante gli impegni d'ufficio, scrive e pubblica moltissimo, stimolato dal successo del suo primo libro. Nel 1912 d\u00e0 alle stampe \"La guerra dei bottoni\", con il sottotitolo indicativo di \"roman de ma douzi\u00e8me ann\u00e9e\" (\"romanzo dei miei dodici anni\"); inizia anche la collaborazione a vari giornali e periodici. Nel 1914 pubblica un altro romanzo, \"Le roman de Miraut, chien de chasse\"; ma nel frattempo ha scritto febbrilmente moltissime novelle e racconti rimasti inediti, tra cui \"Les rustiques\" (pubblicato postumo nel 1924); la continuazione della \"Guerra dei bottoni\", intitolata \"Lebrac b\u00fbcheron\", nel quale i protagonisti una volta bambini sono ora diventati adulti. Di questo romanzo esistono solo alcuni capitoli. Negli stessi anni Pergaud scrive una serie di storie di animali, poi raccolte nell'opera completa delle sue opere apparsa nel 1954 (\"Derni\u00e8res histoires de b\u00eates\"); una serie di novelle sugli abitanti della Franca Contea (\"Nouvelles villageoises posthumes\"); infine, vari abbozzi di racconti, tra cui \"Terre natale\", \"Un satyre ou comment l'esprit vient aux gosses\". Dello stesso periodo sono gli studi sulla psicologia dei vari animali, pubblicati in periodici e poi raccolti sotto il titolo di \"La vie des b\u00eates\".\nLa morte.\nAllo scoppio della prima guerra mondiale, viene richiamato alle armi e mobilitato a Verdun, sul fronte occidentale. Il 7 aprile 1915 il reggimento di Pergaud lancia un attacco contro le linee tedesche, durante il quale lo scrittore viene ferito e rimane intrappolato nel filo spinato. Qualche ora dopo viene soccorso dai soldati tedeschi, che lo portano, insieme ai suoi compagni, in un ospedale da campo temporaneo dietro le loro linee. \u00c8 qui che l'8 aprile Pergaud muore, con molti compatrioti, a causa di una raffica d'artiglieria francese che distrugge l'ospedale."}
{"id": "1327509", "revid": "196390", "url": "https://it.wikipedia.org/wiki?curid=1327509", "title": "Girolamo Lombardi", "text": ""}
{"id": "1327511", "revid": "767487", "url": "https://it.wikipedia.org/wiki?curid=1327511", "title": "Il racconto del chierico", "text": "Il prologo e il racconto del chierico (\"The Clerk's Tale\") \u00e8 la nona novella scritta da Geoffrey Chaucer all'interno dei \"Racconti di Canterbury\". Essa \u00e8 ispirata ad una novella di Boccaccio, che Chaucer conobbe grazie alla traduzione latina fattane da Petrarca.\nTrama.\nIn Italia, nella regione di Saluzzo, un giovane marchese di nome Walter non aveva ancora trovato moglie quindi non c'era un erede al trono. Sotto le insistenze dei sudditi preoccupati, acconsente a sposarsi, solo a patto che sia egli stesso a scegliere la consorte pi\u00f9 degna per lui. Dopo una lunga ricerca il giovane sovrano annuncia al popolo di aver fatto la sua scelta e che quel giorno stesso si sarebbe sposato. Tutto il popolo dunque si affolla nel piccolo villaggio per vedere la sposa ma a sorpresa il marchese si reca dinnanzi ad un umile casetta di un contadino. Entrandovi da solo chiede la mano della figlia del contadino. Quest'ultimo a dir poco perplesso acconsente e la ragazza (di nome Griselda) viene perci\u00f2 portata fuori dalla casa, spogliata davanti a tutti dei suoi miseri abiti e vestita come una regina, la coppia si trasferisce a palazzo. Griselda, nonostante le sue umili origini, si dimostra anche molto abile a gestire le questioni politiche quando il marito \u00e8 lontano o in viaggio. Il racconto prosegue narrando la nascita dei figli della coppia: come primogenita una bellissima bambina, e poi un bel bimbo.\nWalter decide per\u00f2 di testare la fedelt\u00e0 e l'assoluta obbedienza della moglie. Per metterla alla prova, in due distinti momenti del racconto, ci fu l'omicidio di entrambi i figli: la donna resta impassibile, ed entrambe le volte si sottomette alla volont\u00e0 del marito, che ne rimane piacevolmente sorpreso. Non essendo ancora del tutto soddisfatto, il re sottopone la moglie ad una terza prova, in cui finge di ripudiarla in favore di una donna pi\u00f9 ricca e pi\u00f9 giovane, di nuovo la giovane acconsente alla volont\u00e0 del marito. Griselda viene quindi spogliata nuovamente e coperta solo di uno straccio viene scacciata da palazzo. La ragazza torna dunque nel villaggio a casa del padre. Poco dopo Griselda viene riconvocata a palazzo dal marchese per fare da serva e preparare il talamo nuziale alla nuova sposa che sarebbe arrivata il giorno stesso. Quando infine la \"nuova moglie\" si presenta a palazzo reale il sovrano smaschera la messa in scena: dichiara a Griselda, la vera moglie, il proprio amore, e le confessa che la nuova \"sposa\" altri non \u00e8 che la loro prima figlia, che lui aveva finto di uccidere ma che invece aveva segretamente mandato a Bologna dalla sorella e che il paggetto che l'accompagnava non era altri che loro figlio. Il racconto si conclude con la nuova vestizione di Griselda con abiti maestosi."}
{"id": "1327516", "revid": "363629", "url": "https://it.wikipedia.org/wiki?curid=1327516", "title": "Escopetarra", "text": "L'escopetarra \u00e8 una chitarra fatta a partire da un fucile modificato, usata come simbolo di pace. Il nome deriva da una crasi delle parole spagnole \"escopeta\" (\"fucile\") e \"guitarra\" (\"chitarra\"). \nStoria.\nLe \"escopetarras\" sono state inventate dal pacifista colombiano C\u00e9sar L\u00f3pez nel 2003, in una riunione dopo l'attentato terroristico al Club El Nogal a Bogot\u00e0, quando ha notato un soldato che impugnava il fucile come una chitarra. La prima \"escopetarra\" nel 2003 \u00e8 stata costruita a partire da un fucile Winchester e da una chitarra elettrica Stratocaster.\nL\u00f3pez ha costruito, inizialmente, cinque \"escopetarras\", quattro delle quali sono state donate al musicista colombiano Juanes, al musicista argentino Fito P\u00e1ez, al Programma delle Nazioni Unite per lo Sviluppo, e al governo della citt\u00e0 di Bogot\u00e0, mentre una l'ha tenuta per s\u00e9. Juanes ha venduto la sua \"escopetarra\" per 17\u00a0000 dollari USA ad una raccolta fondi per le vittime delle mine antiuomo tenutasi a Beverly Hills, mentre la \"escopetarra\" donata alle Nazioni Unite \u00e8 stata esposta nel giugno 2006 alla conferenza sul disarmo indetta dalle Nazioni Unite. \nNel 2006, L\u00f3pez ha acquistato 12 fucili AK-47 supplementari dall'ufficio del commissario per la pace della Colombia; quando saranno convertite in chitarre, pensa di donarle a musicisti di alto profilo come Shakira, Carlos Santana e Paul McCartney, o a importanti figure politiche, come ad esempio il Dalai Lama. Ad ogni modo, un membro dello staff del Dalai Lama ha rifiutato l'offerta di L\u00f3pez, citando l'inadeguatezza di usare un'arma come dono; L\u00f3pez ha detto che cercher\u00e0 di spiegare pi\u00f9 chiaramente il suo intento."}
{"id": "1327518", "revid": "125479788", "url": "https://it.wikipedia.org/wiki?curid=1327518", "title": "Fazio degli Uberti", "text": "Di famiglia ghibellina, discendente del celebre Farinata degli Uberti di dantesca memoria, bandito da Firenze nel 1267, visse la vita dello \"sbandito\", condizione alquanto frequente a quei tempi, di volta in volta ospite delle varie corti dell'Italia del nord, in cerca di appoggi per rientrare a Firenze e per risollevare le sorti del partito imperiale.\nBiografia.\nDella sua vita non si sa altro che fu al servizio dei Visconti, degli Della Scala e forse dei Da Carrara; viaggi\u00f2 molto; la peste del 1348 fu forse occasione che egli ripudiasse la non esemplare vita sin allora vissuta, del resto ingentilita dall'amore per Ghidola Malaspina sposata con Feltrino di Montefeltro, da lui a lungo cantata con accenti personali e artisticamente persuasivi. Visse disagiatamente, e troppo ligio ai potenti; ma rimase sostanzialmente sempre fedele agl'ideali ghibellini della sua famiglia, i quali ispirano la parte migliore della sua lirica politica.\nRime.\nDi lui si conservano sette \"Canzoni\", e altre opere la cui vena poetica \u00e8 caratterizzata da un'ispirazione moraleggiante, spesso al servizio della propria visione politica; tipico esempio \u00e8 la canzone \"a Roma\" e il sirventese \"Ai Signori e Popoli d'Italia\". Alla produzione morale si assegnano una corona di sette sonetti sui vizi capitali, e la canzone sulle \"Sette allegrezze di Maria\". In altri componimenti di carattere amoroso fu fortemente influenzato dal Dante \"petroso\" e, inevitabilmente, dal contemporaneo Petrarca.\nDittamondo.\nL'opera per cui Fazio gode di una modesta fama \u00e8 il \"Dittamondo\", un lungo poema didascalico in cui racconta di un viaggio da lui intrapreso per percorrere tutto il mondo allora conosciuto dopo un incontro con la figura allegorica della Virt\u00f9, in compagnia del geografo romano Gaio Giulio Solino, che gli offre la possibilit\u00e0 di descrivere i panorami e le particolarit\u00e0 delle citt\u00e0 visitate. Fazio percorre, guidato da Solino, l'Italia, la Grecia, la Germania, la Francia, la Spagna, l'Europa settentrionale, l'Africa allora nota, una piccola parte dell'Asia; il viaggio gli d\u00e0 occasione di raccontare o ricordare gran quantit\u00e0 di leggende di ogni genere; oltre a Solino, Plinio il Vecchio, Isidoro di Siviglia, Pomponio Mela sono le sue principali fonti.\nTrasparente l'imitazione della \"Commedia\" dantesca. La narrazione, sviluppata in sei libri in terzine dantesche e in terza rima, ciascuno dei quali diviso in numerosi capitoli di un centinaio di endecasillabi, risulta monotona e scarsamente ispirata, salvo in qualche punto ove l'autore abbandona l'enciclopedismo e trova un'espressione felice dettatagli per lo pi\u00f9 da patriottismo o commozione. Fazio vi lavor\u00f2 dal 1346 alla morte, senza completarlo.\nCuriosit\u00e0.\nDal 1997 a Pisa si tiene un concorso letterario in onore del poeta."}
{"id": "1327521", "revid": "123022123", "url": "https://it.wikipedia.org/wiki?curid=1327521", "title": "Omnia", "text": "Omnia \u00e8 un'enciclopedia multimediale edita dalla De Agostini.\nEssa \u00e8 distribuita su 5 CD-ROM. Comprende un'enciclopedia di 40\u00a0000 lemmi, un dizionario di 15\u00a0500 e un atlante geografico. Sono presenti inoltre video, animazioni GIF e 21\u00a0000 tra mappe 3D, anatomie e immagini. La voce narrante \u00e8 del doppiatore Carlo Valli.\nPossiede una sezione con le biografie dei principali personaggi famosi del mondo di ogni epoca e si pu\u00f2 aggiornare da internet. Comprende anche ricerche per aree tematiche e un design innovativo. Per le ricerche, inoltre, fa uso degli operatori logici booleani.\nL'ultima edizione dell'enciclopedia risale al 2009."}
{"id": "1327522", "revid": "767487", "url": "https://it.wikipedia.org/wiki?curid=1327522", "title": "V\u00edctor Berm\u00fadez", "text": "Statistiche.\nPresenze e reti nei club.\n\"Statistiche aggiornate al 9 settembre 2018.\""}
