{"id": "1272783", "revid": "599013", "url": "https://it.wikipedia.org/wiki?curid=1272783", "title": "Scuola marescialli dell'Aeronautica Militare", "text": "La Scuola Marescialli dell'Aeronautica Militare / Comando aeroporto di Viterbo \u00e8 il luogo dove vengono formati militarmente e professionalmente i Marescialli dell'Aeronautica Militare italiana, con sede nella citt\u00e0 di Viterbo.\nStoria.\nLa sede dei corsi Marescialli era presso l'allora \"Scuola Sottufficiali Aeronautica Militare\", creata nel dal 1948 ubicata all'interno della Reggia di Caserta (poi ridenominata Scuola specialisti dell'Aeronautica Militare). Nel 2004 \u00e8 stata trasferita a Viterbo presso l'aeroporto di Viterbo della citt\u00e0, ed \u00e8 operativa dal 1\u00ba novembre di quell'anno; \u00e8 posta alle dipendenze del Comando Scuole dell'Aeronautica Militare.\nPresso la scuola di Caserta sono rimasti i corsi di formazione dei sottufficiali del Ruolo sergenti.\nLa scuola.\nL'attuale formazione ha durata triennale e comporta il conseguimento di una laurea di primo livello in \"Scienze politiche e delle relazioni internazionali\" (convenzione con l'Universit\u00e0 della Tuscia); si accede ogni anno tramite un concorso pubblico e un concorso interno riservato a Volontari in servizio permanente e Sergenti. In particolare l'iter di chi fa parte della Categoria \"Sanit\u00e0\", prevede che la laurea da conseguire al termine del corso sia quella di primo livello in \"Scienze Infermieristiche\" (tramite la convenzione con l'universit\u00e0 \"La Sapienza\" di Roma). Sempre nell'ambito della Categoria \"Sanit\u00e0\" a partire dall'Anno Accademico 2015/2016 con il 18\u00ba Corso Normale \u00e8 stato introdotto l'iter formativo che prevede il conseguimento della Laurea Triennale in \"Tecniche di Laboratorio Biomedico\" presso l'Universit\u00e0 degli Studi di Roma \"La Sapienza\" - Sede di Viterbo. Tale formazione universitaria \u00e8 stata avviata a partire dall'8\u00ba corso Marescialli, mentre fino al 7\u00ba corso (l'ultimo svoltosi nella precedente sede) l'iter era biennale e non prevedeva il rilascio di titoli accademici.\nI corsi.\nRiprendendo una tradizione dell'Accademia Aeronautica, i corsi Marescialli hanno una propria denominazione che, seguendo l'alfabeto italiano, riprende quella di corpi celesti o antiche divinit\u00e0. La prima generazione dei corsi marescialli si \u00e8 data i seguenti nomi:\nCorso \"Altair\".\nIl 1\u00ba Corso Marescialli dell'Aeronautica Militare riprende il nome della stella Altair. Si \u00e8 svolto dal 7 gennaio 1999 al 7 gennaio 2001 presso la Scuola sottufficiali di Caserta.\nOdiernamente \u00e8 in atto il periodo di formazione del nuovo corso Altair II che ha prestato giuramento il 12 aprile 2018.\nIl motto del corso \u00e8: Supra vires ultra sidera\nQuesto il sito web per gli allievi del I corso: https://web.archive.org/web/20160305064016/http://www.corsoaltair.altervista.org/\nMentre quest'altro \u00e8 del Corso Altair II:\nhttps://corsoaltair.wixsite.com/corsoaltair\nCorso \"Blazar\".\nIl 2\u00ba Corso Marescialli, costituito da 327 allievi delle categorie \"Armamento\", \"Edili\", \"Chimici\", \"Aeronautici\", \"Elettronici\" e \"Controllo Spazio aereo\" prende il nome dal quasar Blazar.Simbolo del corso \u00e8 una fenice che risorge dalle sue ceneri. Si \u00e8 svolto dal 23 novembre 1999 al 23 novembre 2001 presso la Scuola Sottufficiali di Caserta. Tra i vanti dei suoi allievi vi fu la prestazione ai ludi sportivi dove rimasero imbattuti nei confronti sia del corso precedente che di quello successivo.\nIl motto del corso \u00e8: Numquam desistere adversis\nCorso \"Chiron\".\nIl 3\u00ba Corso Marescialli prende il nome dalla figura mitologica di Chiron, rappresentata dalla costellazione del Centauro.\nLa rappresentazione araldica del corso prende spunto da un gruppo marmoreo presente nei giardini della Reggia di Caserta, rappresentante il centauro Chiron passante, maestro dell'eroe Achille. Altri elementi ripresi per l'araldica del corso sono l'ape, la spada e il compasso indicanti le virt\u00f9 a cui il corso si ispira. Si \u00e8 svolto dal 23 ottobre 2000 al 23 ottobre 2002 presso la Scuola Sottufficiali di Caserta.\nIl motto del corso \u00e8: Fabres fortunae intra nimbos\nCorso \"Deimos\".\nIl 4\u00ba Corso Marescialli prende il nome da Dimo, uno dei cavalli del dio greco Ares. Si \u00e8 svolto dal 29 ottobre 2001 al 29 ottobre 2003 presso la Scuola Sottufficiali di Caserta.\n\u00c8 stato il primo corso aperto alle donne, e ha formato marescialli delle categorie armieri, geofisici, controllo spazio aereo, aeronautici ed elettronici.\nIl motto del corso \u00e8: Sic itur ad astra\nCorso \"Elios\".\nIl 5\u00ba Corso Marescialli prende il nome dalla figura mitologica di Elio. Il corso si \u00e8 svolto dal 15 ottobre 2002 al 12 ottobre 2004 presso la Scuola Sottufficiali di Caserta.\nIl motto del corso \u00e8: Per sidera ultra solem\nCorso \"Fobos\".\nIl 6\u00ba Corso Marescialli prende il nome da Fobos, uno dei satelliti di Marte e dall'omonima figura mitologica.\nIl corso si \u00e8 svolto dal 14 ottobre 2003 al 14 ottobre 2005 presso la Scuola Sottufficiali di Caserta.\nIl motto del corso \u00e8: Astra monita sunt\nCorso \"Gladius\".\nIl 7\u00ba Corso Marescialli prende il nome dal Gladio romano. Il corso si \u00e8 svolto dal 18 ottobre 2004 al 18 ottobre 2006 presso la Scuola Sottufficiali di Caserta. Il Corso \u00e8 stato l'ultimo ad essersi svolto nella storica e prestigiosa sede della Reggia di Caserta.\nIl motto del corso \u00e8: Omnia visus a coelo comprendit\nCorso \"Izar\".\nL'8\u00ba Corso Marescialli prende il nome dalla stella Izar della costellazione di Boote. Il corso \u00e8 iniziato il 1\u00ba settembre 2005 presso la Scuola Marescialli di Viterbo, il primo tenutosi in questa nuova sede, per poter frequentare il corso di laurea in \"Scienze Organizzative e Gestionali\" dell'Universit\u00e0 della Tuscia\nIl motto del corso \u00e8: Virtute studiorum robore cordis\nCorso \"Laran\".\nIl 9\u00ba Corso Marescialli prende il nome dalla figura mitologica di Laran, guerriero della mitologia etrusca assimilabile nella cultura greca ad Ares, o nella cultura romana a Marte. Il corso \u00e8 iniziato il 5 settembre 2006 presso la Scuola Marescialli di Viterbo.\nIl motto del corso \u00e8: Humilitas discendi officium imperandi\nCorso \"Mythras\".\nIl 10\u00ba Corso Marescialli prende il nome dalla divinit\u00e0 persiana Mythras. La divinit\u00e0 ed il suo culto erano un'esclusiva del Gran Re persiano, Mitra era difatti il dio della luce, della giustizia e portatrice di vittoria, nonch\u00e9 custode dei giuramenti. Il suo culto venne portato poi a Roma dalle legioni stesse che lo associarono al culto di Marte.\nLo stemma del corso raffigura Mitra con la tipica armatura ellenica e l'elmo frigio circondato da un ricco simbolismo che richiama le quattro virt\u00f9 etiche militari. La Fortezza \u00e8 rappresentata dalla roccia su cui poggia saldo il suo piede, la Giustizia dalla fiaccola che solleva al cielo e fissa col suo sguardo, l'Umilt\u00e0 da una fune che cinge il suo corpo, in quanto chi \u00e8 umile conta oltre che su se stesso sull'aiuto dei propri compagni e quindi sull'unit\u00e0, mentre infine la Prudenza dalla costellazione dell'auriga, in quanto i latini definivano appunto la prudenza quale cocchiera di tutte le virt\u00f9.\nIl corso \u00e8 iniziato il 5 settembre 2007 presso la Scuola Marescialli di Viterbo.\nIl motto del corso \u00e8: Semper indomiti, numquam superbi.\nCorso N\"ash\".\nL'11\u00ba Corso Marescialli prende il nome dalla stella pi\u00f9 luminosa tra quelle che formano la costellazione del Sagittario, ed esattamente quella che rappresenta la punta della freccia.\nIl corso \u00e8 iniziato il 1\u00ba settembre 2008 presso la Scuola Marescialli di Viterbo.\nIl motto del corso \u00e8: In hoc signo vinces.\nCorso \"On\u00f9ris\".\nIl 12\u00ba Corso Marescialli \u00e8 denominato \"On\u00f9ris\" dal nome del Dio della guerra e patrono dell'esercito egizio, nonch\u00e9 simbolo di forza e protezione.\nIl Corso \u00e8' iniziato il 1\u00ba settembre 2009 presso la Scuola marescialli di Viterbo.\nCon i suoi 127 componenti (105 uomini e 22 donne) risulta essere il Corso pi\u00f9 numeroso dalla creazione della \"S.M.A.M.\".\n\u00c8 il primo Corso della storia della Scuola Marescialli di Viterbo ad aver vinto tutte e tre le edizioni dei Ludi sportivi alle quali ha partecipato negli anni di permanenza.\nIl motto del Corso \u00e8 Ex omnibus nostra vis oritur.\nCorso Phoenix.\nIl 13\u00ba Corso Marescialli prende il nome Phoenix, cio\u00e8 fenice, uccello mitologico noto per il fatto di rinascere dalle proprie ceneri dopo la morte; inoltre \u00e8 il nome di una costellazione dell'Emisfero Australe. Composto da 67 allievi (61 uomini e 6 donne), 61 hanno frequentato la facolt\u00e0 di Scienze organizzative e gestionali presso l'Universit\u00e0 della Tuscia, e 6 la facolt\u00e0 di Infermieristica presso l'Universit\u00e0 La Sapienza di Roma (sede distaccata di Viterbo).\nIl corso \u00e8 iniziato il 31 agosto 2010 presso la Scuola Marescialli di Viterbo.\nCon una cerimonia, avvenuta il 21 settembre 2012, gli allievi del 13\u00ba Corso Phoenix sono stati promossi Marescialli di 3\u00aa classe dell'Aeronautica Militare.\nIl motto del corso \u00e8: Sapientia Nostrum Ignem Praebet'\nCorso \"Reshef\".\nIl 14\u00ba Corso Marescialli prende il nome Reshef, dio assiro della guerra e guaritore dalle pestilenze, capace di coniugare in s\u00e9 le opposte polarit\u00e0 di vita e morte.\nIl dio \u00e8 rappresentato insieme ad un molosso mesopotamico, utilizzato per la caccia e la guerra.\nIl corso \u00e8 iniziato il 31 agosto 2011 presso la Scuola Marescialli di Viterbo. \u00c8 composto da 96 allievi (tra cui 18 donne); di questi 88 frequentano il corso di Laurea Triennale in Scienze Organizzative e Gestionali presso l'Universit\u00e0 della Tuscia e 8 quello in Scienze Infermieristiche presso l'Universit\u00e0 \"La Sapienza\" di Roma (sede distaccata di Viterbo).\nIl 19 aprile 2012 hanno prestato solenne giuramento.\nIl 2 ottobre 2012 i corsisti sono stati autorizzati ad indossare le categorie di specialit\u00e0.\nIl 9 ottobre 2012 \u00e8 stato consegnato il Dedalo al Capo Corso All. M.llo Domenico Cassese e al Capo Classe Infermieri All. M.llo Ilaria Valentini. Il Dedalo, \u00e8 un importante riconoscimento riservato agli allievi con la pi\u00f9 alta media voti e il relativo distintivo viene indossato per tutto il secondo anno.\nL 8 novembre 2013 con una cerimonia alla quale hanno partecipato i familiari dei corsisti sono stati consegnati i gradi di Maresciallo di 3\u00aa Classe.\nIl motto del corso \u00e8: Virtute Duce Comite Fortuna.\nCorso \"Sirrush\".\nIl 15\u00ba Corso Marescialli prende il nome Sirrush, drago tratto dalla mitologia babilonese, rappresentato sulla porta di Ishtar quale minaccioso custode garantisce l'accesso a Babilonia.\nIl corso \u00e8 iniziato il 6 settembre 2012 presso la Scuola Marescialli di Viterbo. \u00c8 composto da 87 allievi (tra cui 13 donne); di questi 80 frequentano il corso di Laurea Triennale in Scienze Organizzative e Gestionali presso l'Universit\u00e0 della Tuscia e 7 quello in Scienze Infermieristiche presso l'Universit\u00e0 \"La Sapienza\" di Roma (sede distaccata di Viterbo).\nIl 24 aprile 2013 hanno prestato solenne giuramento.\nIl 24 aprile 2013 hanno prestato solenne giuramento.\nIl 6 settembre 2013 i corsisti sono stati autorizzati ad indossare le categorie di specialit\u00e0.\nIl motto del corso \u00e8: Vana Est Vis Sine Honore.\nCorso \"Thunor\".\nIl 16\u00ba Corso Thunor ha iniziato il suo periodo di addestramento il 24 settembre 2013 presso la Scuola Marescialli.\nEsso \u00e8 composto da 95 Allievi Marescialli di cui 89 iscritti all'Universit\u00e0 degli Studi della Tuscia e 6 Allievi Marescialli iscritti alla facolt\u00e0 di Infermieristica presso La Sapienza di Roma.\nIl Corso Thunor \u00e8 il primo corso di colore verde a vincere i ludi sportivi da quando l'istituto si \u00e8 spostato a Viterbo.\nIl 29 aprile 2014 hanno prestato solenne giuramento.\nIl motto del corso \u00e8: Unicum Limen Ipso Figente Est.\nCorso \"Uriel\".\nIl 17\u00ba Corso Uriel ha iniziato l'iter formativo presso la Scuola Marescialli dell'Aeronautica Militare il 24 settembre 2014.\nIl Corso \u00e8 costituito da 84 allievi marescialli (16 donne) di cui 78 sono iscritti al corso di Laurea Triennale in Scienze Politiche e delle Relazioni Internazionali presso l'Universit\u00e0 degli Studi della Tuscia, e 6 iscritti alla facolt\u00e0 di Scienze Infermieristiche presso l'Universit\u00e0 \"La Sapienza\" di Roma.\nIl colore del XVII Corso \u00e8 il rosso.\nIl 30 aprile 2015 hanno prestato solenne giuramento.\nIl motto del corso \u00e8: Alata Mente Flammanti Corde\nCorso \"Vidharr\".\nIl 18\u00ba Corso Vidharr ha iniziato il suo iter formativo il 30 settembre 2015, inizialmente composto da 76 Allievi ai quali poi si sono aggiunti altri per un totale attuale di 102 Allievi Marescialli (20 donne).\nIl Corso presenta 94 Allievi che sono iscritti al corso di Laurea Triennale in Scienze Politiche e delle Relazioni Internazionali presso l'Universit\u00e0 degli Studi della Tuscia, 7 Allievi frequentano il Corso di Laurea in Scienze Infermieristiche presso l'Universit\u00e0 \"La Sapienza\" di Roma e 1 Allievo \u00e8 iscritto al Corso di Laurea in Tecniche di Laboratorio Biomedico presso l'Universit\u00e0 \"La Sapienza\" di Roma. (Il primo in assoluto di tutti i tempi)\nIl colore del 18\u00ba corso \u00e8 il Giallo.\nIl 20 aprile 2016 hanno prestato solenne giuramento.\nIl motto del corso \u00e8: Humiles in terra, immensi in caelis"}
{"id": "1272784", "revid": "110157", "url": "https://it.wikipedia.org/wiki?curid=1272784", "title": "Allerheiligen bei Wildon", "text": "Allerheiligen bei Wildon \u00e8 un comune austriaco di 1 400 abitanti nel distretto di Leibnitz, in Stiria."}
{"id": "1272788", "revid": "106384010", "url": "https://it.wikipedia.org/wiki?curid=1272788", "title": "Torcia al plasma", "text": "La torcia al plasma (definita spesso anche arco al plasma o cannone al plasma) \u00e8 un dispositivo che genera un flusso diretto di plasma da un ugello in seguito all'applicazione di una opportuna differenza di potenziale tra due elettrodi. Il getto di plasma trova diverse applicazioni pratiche, tra le quali spiccano:\nIn relazione all'applicazione a cui \u00e8 destinata una torcia al plasma, esistono dispositivi di svariate dimensioni in grado di raggiungere col getto temperature superiori ai 10.000 \u00b0C. I costi variano sensibilmente passando dai sistemi di taglio utilizzati in ambito hobbystico, che costano qualche centinaio di euro, alle grandi e potenti torce al plasma utilizzate ad esempio nel trattamento dei rifiuti. La manutenzione periodica, soprattutto riguardo alle torce pi\u00f9 complesse ed elaborate, pu\u00f2 influenzare significativamente i costi totali di spesa. Di contro l'utilizzo tecnologico del plasma rappresenta sicuramente un valido metodo innovativo e nell'ambito del trattamento dei rifiuti permette di abbattere fortemente il livello di emissioni di inquinanti nonch\u00e9 di riciclare le ceneri ottenendo un materiale vetroso che trova diverse utilizzazioni.\nPlasma accoppiato induttivamente.\nLa torcia al \"plasma accoppiato induttivamente\" (\"ICP\") sfrutta l'energia fornita dalla corrente elettrica creata per induzione elettromagnetica, generata da un campo magnetico di intensit\u00e0 variabile. Esistono due tipi di geometrie ICP: planare e cilindrica. Nella geometria planare l'elettrodo \u00e8 costituito da una bobina metallica piana spiraliforme, mentre in quella cilindrica \u00e8 rappresentato da una molla elicoidale.\nUn importante vantaggio dell'utilizzo del plasma accoppiato induttivamente consiste nella possibilit\u00e0 di applicazione nei casi in cui \u00e8 richiesto plasma ad alta densit\u00e0, essendo la densit\u00e0 elettronica dell'ordine di 1015 cm-3.\nLe torce ICP trovano utilizzo anche nell'ambito delle strumentazioni analitiche di un laboratorio chimico, come nella spettroscopia di emissione e nella ICP-MS."}
{"id": "1272789", "revid": "1543377", "url": "https://it.wikipedia.org/wiki?curid=1272789", "title": "Imperial War Museum North", "text": "L'Imperial War Museum North \u00e8 un museo di guerra situato a Salford Quays, Trafford, Greater Manchester, Inghilterra. \u00c8 una delle cinque sedi dell'Imperial War Museum. Apr\u00ec il 5 luglio del 2002 e fu disegnato dall'architetto Daniel Libeskind e costruito al costo di 28 milioni di sterline da Sir Robert McAlpine tramite ingegneri della Arup. \nStruttura.\nL'edificio ha una complessa geometria con piani inclinati, interni e alcune superfici perpendicolari progettati per indurre un disorientamento simile a quello causato dalla guerra.\nLa struttura si compone di tre \"frammenti\" (shard), che rappresentano la guerra su terra, mare e nel cielo. La torre larga \u00e8 conosciuta come \"Air Shard\", \u00e8 alta 55 m ed \u00e8 a cielo aperto. Al suo interno si trova una piattaforma panoramica, raggiungibile con un ascensore, da cui si gode una vista del The Lowry e di Salford Quays. L\"'Earth Shard\" ospita gli spazi pubblici del museo, lo spazio espositivo e le gallerie per le mostre speciali. Il \"Water Shard\" si affaccia sul \"Manchester Ship Canal\" e ospita un ristorante.\nIl museo ospita una mostra chiamata \"The Big Picture\"; una volta ogni ora, le luci della sala di esposizione principale vengono abbassate, e fotografie e citazioni di scene di guerra sono proiettate su tutti i muri, e l'eco dei suoni registrati si diffonde nelle sale. Questa esibizione completa la snervante esperienza per infondere la quale il museo \u00e8 stato progettato.\nL'entrata \u00e8 gratis e il museo \u00e8 aperto dalle 10.00 alle 17.00 di ogni giorno.\nL\"'Imperial War Museum North\" ha vinto nel 2003 il British Construction Industry Building Award.\nIl museo si pu\u00f2 fregiare del titolo di 'Attrazione dal maggior numero di visitatori dell'anno' ricevuta al Manchester Tourism Awards del 2006. \u00c8 citato come esempio del Decostruttivismo.\nConcetti architettonici.\nIl concetto preso a modello da Libeskind per il museo era il mondo, suddiviso dai conflitti e riassemblato in loco. I tre elementi dell'edificio, la \"air shard\", la \"earth shard\", e la \"water shard\" rappresentano le arene in cui si combatte il conflitto."}
{"id": "1272790", "revid": "43530", "url": "https://it.wikipedia.org/wiki?curid=1272790", "title": "Forest Lawn Memorial Park (Glendale)", "text": ""}
{"id": "1272799", "revid": "124094365", "url": "https://it.wikipedia.org/wiki?curid=1272799", "title": "Paluani", "text": "Paluani S.p.A. \u00e8 una storica azienda dolciaria italiana specializzata nella produzione di dolci da ricorrenza (pandoro, panettone, colomba), oltre a torte levitate, cioccolato, croissant e merendine.\nStoria.\nLa \"Pasticceria Paluani\" fu fondata a Verona nel 1921. \nFin dai primi anni, si specializz\u00f2 nella produzione di Pandoro, dolci lievitati e budini.\nSuccessivamente, negli anni trenta, ampli\u00f2 la propria produzione anche al Panettone, acquisendo la \"Premiata Offelleria Cometti\", storica pasticceria veronese fondata nel 1894, all'epoca l'unica nella citt\u00e0 scaligera a produrre il dolce milanese.\nNel secondo dopoguerra, la Pasticceria Paluani si trov\u00f2 in gravi condizioni finanziarie, fino a quando fu rilevata dal ragionier Luigi Campedelli, che trasform\u00f2 la piccola ditta dolciaria in una vera e propria azienda, costituendo nel 1968 la Paluani S.p.A., la quale ben presto divenne una delle maggiori industrie nazionali del settore.\nNel 1976 la produzione venne spostata nello stabilimento di Dossobuono, frazione di Villafranca di Verona, da allora sede principale dell'azienda.\nNel 1992, Campedelli muore improvvisamente e alla guida della societ\u00e0 gli successe il figlio Luca, da allora presidente e azionista di maggioranza, oltre che presidente del Chievo Verona.\nNell'ottobre 2021, dopo che la squadra di calcio del Chievo \u00e8 stata esclusa dai campi professionistici di calcio per i debiti, la Paluani ha chiesto il concordato preventivo per evitare il fallimento dovuta al forte indebitamento con le banche. Commissari giudiziari sono stati nominati Matteo Creazzo, avvocato, e Andrea Rossi, commercialista. Dovranno presentare un piano industriale entro la fine di febbraio 2022.\nSpot pubblicitari.\nDurante il periodo natalizio, la ditta pubblicizza i suoi prodotti, in particolare il pandoro, sui principali canali televisivi. Uno dei suoi spot pi\u00f9 noti \u00e8 del 1984, creato dal regista veronese Mauro Vittorio Quattrina, che, ispirandosi al film \"Il paradiso pu\u00f2 attendere\", vedeva un angelo che portava in Paradiso la cosa \"pi\u00f9 buona\" che aveva trovato sulla terra, cio\u00e8 il Pandoro Paluani.\nSponsorizzazioni.\nDal 1981 Paluani \u00e8 sponsor del ChievoVerona, di cui Luca Campedelli \u00e8 presidente. Nel periodo compreso tra il 1981 e il 1986 ha anche dato nome alla squadra (che si chiamava, per l'appunto, \"Paluani Chievo\"). Il nome della ditta \u00e8 comparso sulle divise della formazione clivense ininterrottamente fino al 2006, e dal 2008 in avanti, dopo il ritorno della squadra in Serie A.\nControversie.\nIl 26 febbraio 2018, Paluani, insieme ad altre aziende e catene di distribuzione, \u00e8 diventata oggetto di una campagna promossa contro l'impiego di uova provenienti da galline allevate in gabbia. Il successivo 8 marzo l'azienda ha annunciato che entro il 31 dicembre 2019 tutti i propri prodotti non conterranno uova provenienti da allevamenti in gabbia."}
{"id": "1272802", "revid": "110157", "url": "https://it.wikipedia.org/wiki?curid=1272802", "title": "Museo dell'aeronautica Gianni Caproni", "text": "Il Museo dell'aeronautica Gianni Caproni, fondato nel 1927 come Museo Caproni dall'ingegnere aeronautico e pioniere dell'aviazione italiano Gianni Caproni e dalla sua consorte Timina Guasti Caproni, \u00e8 il pi\u00f9 antico museo italiano interamente dedicato al tema dell'aviazione e il pi\u00f9 antico museo aziendale a livello nazionale.\nLa prima sede del museo fu Taliedo, in provincia di Milano; gli aeromobili della collezione vennero trasferiti a Venegono Superiore alla fine della seconda guerra mondiale e l'esposizione riapr\u00ec a Vizzola Ticino negli anni sessanta. Il museo ha assunto la sua collocazione definitiva alla fine degli anni ottanta: la sede attuale, collocata circa 5 chilometri a sud di Trento, accanto all'aeroporto di Trento-Mattarello (anch'esso intitolato a Caproni), \u00e8 stata inaugurata il 3 ottobre 1992. Il museo fa parte della Rete Trentino Grande Guerra.\nStoria.\nOrigini del museo.\nGiovanni Battista Caproni, citato pi\u00f9 spesso come Gianni Caproni (Arco 1886 \u2013 Roma 1957) era un ingegnere civile ed elettrotecnico trentino che, dopo aver sperimentato diversi aeroplani pionieristici di sua concezione tra il 1910 e il 1913, era divenuto nel corso del primo conflitto mondiale uno dei principali punti di riferimento per l'industria aeronautica militare alleata \u2013 specialmente per quanto riguardava i grandi plurimotori da bombardamento. Se piccoli velivoli monomotori come il Caproni Ca.1, il Caproni Ca.6 e il Caproni Ca.12 costituirono delle pietre miliari dello sviluppo dell'aviazione italiana nel periodo prebellico, i trimotori da bombardamento Caproni Ca.32, Ca.33, Ca.36 e Ca.40 rappresentarono alcune delle realizzazioni pi\u00f9 notevoli dell'epoca nel campo dei bombardieri pesanti; le modalit\u00e0 del loro impiego ebbero influenze importanti nel dopoguerra, quando le teorie di Giulio Douhet sul ruolo militare del bombardamento strategico suscitarono vivaci dibattiti.\nDopo la fine delle ostilit\u00e0 l'azienda aeronautica Caproni, pur ben avviata, si trov\u00f2 a dover ripiegare sul mercato civile per far fronte al venir meno delle commesse militari. Oltre ad adattare al ruolo di aerei di linea e da trasporto alcuni modelli di grandi bombardieri, nel corso degli anni venti la ditta (che in questo periodo aveva sede a Taliedo, presso Milano) si dedic\u00f2 anche allo sviluppo di nuovi velivoli, spesso di enormi dimensioni, progettati appositamente come trasporti passeggeri (si ricordano in particolare i Caproni Ca.48, Ca.59 e Ca.60 Transaereo, quest'ultimo sperimentato senza successo).\nAl talento ingegneristico Gianni Caproni affiancava un'acuta consapevolezza dell'importanza di preservare e divulgare il patrimonio di informazioni storiche sulla nascita e sullo sviluppo dell'aviazione italiana in generale e dell'azienda Caproni in particolare. Di vedute simili era anche la sua consorte, Timina Guasti, ed entrambi i coniugi avevano inoltre una spiccata sensibilit\u00e0 artistica che li port\u00f2 spesso ad assumere il ruolo di veri e propri mecenati nei confronti di artisti pi\u00f9 o meno famosi. I due coniugi diedero vita a quello che \u00e8 stato definito un \u00abprogetto culturale\u00bb che un\u00ec l'interesse per la storia della scienza e della tecnologia aeronautica a quello per il collezionismo e per la storia dell'arte; verso la fine degli anni venti, poi, essi decisero di esporre in un museo tutto il materiale che avevano raccolto. Michele Lanzinger, direttore del Museo tridentino di scienze naturali di Trento \u2013 alla cui rete di musei scientifici il Museo Caproni fa capo dal 1999 \u2013 ha detto a proposito delle origini del museo:\nIl Museo Caproni venne fondato nel 1927, con sede a Taliedo, per intervento congiunto di Gianni e di Timina Guasti Caproni; si trattava del primo museo italiano dedicato interamente all'aviazione, nonch\u00e9 del primo museo aziendale italiano.\nSe lo scopo era inizialmente quello di conservare il patrimonio storico legato all'azienda aeronautica Caproni, ben presto il campo di interesse dell'istituzione si allarg\u00f2 a ogni aspetto della storia dell'aviazione, e a tutte le sfaccettature della storia dell'arte e di altre discipline che intersecavano argomenti legati al volo.\nTra il giugno e l'ottobre 1934 si tenne a Milano l'Esposizione dell'Aeronautica Italiana, organizzata da un \"Direttorio ordinatore\" di cui facevano parte Francesco Cutry (un colonnello della Regia Aeronautica), Carlo A. Felice (della Triennale di Milano) e Giuseppe Pagano (un architetto istriano). All'organizzazione della mostra collabor\u00f2 anche Gianni Caproni; egli invi\u00f2 quattro aerei di sua concezione e costruzione, che vennero effettivamente esposti nel padiglione dell'esibizione presso il Palazzo dell'Arte: si trattava del biplano pionieristico Ca.1, il primo velivolo realizzato dall'ingegnere trentino, del Ca.6, un biplano caratterizzato dalle ali a doppia curvatura, di un ricognitore militare monoplano Ca.18 e di un grande bombardiere biplano Ca.36M.\nLa mostra, caratterizzata anche da un allestimento piuttosto spettacolare, studiato da artisti tra i pi\u00f9 importanti della scena italiana dell'epoca, ebbe grande successo; tanto che alla sua conclusione Benito Mussolini diede ordine che il Museo storico dell'Accademia Aeronautica (il museo ufficiale della Regia Aeronautica italiana, che aveva sede nella Reggia di Caserta, presso l'Accademia) venisse trasferito dalla sua sede vanvitelliana a Milano, dove avrebbe dovuto fondersi con il Museo Caproni e confluire in un Museo nazionale aeronautico.\nQuesto progetto tuttavia non and\u00f2 in porto e cos\u00ec il Museo Caproni, che rimaneva la principale istituzione del suo genere in Italia,\ninizi\u00f2 a evolversi nella direzione di un \u00abmuseo generale dell'aviazione\u00bb, il quale avrebbe dovuto raccogliere materiale aeronautico di carattere sia militare che civile proveniente da tutti i luoghi geografici e da tutte le epoche, facendosi carico della sua preservazione ed esposizione. A queste attivit\u00e0 si aggiunse il ruolo editoriale che il museo Caproni ricopr\u00ec negli anni trenta con la pubblicazione di volumi come \"Gli aeroplani Caproni. Studi, progetti, realizzazioni 1908-1935\", \"Francesco Zambeccari aeronauta\", \"L'aeronautica italiana nell'immagine 1487-1875\".\nIl museo conserv\u00f2, fino a dopo l'inizio della seconda guerra mondiale, la sua collocazione milanese presso le officine della ditta a Taliedo; tuttavia, mentre fino alla met\u00e0 degli anni trenta i materiali erano rimasti accumulati nelle officine stesse, in condizioni espositive piuttosto cattive, dopo il 1935 si rese necessario un padiglione museale permanente e costruito appositamente, adeguato ad ospitare una collezione della vastit\u00e0 e dell'importanza raggiunta dal Museo Caproni. Venne adattato a questo scopo un grande hangar dell'aeroporto di Taliedo, sempre presso la fabbrica di aeroplani Caproni, all'interno del quale nel 1940 trovavano posto:\nA questi aeromobili, o parti di aeromobili, si aggiungeva una quantit\u00e0 di modellini, motori, eliche, opere d'arte e altri reperti che le fonti non sono in grado di quantificare.\nA causa della guerra, a partire dal 1942 fu necessario allontanare da Milano parte del materiale e decentrare alcuni dei velivoli nel tentativo di proteggerli. Nonostante le precauzioni che vennero prese, tuttavia, alcuni pezzi andarono distrutti (fu questa la sorte dell'unico esemplare esistente del grande bombardiere triplano Ca.42) o vennero persi (come accadde al CNA Eta e alle fusoliere del Macchi-Nieuport 29 e del Roland VIb). La maggior parte dei reperti conservati nei tre nuclei principali del museo, della biblioteca aeronautica e dell'archivio comunque si salvarono.\nDal secondo dopoguerra agli anni ottanta.\nI velivoli del Museo Caproni vennero riuniti dopo la fine della guerra a Venegono Superiore, in provincia di Varese; la componente documentaria dell'istituzione, in questo periodo, si trovava invece a Roma. Pur essendo privo di una struttura museale che consentisse di tenere aperta al pubblico l'esposizione, il Museo Caproni rimase un'istituzione importante per la conservazione della storia dell'aviazione e continu\u00f2 a partecipare a importanti eventi aeronautici e ad acquisire nuovi materiali che andavano ad arricchire la sua collezione. L'attivit\u00e0 del museo, tra gli anni quaranta e gli anni cinquanta, fu legata in gran parte alla figura della fondatrice, Timina Caproni.\nNegli anni sessanta finalmente una nuova sede espositiva venne aperta presso la vecchia fabbrica Caproni di Vizzola Ticino, sempre in provincia di Varese (poco lontano da dove venne poi costruito l'aeroporto di Milano-Malpensa). Il museo venne nuovamente aperto al pubblico e continu\u00f2 ad acquisire nuovi aeromobili: il fatto che, accanto agli edifici che ospitavano le collezioni, vi fosse una pista d'atterraggio in erba lunga 600 metri consent\u00ec ad alcuni aerei che vennero donati al museo di giungervi in volo, autonomamente, concludendo idealmente la loro carriera operativa e garantendo le migliori condizioni di conservazione possibili al momento di assumere la loro collocazione definitiva. Cos\u00ec avvenne per aerei come l'Avia FL.3 e il Macchi MB.308 tuttora appartenenti al museo.\nAltri degli aerei del Museo Caproni subirono in questo periodo interventi conservativi importanti, mentre i velivoli in condizioni migliori vennero rimontati ed esposti nei suggestivi ambienti dei capannoni originali della prima guerra mondiale. Altri velivoli rimasero immagazzinati presso la villa della famiglia Caproni a Venegono Superiore. Con la morte dei fondatori (Gianni Caproni scomparve nel 1957, Timina nel 1991) i loro figli Giovanni e Maria Fede subentrarono nella gestione del museo e il loro lavoro consent\u00ec all'istituzione di conservare la sua posizione a livello nazionale e internazionale, arricchendo costantemente le collezioni con nuove acquisizioni.\nNegli anni ottanta per\u00f2, in concomitanza con il declino economico della ditta di costruzioni aeronautiche fondata da Gianni Caproni, anche il museo di Vizzola Ticino dovette chiudere. Grazie anche all'intervento di Martino Aichner, pilota italiano medaglia d'oro al valor militare durante la seconda guerra mondiale, nell'agosto 1988 la famiglia Caproni riusc\u00ec a stipulare un accordo con la provincia autonoma di Trento in base al quale quest'ultima si assumeva la responsabilit\u00e0 di restaurare la collezione e di costruire presso l'aeroporto di Trento-Mattarello una struttura espositiva dedicata al pioniere dell'aviazione italiano, con il nome di Museo dell'Aeronautica Gianni Caproni.\nDagli anni novanta a oggi.\nNell'aprile 1989 prese avvio, presso la ditta Masterfly di Rovereto, il restauro degli aeromobili storici del museo e il 2 dicembre dello stesso anno ebbe inizio la costruzione dei padiglioni museali adiacenti alle strutture dell'aeroporto. L'edificio principale della nuova sede venne inaugurato il 3 ottobre 1992.\nLa nuova struttura \u00e8 caratterizzata da uno spazio espositivo di 1\u00a0400 metri quadrati, che nella configurazione iniziale ospitava 17 aeroplani conservati in condizioni di umidit\u00e0 e temperatura controllate.\nNella primavera del 1999 il museo \u00e8 diventato una \"sezione territoriale\" del Museo tridentino di scienze naturali, il quale a sua volta dipende dalla Provincia autonoma di Trento.\nNell'aprile 2011 accanto al grande spazio espositivo originale \u00e8 stato aperto un nuovo hangar (adiacente al lato settentrionale del salone principale) che ha consentito di riorganizzare la disposizione degli aeromobili gi\u00e0 presenti nel museo e di esporre provvisoriamente alcuni degli aerei che precedentemente erano conservati in magazzino.\nAll'apertura del nuovo hangar di cui sopra, avvenuta in occasione dell'evento \"La sfida del volo\", un Ansaldo A.1 Balilla, il Caproni Ca.53 e alcune parti del Caproni Ca.60 sono stati trasferiti dal magazzino del museo a nord della citt\u00e0 di Trento e collocati nel salone principale, entrando a far parte dell'esposizione permanente; un Agusta Bell AB 47G, un Manzolini Libellula II e un North American T-6 Texan sono stati aggiunti al nucleo originale della collezione trovando posto nel nuovo hangar, insieme a un B\u00fccker B\u00fc 131, al Caproni Ca.193, a un Macchi MB.308 e a un Saiman 202M che fino ad allora erano stati nello spazio espositivo principale del museo. Il nuovo hangar, che ha rappresentato il primo aumento della superficie espositiva del museo dopo il 1992, ha costituito comunque una tappa intermedia e provvisoria, come una sorta di anteprima, in vista di un ampliamento pi\u00f9 consistente e pi\u00f9 stabile. Nell'autunno del 2011 infatti esso \u00e8 stato nuovamente chiuso in vista di ulteriori lavori. Nel luglio 2019 la gestione del museo \u00e8 passata sotto la direzione della Fondazione del Museo storico del Trentino.\nA met\u00e0 del 2011, la collezione del museo comprendeva: \nAd essi si aggiunge un Lockheed F-104G Starfighter collocato all'aperto, all'ingresso del museo e dell'aeroporto, che fa da gate guardian e che \u00e8 dedicato alla memoria del generale dell'Aeronautica Militare Licio Giorgieri.\nA partire da quando il museo ha assunto la sua collocazione definitiva, una nuova importanza \u00e8 stata attribuita allo status di beni culturali che i velivoli storici esposti meritano di vedersi riconoscere. Le successive fasi del recupero dei nuovi aeromobili dal magazzino del museo per ampliare l'esposizione estendendola al secondo hangar sono avvenute in collaborazione con enti come l'Assessorato alla Cultura della Provincia autonoma di Trento, la Soprintendenza per i beni storico-artistici e la Soprintendenza per i beni librari, archivistici ed archeologici e hanno risposto a esigenze di rispetto della fisionomia originale dei pezzi con la massima attenzione per la ricostruzione filologica della loro storia e la tutela della loro conservazione in accordo con i pi\u00f9 avanzati principi legati alle scienze del restauro dei beni culturali.\nCollezione.\nReperti e ricostruzioni.\nOltre ai velivoli, in molti casi conservati integri e, in alcuni, esposti smontati o sopravvissuti solo in parte, all'interno del museo sono presenti diversi reperti storici tra cui motori, eliche, strumenti e componenti vari di aeroplani e di aeromobili di diverso tipo, documenti, medaglie, modelli, fotografie, cimeli, oggetti personali. Il loro numero \u00e8 difficilmente quantificabile, e non \u00e8 possibile fornirne un elenco completo. Tra i pi\u00f9 notevoli tuttavia si possono ricordare: il motore Piaggio P.XI il quale equipaggiava il Caproni Ca.161bis che nel 1938 stabil\u00ec un record d'altitudine per aerei a pistoni tuttora imbattuto; un frammento del Bl\u00e9riot XI con cui nel 1910 Geo Ch\u00e1vez fu il primo a compiere una trasvolata delle Alpi; una centina alare di un biplano Wright risalente all'inizio del Novecento; il serbatoio di un Supermarine Spitfire precipitato durante la seconda guerra mondiale.\nIl museo ospita anche, in due locali distinti, una ricostruzione dello studio di progettazione dell'ingegner Caproni e la riproduzione di un'officina per la costruzione di eliche degli anni venti.\nArti figurative.\nDurante il periodo dei suoi studi a Monaco di Baviera, a Liegi e a Parigi Gianni Caproni svilupp\u00f2 un profondo interesse per le arti figurative. Dopo essersi dedicato lui stesso alla pittura e alla scultura per un certo periodo (anteriormente al 1910), scelse di fare dell'aviazione la sua attivit\u00e0 principale; tuttavia non perse la sensibilit\u00e0 artistica che aveva ormai acquisito grazie alle influenze delle secessioni mitteleuropee e delle avanguardie storiche.\nDivenne amico di diversi artisti e, man mano che la sua situazione economica si faceva pi\u00f9 solida con l'affermarsi della sua azienda di costruzioni aeronautiche, divent\u00f2 loro sostenitore e committente assumendo spesso un ruolo da vero e proprio mecenate. Cos\u00ec accadde con Luigi Bonazza che, assunto come disegnatore tecnico nel 1915, seppe poi coniugare il decorativismo Jugendstil con temi naturalistici e con soggetti e forme tipiche del disegno industriale.\nNegli anni dieci Caproni entr\u00f2 in contatto con altri artisti, con i quali spesso strinse rapporti personali di amicizia; alla sua attivit\u00e0 si affianc\u00f2 la sensibilit\u00e0 di sua moglie, Timina, e l'attenzione del collezionismo e mecenatismo della famiglia Caproni si spost\u00f2 dal semplice naturalismo alle nuove forme espressive della corrente futurista, con la sua passione per l'azione e la velocit\u00e0 \u2013 che ben si adattava a celebrare il volo. Da allora, e in modo particolare con il secondo futurismo e con l'aeropittura, la Collezione Caproni and\u00f2 arricchendosi di numerosi lavori importanti, frutto della collaborazione dell'industriale trentino e di sua moglie con artisti come Fortunato Depero, Alfredo Ambrosi, Emilio Monti e altri. La famiglia entr\u00f2 cos\u00ec in possesso di opere di artisti tra i quali si ricordano Giacomo Balla, Tato, Fillia, Corrado Cagli, Benedetta Cappa, Amerigo Contini, Tullio Crali, Gerardo Dottori, Mario Sironi.\nMolte delle opere pi\u00f9 significative sono giunte a Trento, quando il Museo dell'Aeronautica Gianni Caproni ha acquisito la sua collocazione definitiva, per volont\u00e0 di Maria Fede Caproni, figlia di Gianni e Timina. Alcune hanno trovato posto negli stessi ambienti dove sono esposti gli aeromobili (\u00abricostruendo l'unit\u00e0 del progetto culturale avviato da Gianni e Timina Caproni\u00bb) mentre tutte le principali sono state riunite nel 2007-2008 in occasione della mostra \"La Collezione Caproni\", tenutasi presso la Galleria civica G. Segantini di Arco.\nMostre temporanee.\nIl museo organizza anche, periodicamente, mostre temporanee legate a diversi aspetti della storia dell'aviazione; alcune di esse hanno riguardato l'arte, la simulazione del volo, la fotografia, piuttosto che il volo nel suo aspetto generale o la storia e le caratteristiche di un velivolo in particolare, come il Caproni Ca.1 o il Caproni Ca.100.\nBiblioteca.\nDel Museo dell'Aeronautica Gianni Caproni fa parte anche una ricca biblioteca specializzata, con un'importante raccolta di testi sulla storia dell'aviazione."}
{"id": "1272804", "revid": "767487", "url": "https://it.wikipedia.org/wiki?curid=1272804", "title": "Benedictum", "text": "I Benedictum sono un gruppo heavy metal statunitense, formatosi a San Diego nel 2005.\nStoria del gruppo.\nLa band era precedentemente conosciuta con il nome \"Bound\". La cantante Veronica Freeman, il tastierista Chris Morgan e l'ex-batterista Blackie Sanchez in precedenza erano membri di una tribute band di Dio chiamata \"Evilution\", questa \u00e8 la causa dell'inclusione della cover di \"Rainbow in the Dark\" nel loro demo e delle cover di \"Mob Rules\" e \"Heaven and Hell\" in \"Uncreation\", entrambi canzoni dei Black Sabbath dell'era Ronnie James Dio.\nNell'album compaiono come ospiti l'ex bassista di Rainbow e Dio Jimmy Bain e il chitarrista Craig Goldy, inoltre il produttore della band, Jeff Pilson, \u00e8 un ex bassista della band dello storico cantante."}
{"id": "1272806", "revid": "1114711", "url": "https://it.wikipedia.org/wiki?curid=1272806", "title": "Kim Kirchen", "text": " In carriera ha vinto due tappe al Tour de France, un Tour de Pologne e una Freccia Vallone.\nCarriera.\nNella categoria dilettanti Kirchen vince diverse gare tra cui la Fl\u00e8che du Sud, il titolo nazionale Open e, nel 2000, Trofeo Banca Popolare di Vicenza, importante gara di categoria. Passa al professionismo a inizio 2001 con la Fassa Bortolo di Giancarlo Ferretti: con la maglia della formazione trevigiana vince il Giro dei Paesi Bassi 2002, la Parigi-Bruxelles 2003 e, nel 2005, il Trofeo Laigueglia e una tappa e la classifica finale del Tour de Pologne, gara valida per il calendario ProTour. Nel 2004 \u00e8 nuovamente campione nazionale in linea: si ripeter\u00e0 nel 2006, aggiudicandosi anche il titolo a cronometro nel 2008 e nel 2009.\nNel 2006 si trasferisce alla tedesca T-Mobile, nota come Team High Road/Columbia a partire dal 2008. Nel 2007 conclude secondo sia alla Tirreno-Adriatico che al Tour de Suisse, terzo al Tour de Pologne e settimo al Tour de France, corsa in cui, dopo la squalifica di Aleksandr Vinokurov, gli viene attribuito il successo nella frazione con arrivo a Loudenvielle-Le Louron. Nella prima parte del 2008 conquista due tappe alla Vuelta al Pa\u00eds Vasco, la Freccia Vallone, una delle classiche delle Ardenne, e una frazione al Tour de Suisse. Conclude quindi ancora al settimo posto il Tour de France, vestendo la maglia gialla per quattro giorni; a seguito della squalifica di Stefan Schumacher gli verr\u00e0 attribuita anche la vittoria della cronometro di Cholet di quel Tour. L'anno dopo si aggiudica un'altra tappa al Tour de Suisse.\nNel 2010 viene ingaggiato dal team russo Katusha. Nella notte tra il 18 e il 19 giugno 2010, dopo la settima tappa del Tour de Suisse, viene ricoverato all'ospedale di Zurigo per un collasso dovuto a problemi respiratori e mantenuto in coma farmacologico per quattro giorni. A fine 2010, in scadenza di contratto con il team Katusha, decide di chiudere la carriera agonistica."}
{"id": "1272808", "revid": "484362", "url": "https://it.wikipedia.org/wiki?curid=1272808", "title": "Lex Rupilia", "text": "La Lex Rupilia fu promulgata sotto il consolato di Publio Rupilio e Publio Popilio Lenate nel 132 a.C. Nasceva dalla pressante esigenza di mettere mano alla riforma amministrativa della provincia della Sicilia dopo i violenti e sanguinosi moti che l'avevano scossa, in seguito alla prima guerra servile. A seguito della sollevazione, il Senato romano era stato costretto a emettere un \"senatus consultum\" con il quale si conferivano i pieni poteri al console, affinch\u00e9 fosse restaurato l'ordine pubblico nella ricca provincia siciliana e di conseguenza la Repubblica non avesse a soffrire pi\u00f9 gravi conseguenze: \nI contorni di questo \"senatus consultum\", lo rappresenta come un \"decretum\" del console Rupilio secondo quanto deciso dai dieci legati propretore (\"quod is de decem legatorum sententia statuit\"), che erano stati inviati dal Senato in Sicilia per amministrare la provincia e la giustizia nel nome di Roma. Di fatto, dal resoconto dell'oratore arpinate emerge che la \"Lex Rupilia\" non fu una vera e propria \"lex\", emanata secondo il procedimento di legiferazione allora vigente in Roma, cio\u00e8 una \"rogatio\" (una proposta di legge del console fatta approvare dal Comizio centuriato) o un \"plebisscitum\" ratificato dal Senato con un proprio \"senatus consultum\", ma una sorta di editto, che, sulla falsariga della \"Lex Julia Municipalis\", istituiva uno statuto speciale per la provincia siciliana, le sue citt\u00e0 e i suoi abitanti. \nIn effetti, siccome non era mai esistito una qualche sorta di stato siciliano, ma solo una nutrita serie di antiche citt\u00e0, molte di fondazione magnogreca, altre di matrice indigena, altre ancora fondate dai cartaginesi al tempo del loro dominio, la \"Lex Rupilia\" si preoccupava di disciplinare i rapporti tra esse, per l'appunto, secondo il costume istituzionale romano, e la \"Res Publica\" romana, per fissare diritti e doveri reciproci. \nPer il noto principio del \"divide et impera\", la normativa differiva secondo i rapporti intercorrenti tra le singole citt\u00e0 e Roma (\"foedera\"), soprattutto in materia d'imposte. Queste per lo pi\u00f9 erano strutturate su base decimale, cio\u00e8 Roma incamerava la decima del prodotto interno lordo, diremmo noi moderni, cio\u00e8 di tutto quanto prodotto nell'isola. Roma, dopo la conquista definitiva dell'isola, si era limitata a sostituirsi sotto l'aspetto tributario e della tassazione, alle generazioni di tiranni magnogreci e prima ancora ai Cartaginesi, che avevano governato la parte occidentale dell'isola per secoli. Mantenere nei limiti del possibile la struttura tributaria serviva a non scardinare l'assetto economico e sociale dell'isola che era pur sempre uno dei granai principali dell'Urbe. Le numerose eccezioni derivavano dalla fedelt\u00e0 che le varie citt\u00e0 e comunit\u00e0 avevano mostrato durante le guerre puniche. \nMessana, Tauromenium e Noto avevano stipulato ciascuna un trattato (\"foedus\") con Roma, cos\u00ec come tra stati sovrani, in base ai quali esse erano formalmente libere ed indipendenti, conservavano le proprie istituzioni e le proprie leggi, tanto che non erano soggette al potere amministrativo e giudiziario dei legati propretore insediati nell'isola da Roma, erano esenti da tributi e tasse e, almeno apparentemente, se Roma voleva una qualche prestazione, l'avrebbe dovuta chiedere in modo ufficiale. Altre cinque citt\u00e0, Centuripe, Alesa, Segesta, Alicie e Panormum, erano dichiarate libere ed indipendenti, ma non garantite da trattati bilaterali; i privilegi di cui godevano erano solo frutto di un atto unilaterale di Roma.\nLa maggior parte delle altre citt\u00e0 siciliane erano dichiarate soggette alla decima, poich\u00e9 all'epoca della conquista romana si erano arrese con la formula della \"deditio in fidem\", cio\u00e8 si erano arrese dopo aver fatto resistenza, rimettendosi alla clemenza dei conquistatori. Il loro statuto legale si presentava pi\u00f9 svantaggiato rispetto alle citt\u00e0 precedentemente citate. \nPer finire, le citt\u00e0 che erano state conquistate con la forza vedevano confiscato tutto il loro patrimonio; soprattutto i terreni agricoli adatti a coltivazione o al pascolo erano dichiarati \"ager publicus populi Romani\". L\"'ager publicus\" diventava territorio dello stato di Roma che, con asta pubblica, lo dava in affitto, ad un canone stabilito dai censori di Roma ogni cinque anni. I terreni diventavano cos\u00ec facile preda di grandi e ricchi proprietari terrieri che li facevano lavorare da manodopera schiavile a basso costo. I minori costi di produzione eliminarono gradualmente le piccole propriet\u00e0 a gestione familiare e tutto il meridione italiano, ma non solo, fu gravato dall'insorgere del fenomeno del latifondo. \nSotto l'aspetto tecnico, la disciplina introdotta dalla Lex Rupilia per prima cosa stabiliva:\nOvvero, quando un cittadino avesse agito in giudizio contro un altro cittadino, il diritto sarebbe stato amministrato secondo le leggi proprie della patria di appartenenza e quindi, quando un siculo avesse convenuto in giudizio un altro siculo, ma non della stessa citt\u00e0, secondo quanto stabilito dall'editto dei legati propretore, per risolvere la controversia era sorteggiato un giudice. Mentre secondo il \"decreto\" di Rupilio, che i siculi chiamavano Legge Rupilia.\nPer il caso, quindi, in cui un popolo, cio\u00e8 una citt\u00e0, citasse in giudizio un privato ovvero che questi citasse un popolo, allora il Senato sceglieva il giudice da un'altra citt\u00e0, una volta che fossero stati ricusati i giudici delle rispettive citt\u00e0 di appartenenza. \nNel caso in cui un \"cittadino romano\" fosse evocato in giudizio da un siculo, veniva nominato un giudice siculo, quando era il cittadino romano ad evocare in giudizio un siculo veniva nominato un giudice romano. \nPer tutte le altre faccende giudiziarie i siculi erano soliti scegliere (ma sarebbe pi\u00f9 corretto affermare che, di fatto, erano costretti a scegliersi) i giudici tra cittadini romani appositamente scelti. Costoro giudicavano delle controversie insorte tra agricoltori ed esattori delle decime frumentarie, istituite secondo la cosiddetta \"lex Ieronica\"."}
{"id": "1272809", "revid": "110157", "url": "https://it.wikipedia.org/wiki?curid=1272809", "title": "Arnfels", "text": "Arnfels \u00e8 un comune austriaco di 1 051 abitanti nel distretto di Leibnitz, in Stiria; ha lo status di comune mercato (\"Marktgemeinde\")."}
{"id": "1272811", "revid": "767487", "url": "https://it.wikipedia.org/wiki?curid=1272811", "title": "Berghausen (Ehrenhausen an der Weinstra\u00dfe)", "text": "Berghausen \u00e8 una frazione di 638 abitanti del comune austriaco di Ehrenhausen an der Weinstra\u00dfe, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri ex comuni di Ehrenhausen, Ratsch an der Weinstra\u00dfe e Retznei per costituire il nuovo comune mercato (\"Marktgemeinde\")."}
{"id": "1272812", "revid": "729019", "url": "https://it.wikipedia.org/wiki?curid=1272812", "title": "Sun Records", "text": "La Sun Records, appartenente al gruppo Sun Entertainment Corp, \u00e8 una casa discografica indipendente statunitense fondata a Memphis, in Tennessee, che inizi\u00f2 la sua attivit\u00e0 il 27 marzo 1952.\nStoria.\nLa Sun Records fu una tra le pi\u00f9 importanti etichette discografiche degli anni Cinquanta. Fondata da Sam Phillips ha come logo dell'etichetta una mezza circonferenza con un gallo al centro, il sole (\"Sun\") sullo sfondo e uno spartito musicale come cornice.\nLa sede della Sun Records \u00e8 a Memphis (nel Tennessee), dove l'ondata rock 'n roll e rockabilly riscosse maggior successo negli anni Cinquanta e Sessanta. Il proprietario Sam Phillips, insieme al fratello, ha scoperto grandi esponenti del rock come Elvis Presley (successivamente passato alla RCA), Johnny Cash (che vi incise fino al 1961), Carl Perkins, Roy Orbison e Jerry Lee Lewis.\nLa Sun Records esiste ancor oggi e una parte, il Sun Studio \u00e8 adibito a museo.\nFilmografia.\nLa Sun Records compare anche in alcuni film dedicati alla vita di questi artisti, come \"Great Balls of Fire! - Vampate di fuoco\" (dedicato a Jerry Lee Lewis), \"Quando l'amore brucia l'anima - Walk the Line\" (sulla carriera di Johnny Cash) e \"Elvis - The Early Years\" (su Elvis Presley)."}
{"id": "1272813", "revid": "110157", "url": "https://it.wikipedia.org/wiki?curid=1272813", "title": "Breitenfeld am Tannenriegel", "text": "Breitenfeld am Tannenriegel \u00e8 una frazione di 197 abitanti del comune austriaco di Schwarzautal, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Hainsdorf im Schwarzautal, Mitterlabill, Schwarzau im Schwarzautal e Wolfsberg im Schwarzautal per costituire il nuovo comune mercato (\"Marktgemeinde\")."}
{"id": "1272815", "revid": "1149807", "url": "https://it.wikipedia.org/wiki?curid=1272815", "title": "Futari Etchi", "text": " \u00e8 una serie manga di Katsu Aki. \u00c8 stato pubblicato in Giappone a partire dal 1997 dalla Hakusensha. In Italia, invece, \u00e8 stato proposto dalla Dynit nel giugno del 2006 sulla collana \"Princess\". La serie \u00e8 stata interrotta dopo l'uscita del 25\u00ba volume il 18 marzo 2009.\nIl termine del titolo deriva dalla pronuncia giapponese della consonante \"H\", lettera iniziale della parola giapponese \"hentai\", e viene usato colloquialmente dai giapponesi per indicare il sesso e le pratiche erotiche.\nCos\u00ec Katsu Aki, l'autore, descrive la propria opera:\nIl manga funge anche da manuale per il sesso, affrontando e spiegando come poter superare tutte le varie problematiche tra i rapporti di coppia, come l'eiaculazione precoce, ansia da prestazione, disfunzione erettile, disfunzione lubrificatoria, ecc; nonch\u00e9 descrive particolarmente varie tecniche e posizioni sessuali.\nNe \u00e8 stato tratto un anime OAV in 4 episodi usciti tra il 2002 e il 2004, oltre a un mini drama televisivo in tre puntate nel 2000 e a due film live action nel 2011.\nTrama.\nMakoto e Yura, entrambi 25 anni, si sono rivolti a un'agenzia matrimoniale per avere un incontro a scopo di matrimonio. Si incontrano, si piacciono e si sposano per scoprirsi entrambi vergini. Superati i primi imbarazzi iniziali, avviandosi alla scoperta della sessualit\u00e0 di coppia, affrontano questa novit\u00e0 cercando di superare insieme le varie difficolt\u00e0 e l'inesperienza, sperimentando il sesso con la forza del loro amore.\nAccoglienza.\nAl 2018, il manga ha venduto in totale 29,5 milioni di copie, 27 milioni in Giappone, comprese le copie digitali, e 2,5 milioni all'estero."}
{"id": "1272816", "revid": "110157", "url": "https://it.wikipedia.org/wiki?curid=1272816", "title": "Ehrenhausen", "text": "Ehrenhausen \u00e8 una frazione di 1 019 abitanti del comune austriaco di Ehrenhausen an der Weinstra\u00dfe, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri ex comuni di Berghausen, Ratsch an der Weinstra\u00dfe e Retznei per costituire il nuovo comune mercato (\"Marktgemeinde\"), del quale Ehrenhausen \u00e8 il capoluogo."}
{"id": "1272818", "revid": "110157", "url": "https://it.wikipedia.org/wiki?curid=1272818", "title": "Eichberg-Trautenburg", "text": "Eichberg-Trautenburg \u00e8 una frazione di 773 abitanti del comune austriaco di Leutschach an der Weinstra\u00dfe, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Glanz an der Weinstra\u00dfe, Leutschach e Schlo\u00dfberg per costituire il nuovo comune mercato (\"Marktgemeinde\")."}
{"id": "1272819", "revid": "1590006", "url": "https://it.wikipedia.org/wiki?curid=1272819", "title": "Orsola Benincasa", "text": "L'Universit\u00e0 degli Studi \"Suor Orsola Benincasa\" di Napoli le \u00e8 stata intitolata perch\u00e9 eretta presso la cittadella monastica da lei fondata.\nBiografia.\nNacque a Cetara da Girolamo, di origini senesi, imparentato con santa Caterina, e Vincenza Genuina.\nDotata di grande fervore religioso, da giovane tent\u00f2 di farsi ammettere tra le clarisse cappuccine del monastero di Santa Maria di Gerusalemme, ma fu rifiutata: attorno al 1581 si ritir\u00f2 quindi in un eremo presso il Castel Sant'Elmo, sul Vomero, acquistando fama di santit\u00e0 e attirando numerose discepole.\nDopo un'esperienza mistica, il 3 maggio del 1582 fu ricevuta in udienza a Frascati da papa Gregorio XIII, al quale comunic\u00f2 di aver ricevuto da Dio l'incarico di trasmettergli un messaggio di riforma per tutta la Chiesa. Fu quindi sottoposta all'esame di una commissione, di cui facevano parte Giulio Antonio Santorio e Filippo Neri, che riconobbe le sue virt\u00f9.\nTornata a Napoli, nel 1582 fond\u00f2 la Congregazione delle oblate della SS. Concezione di Maria, suore di vita attiva dedite all'educazione della giovent\u00f9 e, dopo una visione che sarebbe avvenuta il 2 febbraio 1617, fond\u00f2 la Congregazione delle romite dell'Immacolata Concezione di Maria Vergine, monache di rigorosa clausura, dedite alla preghiera contemplativa per sostenere, con la forza della preghiera, il lavoro apostolico delle oblate.\nNel 1614 la Benincasa avrebbe ricevuto nel suo convento la religiosa Giulia Di Marco, ritenuta santa da una gran parte del popolo di Napoli, ma che da l\u00ec a poco sarebbe stata tratta con la forza a Roma, dove fu condannata per eresia.\nMor\u00ec a Napoli il 20 ottobre del 1618.\nPrima di morire, la Benincasa aveva chiesto che le sue religiose fossero sottoposte al governo e alla direzione spirituale dei chierici regolari teatini, ma i padri rifiutarono la proposta, perch\u00e9 contraria alle loro costituzioni: solo nel 1633, ottenuta l'autorizzazione di Papa Urbano VIII, le oblate e le romite passarono ufficialmente sotto la giurisdizione dei teatini, di cui adottarono il nome.\nIl culto.\nL'introduzione della causa di canonizzazione fu chiesta nel 1621 sotto Papa Gregorio XV che, da sacerdote, aveva conosciuto Orsola; la causa inizi\u00f2 ufficialmente due anni dopo a Napoli e la suora venne dichiarata Serva di Dio. Le virt\u00f9 eroiche di suor Orsola Benincasa furono proclamate il 7 agosto 1793 nella basilica romana di Sant'Andrea della Valle da Papa Pio VI, che perci\u00f2 le attribu\u00ec il titolo successivo di Venerabile."}
{"id": "1272820", "revid": "110157", "url": "https://it.wikipedia.org/wiki?curid=1272820", "title": "Empersdorf", "text": "Empersdorf \u00e8 un comune austriaco 1 317 abitanti nel distretto di Leibnitz, in Stiria."}
{"id": "1272822", "revid": "287204", "url": "https://it.wikipedia.org/wiki?curid=1272822", "title": "It\u2019s Me Again", "text": ""}
{"id": "1272825", "revid": "767487", "url": "https://it.wikipedia.org/wiki?curid=1272825", "title": "Gabersdorf", "text": "Gabersdorf \u00e8 un comune austriaco di 1 107 abitanti nel distretto di Leibnitz, in Stiria."}
{"id": "1272828", "revid": "10271854", "url": "https://it.wikipedia.org/wiki?curid=1272828", "title": "Spada (tipografia)", "text": ""}
{"id": "1272831", "revid": "767487", "url": "https://it.wikipedia.org/wiki?curid=1272831", "title": "ChthoniC", "text": "Gli ChthoniC sono una band black metal nata nel 1995 a Taipei, Taiwan. La loro particolarit\u00e0 consiste nell'unire black metal e musica tradizionale di Taiwan; questa parte \u00e8 costituita dagli strumenti, tra cui il violino orientale, ma anche dalle tematiche trattate nei testi, che parlano appunto di miti, leggende e storia taiwanese, ma anche di modernit\u00e0 e di antifascismo."}
{"id": "1272833", "revid": "253269", "url": "https://it.wikipedia.org/wiki?curid=1272833", "title": "R\u00e9my Belvaux", "text": "Biografia.\nEra fratello di Lucas Belvaux, attore e regista, e di Bruno Belvaux, regista teatrale.\nDal 1982 al 1984 ha studiato fumetto all'Accademia delle Belle Arti di Ch\u00e2telet, per poi frequentare la scuola di cinema a Bruxelles. Nel 1992, insieme ad Andr\u00e9 Bonzel e a Beno\u00eet Poelvoorde, \u00e8 stato regista, produttore e attore del film \"Il cameraman e l'assassino\", presentato con successo al festival di Cannes e vincitore del Premio Andr\u00e9 Cavens.\nIl 4 febbraio 1998, a Bruxelles, \u00e8 stata una delle quattro persone che hanno tirato una torta alla crema in faccia a Bill Gates, insieme a No\u00ebl Godin.\n\u00c8 morto suicida all'et\u00e0 di 39 anni."}
{"id": "1272838", "revid": "103034693", "url": "https://it.wikipedia.org/wiki?curid=1272838", "title": "Maurizio Dotti", "text": "Biografia.\nApproda nel mondo dei fumetti nel 1991, collaborando con \"Giornalino\". Prima costruiva marionette e scenari per il teatro dei Colla.\nHa realizzato nel 1997 lo \"Speciale\" di Zagor e le matite dell\"'Almanacco del West\" del 1998 (le chine furono opera di Alarico Gattia), cimentandosi con Tex, entrambe testate della Sergio Bonelli Editore.\nIn seguito diverr\u00e0 uno degli autori di punta di un altro personaggio della medesima casa editrice, ovvero Dampyr. Dal 2013 entra nello staff di Tex, illustrando l'episodio lungo oltre tre albi intitolato \"El supremo\", su sceneggiatura di Mauro Boselli, col quale aveva collaborato sulle pagine di Dampyr. Realizza le copertine di \n\"Tex Willer\", testata inaugurata nel 2018 ed incentrata sugli anni giovanili del personaggio."}
{"id": "1272839", "revid": "287204", "url": "https://it.wikipedia.org/wiki?curid=1272839", "title": "Petropolis", "text": ""}
{"id": "1272851", "revid": "2071655", "url": "https://it.wikipedia.org/wiki?curid=1272851", "title": "Not Gonna Get Us", "text": "Not Gonna Get Us (ossia \"Non ci prenderanno\", versione inglese di \"Nas ne dogonjat\") \u00e8 un singolo del duo russo t.A.T.u., pubblicato il 18 gennaio 2003 come secondo estratto dal primo album in lingua inglese \"200 km/h in the Wrong Lane\". \nIl singolo ha riscosso grande successo in tutto il mondo, entrando nella top-ten in paesi come Austria, Belgio, Finlandia, Irlanda, Italia, Regno Unito e Svezia. La canzone raggiunse inoltre la vetta della classifica statunitense Hot Dance Club Songs, diventando il primo e unico singolo delle t.A.T.u. a segnare la prima posizione negli Stati Uniti.\nDescrizione.\n\"Not Gonna Get Us\" \u00e8 stata scritta da Ivan \u0160apovalov, Elena Kiper, Valeriy Polienko e Sergio Galoyan, ed \u00e8 stata prodotta da Trevor Horn. Il brano, che incorpora influenze di musica pop, dance-pop, eurodance e rock, parla dell'amore saffico tra due adolescenti, rappresentato da Julia e Lena, che non \u00e8 accettato dagli altri; le due quindi scappano via per vivere libere il loro amore. \nIl brano e il video musicale furono inizialmente presentati in anteprima a fine 2002 in poche nazioni europee, dove esisteva anche un CD promo della canzone. In Italia, ad esempio, la premi\u00e8re del video avvenne nel novembre 2002 a \"TRL\". Comunque, nella maggior parte d'Europa il debutto ufficiale arriv\u00f2 a inizio 2003. La canzone fu anche l'ultima estratta come singolo da \"200 km/h in the Wrong Lane\" nel Regno Unito. Nel 2006 il brano appar\u00ec nella raccolta del duo \"The Best\".\nIl suono dell'aereo presente in modo ricorrente nella canzone pu\u00f2 essere considerato un leitmotiv, siccome \u00e8 utilizzato in diverse canzoni e remix delle t.A.T.u.\nVideo musicale.\nIl video musicale di questa canzone \u00e8 una versione modificata della versione originale russa, alterata in modo da rimuovere la sincronizzazione delle labbra, spesso aggiungendo immagini di vetro rotto sopra le immagini di loro che cantano. \nIl video inizia con alcune foto segnaletiche di Julia e Lena, che fanno intendere che abbiano fatto qualcosa di illegale. Quindi le ragazze rubano un enorme autocarro e, insieme, viaggiano lungo un innevato paesaggio siberiano, prendendo e leggendo una mappa. Investono un uomo che lavorava sulla strada (interpretato dal loro ex produttore Ivan \u0160apovalov, che ha anche diretto il video). Alla fine del video vengono mostrate entrambe le ragazze in piedi in cima all'autocarro, abbracciandosi in segno di trionfo. Questa sequenza scopre un'inusuale somiglianza alle sequenze finali del film \"A 30 secondi dalla fine\" (\"Runaway Train\" in inglese), in cui vi recita John Voight, che guida un treno fuori controllo, durante una tempesta di neve.\nIl videoclip venne censurato in alcune parti del mondo e sostituto con una versione ripulita.\nVersione originale russa.\n\"Nas ne dogonjat\" (, \"Non ci prenderanno\") \u00e8 il titolo della versione originale in russo del brano, pubblicata nel 2001 in Est Europa, dove ha ottenuto molto successo. La canzone \u00e8 estratta dall'album originale in lingua russa \"200 po vstre\u010dnoj\", dove \u00e8 presente anche un remix della canzone, successivamente incluso anche nell'album \"t.A.T.u. Remixes\". \nIl videoclip, diretto da Ivan \u0160apovalov, \u00e8 simile a quello della successiva versione inglese. \nEsibizioni dal vivo.\nIl brano fu eseguito dalle cantanti in molteplici occasioni e programmi televisivi nel mondo, come \"Top of the Pops\" sia in Italia che nel Regno Unito e \"AOL Sessions\" negli Stati Uniti. La canzone fu inoltre cantata dalle due ragazze agli MTV Movie Awards 2003. In veste di ospiti speciali, nel 2009 le t.A.T.u. cantarono il brano con il Coro dell'Armata Rossa durante la semifinale dell'Eurovision Song Contest.\nSuccesso commerciale.\nAccolto positivamente dalla critica, il singolo fu commercializzato in formato fisico in Europa il 3 febbraio 2003, negli Stati Uniti il 5 maggio, nel Regno Unito il 19 maggio e in Giappone l'11 giugno. Debutt\u00f2 alla posizione numero 7 nel Regno Unito (rimanendo in classifica otto settimane), vendendo oltre copie nel paese. Raggiunse anche la posizione numero 10 nella Irish Singles Chart. Nei mercati europei si rivel\u00f2 un successo: in Svezia debutt\u00f2 al 10\u00ba posto e raggiunse la nona posizione, rimanendo in classifica per nove settimane; in Finlandia debutt\u00f2 al 3\u00ba posto e rimase in classifica per cinque settimane; in Italia debutt\u00f2 al 4\u00ba posto e rimase in classifica per un totale di sette settimane; in Austria debutt\u00f2 alla numero 22 e raggiunse, dopo due settimane, il 5\u00ba posto per due settimane non consecutive, rimanendo in classifica per un totale di sedici settimane; in Svizzera la canzone debutt\u00f2 alla numero 37, salendo al 18\u00ba posto la settimana successiva, e rimanendo in classifica per 18 settimane in totale; in Belgio (Fiandre e Vallonia) il singolo segn\u00f2 le posizioni 12 e 10.\nIn Oceania riscosse un successo pi\u00f9 moderato. La canzone debutt\u00f2 alla numero 11 nella Australian Singles Chart, permanendo in quella posizione per undici settimane. Fu certificata oro da ARIA per la vendita di oltre copie. Il brano trascorse solo una settimana nella New Zealand Singles Chart, segnando il 25\u00ba posto, diventando il singolo del duo di minor successo nel paese. Fu inoltre l'ultimo singolo del gruppo ad entrare in classifica in Nuova Zelanda.\nLa canzone riusc\u00ec infine a classificarsi in Canada e negli Stati Uniti. Raggiunse la posizione 31 nella classifica statunitense Dance Club Songs, mentre il remix del singolo pubblicato da Dave Aud\u00e9 segn\u00f2 la prima posizione nella stessa classifica. \"Not Gonna Get Us\" raggiunse poi il 35\u00ba posto come picco massimo nella Mainstream Top 40 negli Stati Uniti.\nAltri media.\nLa canzone \"Victims of Love\" dei Good Charlotte, proveniente dall'album \"Good Morning Revival\", ha campionato la melodia di \"Not Gonna Get Us\". La canzone \u00e8 stata anche campionata dalla canzone \"Miss Love Tantei\" di W (Double You). \nNel 2009 il brano \u00e8 apparso nella colonna sonora del film \"The Code\", con protagonisti Antonio Banderas e Radha Mitchell. \nUn remix di \"Not Gonna Get Us\" ha accompagnato l'entrata degli atleti russi alle Olimpiadi invernali 2014."}
{"id": "1272852", "revid": "117915766", "url": "https://it.wikipedia.org/wiki?curid=1272852", "title": "Pole Position (programma televisivo)", "text": "Pole Position \u00e8 stato un programma televisivo trasmesso su Rai 1 e si occupa di Formula 1. \u00c8 stato ideato nel 1997 da Eugenio De Paoli, dopo che la RAI rientr\u00f2 in possesso dei diritti televisivi in chiaro della Formula 1.\nQuesto programma fino al 2015 in onda sia prima sia dopo le dirette dei Gran Premi di Formula 1, prima con collegamenti in diretta dal luogo e la visualizzazione della griglia di partenza, poi con il riassunto della gara e varie interviste ai piloti ed a personalit\u00e0 del mondo della Formula 1. Nel 2016 il programma and\u00f2 in onda il sabato prima e dopo le qualifiche su Rai 2 e ritorn\u00f2 in onda con la seconda parte al termine di queste ultime. Tuttavia nel 2017, il programma torner\u00e0 in onda su Rai 1 ripristinando il format in vigore fino al 2015.\nGeneralmente \"Pole Position\" inizia alle 13:10, dopodich\u00e9 va in onda l'edizione delle 13:30 del TG1 in forma ridotta (sino al 1998 prima della gara andava in onda il TG2 delle 13:00). Al termine del TG1, \"Pole Position\" dalle 13:55 d\u00e0 la linea alla diretta del Gran Premio. Tuttavia, se il GP va in onda in orari diversi, ad esempio di mattina presto (come i GP di Australia, Cina e Giappone), di tardo pomeriggio (come nel caso del Gran Premio del Brasile) o addirittura di sera (GP di Canada e Stati Uniti), il programma va sempre in onda 50 minuti prima della partenza, includendo anche l'edizione del TG1, della durata di 10 minuti, per quanto riguarda le gare in diretta. Per quanto concerne le gare in differita, Pole Position va in onda cinque minuti prima che inizi la gara, stesso discorso e durata per i programmi RAI dedicati alla massima competizione automobilistica.\nTra il 1997 ed il 2001, due puntate del 2002 e una del 2003 e l'edizione intera nel 2004 la trasmissione \u00e8 stata condotta da Gianfranco De Laurentiis (affiancato prima da Simona Tagli nelle prime edizioni, cio\u00e8 quello del 1997 e del 1998 e poi da Luana Ravegnini nelle edizioni del 1999, del 2000 e del 2001). Nel biennio 2002-2003 il programma \u00e8 stato presentato da Amedeo Goria e Paola Ferrari e in alcune puntate sempre da De Laurentiis e da Franco Bortuzzo, mentre dal 2004 al 2009 se ne \u00e8 occupata Federica Balestrieri. Dall'edizione 2010, la conduzione (non pi\u00f9 nello studio virtuale, dove tuttavia rimangono per alcune stagioni il moviolista Fabiano Vandone e Roberto Boccafogli, ma \"on the road\" nei paddock dei circuiti) \u00e8 affidata a Franco Bortuzzo, che rimarr\u00e0 fino al 2015. Dal 2016, la conduzione \u00e8 affidata a Marco Franzelli e a Giorgia Cardinaletti, sia in diretta che in differita. Inoltre i due, oltre ad alternarsi la conduzione di Pole Position, si alternano anche la conduzione di altri programmi contenitori della Formula 1."}
{"id": "1272853", "revid": "1632387", "url": "https://it.wikipedia.org/wiki?curid=1272853", "title": "Tom Hunting", "text": "Biografia.\nHa suonato con loro dal 1980 (anno di fondazione del gruppo) fino al 1989, anno della sua prima dipartita.\nNei primi anni novanta suona con gli Angel Witch.\nNel 1996 si riuniscono gli Exodus con la formazione di \"Bonded by Blood\" (eccetto il bassista Jack Gibson), e ovviamente Tom rientra al suo posto dietro le pelli. Suoner\u00e0 con loro fino al 2005, dopo aver registrato \"Tempo of the Damned\" l'anno precedente.\nNel biennio 2005-2006 il suo posto \u00e8 stato preso da Paul Bostaph (ex-Slayer e Testament), ma solo per registrare un disco (\"Shovel Headed Kill Machine\") e farne il relativo tour; infatti nel 2007 gli Exodus annunciano che Bostaph esce dal gruppo per far ritornare appunto Tom Hunting.\nIl 13 aprile 2021 ha annunciato di essere affetto da carcinoma cutaneo spinocellulare e di aver iniziato le cure quel giorno."}
{"id": "1272854", "revid": "205250", "url": "https://it.wikipedia.org/wiki?curid=1272854", "title": "Stanley Jaki", "text": "Biografia.\nPadre Stanley L. Jaki O.S.B. era Distinguished Professor di Fisica alla Seton Hall University, l'Universit\u00e0 cattolica del New Jersey, dal 1975. \u00c8 fra i principali rappresentanti della filosofia della scienza, della teologia e degli argomenti nei quali le due discipline si incontrano e si scontrano. Dopo gli studi in seminario, Padre Jaki ha conseguito un dottorato in teologia al pontificio Ateneo Sant'Anselmo in Roma (1950) e uno in fisica alla Fordham University in New York (1957). Ha anche svolto ricerche, dopo il dottorato, in Filosofia della Scienza all'Universit\u00e0 di Stanford, all'Universit\u00e0 della California a Berkeley, all'Universit\u00e0 di Princeton ed all'Institute for Advanced Study, sempre a Princeton. In seguito \u00e8 stato \"Gifford Lecturer\" all'Universit\u00e0 di Edimburgo (1975-1976), \"Fremantle lecturer\" al Balliol College, Oxford (1977), \"Hoyt Fellow\" alla Yale University (1980) e \"Farmington Institute Lecturer\" all'Universit\u00e0 di Oxford (1988-1989). Ha ricevuto il Premio Templeton nel 1987 per aver migliorato la comprensione del rapporto fra scienza e religione.\nMorte.\nPadre Stanley Jaki \u00e8 morto in Madrid (Spagna), nel reparto di rianimazione della clinica de la Conception, il 7 aprile 2009 alle ore 13.15 circa (ora locale). Padre Jaki si trovava in Spagna per visitare alcuni amici, prima di tornare in USA. Aveva tenuto in Italia alcune lezioni al master in scienza e fede del pontificio Ateneo Regina Apostolorum. La morte \u00e8 dovuta alle conseguenze di un infarto sofferto (senza rendersene conto) mentre era ancora a Roma. La salma di Padre Jaki \u00e8 stata successivamente trasportata in Ungheria, ov'\u00e8 stato celebrato il funerale il 29 aprile 2009 nell'Abbazia territoriale di Pannonhalma dall'abate, vescovo Asztrik V\u00e1rszegi. La salma riposa nella cripta della cappella di Nostra Signora, luogo di sepoltura per i monaci dell'abbazia."}
{"id": "1272864", "revid": "12222", "url": "https://it.wikipedia.org/wiki?curid=1272864", "title": "Solfato ammonico", "text": ""}
{"id": "1272866", "revid": "12222", "url": "https://it.wikipedia.org/wiki?curid=1272866", "title": "Solfato di ammonio", "text": ""}
{"id": "1272868", "revid": "339392", "url": "https://it.wikipedia.org/wiki?curid=1272868", "title": "Gara di Formula 1", "text": ""}
{"id": "1272869", "revid": "12222", "url": "https://it.wikipedia.org/wiki?curid=1272869", "title": "Solfato potassico", "text": ""}
{"id": "1272871", "revid": "12222", "url": "https://it.wikipedia.org/wiki?curid=1272871", "title": "Cloruro potassico", "text": ""}
{"id": "1272875", "revid": "767487", "url": "https://it.wikipedia.org/wiki?curid=1272875", "title": "Choking Victim", "text": "I Choking Victim sono una band hardcore punk-ska punk nata a New York, USA, nel 1992. la band, molto influenzata dalle sonorit\u00e0 rocksteady ha anche coniato un proprio genere musicale chiamato crack rocksteady.\nStoria.\nLa band, famosa per i suoi testi molto politici e per i numerosi richiami al satanismo, si sciolse dopo il primo giorno di registrazione del suo primo album \"No Gods, No Managers\", ma quanto inciso fu sufficiente per comunque permettere la pubblicazione del disco. Dopo lo scioglimento, alcuni componenti formarono il gruppo Left\u00f6ver Crack ed altri i INDK.\nNel novembre del 2000, la band si riun\u00ec con la sua formazione originaria per alcuni concerti negli Stati Uniti e decise anche di iniziare un tour che li avrebbe portati nell'america latina."}
{"id": "1272890", "revid": "287204", "url": "https://it.wikipedia.org/wiki?curid=1272890", "title": "No Easy Way Out", "text": "No Easy Way Out \u00e8 il primo album di Robert Tepper, uscito nel 1986.\nLa title track \u00e8 sicuramente la traccia pi\u00f9 famosa e una delle pi\u00f9 celebri del compositore, soprattutto perch\u00e9 inserita nella colonna sonora del film \"Rocky IV\"."}
{"id": "1272892", "revid": "16438", "url": "https://it.wikipedia.org/wiki?curid=1272892", "title": "Riccardo Ferri II", "text": ""}
{"id": "1272907", "revid": "536103", "url": "https://it.wikipedia.org/wiki?curid=1272907", "title": "Petelia", "text": "Petelia (\u03a0\u03b5\u03c4\u03b5\u03bb\u03af\u03b1) \u00e8 un'antica citt\u00e0 della Magna Grecia. In passato oggetto di alcuni errori di localizzazione, non vi \u00e8 dubbio che oggi debba individuarsi nel territorio dell'odierna cittadina di Strongoli in Provincia di Crotone.\nStoria.\nAntica citt\u00e0 della Magna Grecia, la quale secondo uno studioso inglese deriverebbe il suo nome da \u201c\"Baet Ylia\"\u201d, \"Citt\u00e0 di Dio\". Spesso ricordata in epoca romana, sita in forte posizione sul versante orientale della Sila, si affaccia sul Mare Ionio, presso l'odierna Strongoli, dove sono state trovate monete, iscrizioni, una famosa laminetta orfica, reperti e individuati siti archeologici. Fondata, secondo una leggenda rodia, da Filottete dopo la guerra di Troia, le sue campagne furono specialmente conosciute per la coltura delle viti aminee. \nAncora prima dei fasti di Kroton, i greci petilini erano rinomati per essere maestri muratori, abili ingegneri ed architetti che venivano ingaggiati dalla madre patria per edificare templi, infrastrutture e grandi opere, oltre ad essere straordinari nell\u2019arte della guerra, per cui seppero intessere rapporti di convenienza e mutuo soccorso con le citt\u00e0 della Grecia. A causa di questo tipo di primazia, riuscirono ad assorbire culturalmente prima gli autoctoni Choni e poi i Bruzi e Lucani, tant\u2019\u00e8 che Petelia fu metropoli per quelle genti, mantenendo sempre una sfera d\u2019indipendenza dalle altre citt\u00e0 stato magno greche, compresa Kroton, che non ritenevano opportuno inimicarsela. \nEstesa la propria influenza sui Bruz\u00ee nel 344, Petelia acquist\u00f2 con il tempo autonomia da Crotone e cominci\u00f2 a battere monete di bronzo con leggenda greca. Dopo la battaglia di Canne, malgrado la generale defezione dei Bruz\u00ee, Lucani e citt\u00e0 della Magna Grecia (fatta eccezione per Reggio) rimase fedele a Roma e si elev\u00f2 a s\u00ec gran fama per la strenua quanto disperata resistenza all'assedio dei Cartaginesi (anno 215) da essere paragonata nella letteratura latina all'eroica Sagunto. Nel 203 Annibale, che l'aveva perduta e ripresa (anno 205), l'abbandon\u00f2 ai Bruz\u00ee, dopo aver asservito i primar\u00ee cittadini e armati gli schiavi. Ma ricostituita dai Romani (anno 202), divenne citt\u00e0 federata e riprese la monetazione con la legenda \u03a0\u0395\u03a4\u0397\u039b\u0399\u039d\u03a9\u039d e con il sistema divisionale romano; conserv\u00f2 tuttavia la lingua greca, finch\u00e9 non fu elevata a municipio (anno 89) e ascritta alla trib\u00f9 Cornelia (Gens Cornelia). \nDurante le guerre servili, Spartaco, sulle sue alture, riusc\u00ec a battere un luogotenente di Crasso.\nLa parte pi\u00f9 nota della storia di Petelia \u00e8 il patto di amicizia con Roma durante le lotte dei Romani contro i Cartaginesi. \nQuando nel 264 a.C. ebbero inizio le guerre puniche, Petelia rimase fedele a Roma. Con la sconfitta di Canne (216 a.C.) l'esercito romano venne dimezzato ed Annibale, dopo aver conquistato gran parte della penisola e dopo aver lasciato a Capua una guarnigione di 700 uomini, si diresse alla conquista dell'Italia meridionale.\nMolte citt\u00e0 si schierarono con i Cartaginesi; solo Petelia ebbe l'ardire ed il coraggio di opporsi alle truppe puniche per ben undici mesi, arrivando i petilini a cibarsi delle cortecce e dei ramoscelli teneri di tutte le piante che trovavano in citt\u00e0. Quando, alla fine i cartaginesi si apprestavano ad entrare nella citt\u00e0, ormai ridotta allo stremo, i Petelini gridarono dall'alto delle loro mura il disprezzo all'ineluttabile disfatta col famoso grido, riportato dal poeta latino Valerio Massimo:\n\u00abItaque Hannibali non Peteliam, sed fidei Petelinae sepulcrum capere contigit\u00bb (\u00abCos\u00ec ad Annibale tocc\u00f2 prendere non Petelia, ma il sepolcro della fedelt\u00e0 petelina\u00bb).\nQuesta grande prova valse a Petelia l'appellativo di seconda Sagunto (citt\u00e0 della Spagna anch'essa fedele a Roma). L'autore latino Silio Italico con molta ammirazione scrive:\n\u00abFumabat versis incensa Petelia tectis, infelix fidei miseraeque secunda Sagunto\u00bb (\u00abFumava Petelia incendiata con i tetti riversi, una seconda Sagunto infelice per la fedelt\u00e0 compassionevole\u00bb).\nPer questo motivo ebbe il titolo di Fidelis, per cui pass\u00f2 alla storia come Fidelis Petelia. (Fonte: Universit\u00e0 Cattolica del Sacro Cuore - VACCARO, Angelo, \"Fidelis Petelia\", Obelisco, Palermo-Roma 1933).\nDurante gli undici mesi di assedio, una piccola delegazione di petelini si rec\u00f2 alla curia romana per chiedere aiuto, ottenendo un netto rifiuto in quanto gli eserciti romani erano impegnati su altri campi di battaglia. I Romani, ben consapevoli delle difficolt\u00e0 che Petelia avrebbe dovuto fronteggiare, lasciarono libert\u00e0 di arrendersi alle truppe nemiche, ma Petelia a costo dell'enorme sacrificio si oppose al nemico e riusc\u00ec a frenarlo per undici mesi, al contrario di citt\u00e0 potenti come Crotone che si erano subito arrese.\nNel frattempo le truppe romane riacquistarono le loro forze e tutte le citt\u00e0 perdute furono riscattate ad opera di Publio Sempronio Tuditano. Ormai la guerra stava per arrivare all'epilogo ed Annibale fu richiamato in patria, ma in attesa del vento favorevole per salpare, fu assalito e molti suoi Numidi rimasero uccisi sulle spiagge di Crotone. Circa Petilini furono riportati nella loro patria dai romani.\nDichiarata quindi Petelia \u201clibera e federata\u201d (si governava con magistrati e leggi proprie), Roma le concesse il diritto di battere la sua moneta (VACCARO, Angelo, \"Fidelis Petelia\", Obelisco, Palermo-Roma 1933). Fu un grande privilegio quello di coniare monete in bronzo, con tipi e legenda greci uniformati (diritto concesso a pochi); mantenne questi privilegi fino all'89 a.C. quando in seguito alla legge Plautia-Papira cambi\u00f2 condizione divenendo municipio e fu classificata nella gens Cornelia. Petelia fu la sola a sopravvivere anche alla decadenza di Crotone. \nA tutt'oggi il valore della gloriosa citt\u00e0 \u00e8 dimostrato dai continui ritrovamenti archeologici (esempio: ariballos medio - corinzio, esposto a Reggio Calabria). \n\"Maria Letizia Lazzarini\", docente di Epigrafia Greca presso la Sapienza di Roma, \u00e8 intervenuta con un\u2019accurata analisi dei documenti epigrafici rinvenuti a Strongoli.\nUna delle epigrafi analizzate ha visto lo studio del Testamento di Magno Megonio, patrono municipale, iscritto su Base marmorea. \u201cUn testamento nel quale \u2013 come ha affermato la docente \u2013 il personaggio cede alla citt\u00e0 la sua vigna, il suo terreno pi\u00f9 importante oltre che una somma di 10000 sesterzi\u201d.\nFra le epigrafe visionate c\u2019\u00e8 da ricordare \u201cl\u2019iscrizione dei Pelaggi, iscrizione greca che testimonia la presenza del Ginnasio a Petelia, considerato il luogo in cui si addestravano culturalmente e fisicamente i giovani\u201d.\nMolti ricercatorI hanno testimoniato su disparati ritrovamenti, che hanno portato alla luce, nel tempo, numerose realt\u00e0 archeologiche. \nImportanti le testimonianze di Luigi La Rocca ed Armando Grasso; tecnici che hanno seguito da vicino numerosi scavi archeologici a Strongoli.\nLa Rocca ha relazionato sull\u2019imponente edificio di et\u00e0 ellenistica del III Secolo a.C., rinvenuto in localit\u00e0 Pianette e della villa di Via Vigna del Principe, rinvenuta nei pressi della palestra.\nAlcuni di essi sono custoditi dalla Soprintendenza dei Beni archeologici della Calabria. Altri luoghi individuati invece sono stati interrati e purtroppo il mercato nero assorbe larga parte dei ritrovamenti effettuati, risalenti al periodo \"ellenico\", sparsi in tutto il mondo.\nMonetazione di Petelia.\nLa monetazione di Petelia, interamente in bronzo, fu l'espressione, a partire del III secolo a.C. dello status di autonomia che la citt\u00e0 seppe garantirsi nei rapporti con la potenza di Roma. Inestimabile traccia della monetazione della citt\u00e0, pu\u00f2 essere ammirata al British Museum di Londra, dove \u00e8 custodita anche una laminetta aurea con formula di defixio, importante da un punto di vista giuridico - religioso.\nQuestione sulla identificazione del sito.\nViene incontrovertibilmente identificata con Strongoli. \nL'attuale citt\u00e0 di Petilia Policastro (KR) \u00e8 stata erroneamente in passato ritenuta da storici locali corrispondere all'antica Petelia. Nel corso degli anni, la mole di rinvenimenti archeologici ha definitivamente smentito questa tesi, ma la citt\u00e0 dal 1863 ne ha conservato comunque il nome."}
{"id": "1272921", "revid": "1408685", "url": "https://it.wikipedia.org/wiki?curid=1272921", "title": "Kaiserschmarrn", "text": "Il Kaiserschmarrn (dal tedesco \"Kaiser\", cio\u00e8 \"imperatore\", e \"Schmarr(e)n\", \"frittata dolce\", letteralmente \"frittata dell'imperatore\") \u00e8 uno dei pi\u00f9 famosi dessert austriaci, diffuso in tutta l'area dell'ex Impero austro-ungarico come anche nella Baviera.\n\u00c8 sostanzialmente una spessa \"cr\u00eape\" spaccata che, in modo analogo all'altro dolce tipico altoatesino, gli \"Strauben\", viene cosparsa di zucchero a velo e servita con confettura di ribes, di mirtilli o salsa di mele.\nLa ricetta.\nIl \"Kaiserschmarren\" pu\u00f2 essere preparato in vari modi. Di solito si separa l'albume dal tuorlo e lo si monta a neve; si monta il tuorlo con lo zucchero e quando \u00e8 simile a crema si aggiunge pian piano la farina, un po' di latte, un pizzico di sale, uva passa e pinoli (facoltativi). Infine si unisce l'albume montato a neve e si versa in una padella dove si \u00e8 fatto sciogliere un bel pezzo di burro. Nella padella l'impasto deve dorare bene ed \u00e8 meglio che non sia alto pi\u00f9 di un dito perch\u00e9 bisogna girarlo e tagliarlo con la forchetta mentre cuoce."}
{"id": "1272939", "revid": "1632387", "url": "https://it.wikipedia.org/wiki?curid=1272939", "title": "Palma del martirio", "text": "L'antica simbologia della palma del martirio e, in generale, la palma intesa come simbolo del Cristianesimo, si collega all'Oriente, cio\u00e8 alla terra dove maggiormente si trova questo albero slanciato e vigoroso con possenti pennacchi di foglie disposti a raggio come quelli del sole. Si pensava che la pianta nel fiorire e generare i frutti (e quindi i semi) morisse: il legame con il martirio \u00e8 quindi dovuto a una simbologia di sacrificio. La stessa simbologia si trova alla base nel motivo della candelabra.\nIl suo significato \u00e8 quello della vittoria, dell'ascesa, della rinascita e dell'immortalit\u00e0. Si collega anche alla fenice e ha la funzione di albero della vita. La palma della dea Vittoria \u00e8 un'iconografia nata in epoca romana. La simbologia cristiana, presente fin dall'epoca paleocristiana \u00e8 legata a un passo dei Salmi, dove si dice che \"come fiorir\u00e0 la palma cos\u00ec far\u00e0 il giusto\": la palma infatti produce un'infiorescenza quando sembra ormai morta, cos\u00ec come i martiri hanno la loro ricompensa in paradiso.\nNella domenica detta appunto \"delle Palme\" la simbologia rimanda all'entrata trionfale di Ges\u00f9 Cristo in Gerusalemme (Vangeli, Giovanni 12,13) prefigurando in anticipo la Resurrezione dopo la morte. Ugualmente, la palma ha lo stesso valore di simbolo della resurrezione dei martiri (Apocalisse ).\nNell'antica arte cristiana la palma \u00e8 raffigurata con la stessa frequenza dell'\u00e0ncora e della colomba.\nLa palma del martirio si incontra su epigrafi sepolcrali, sarcofagi, affreschi, lastre e stemmi (vedi palma (araldica)), spesso unita al monogramma di Cristo.\nI mosaici raffigurano di preferenza persone che portano in mano i rami: sono i cristiani che hanno riportato la vittoria, morendo fiduciosi per la loro fede. Si riferiscono anche al salmo \"il giusto fiorir\u00e0 come palma\" (91, 13) e al tempio di Re Salomone che era ornato di ricchi motivi di palma (cfr. 1 Re 6,29-32.35; 7, 36; 2 Cr 3,5).\nLa pianta \u00e8 anche immagine di Maria, madre di Ges\u00f9 con riferimento al brano del Cantico dei Cantici: \nLa \"Legenda Aurea\" scritta da Jacopo da Varagine prese dal vangelo apocrifo di Matteo l'episodio, caro all'arte cristiana, della palma che, durante la fuga in Egitto, si inchin\u00f2 perch\u00e9 Maria e Giuseppe cogliessero i suoi datteri e fece sgorgare tra le radici una sorgente di acqua fresca. La scena \u00e8 un modello del paradiso ritrovato e la sorgente, ai piedi dell'albero, simboleggia nella religione cristiana la fonte della vita.\nLa leggenda del ramo di palma alla morte di Maria non \u00e8 raffigurata di frequente: per Gerd Heinz-Mohr l'arcangelo Michele, o l'arcangelo Gabriele secondo altri studiosi, reca dal Paradiso un ramo di palma alla madre di Dio come segno della sua morte imminente. Maria lo porge a Giovanni Evangelista che a sua volta lo porta davanti alla bara il giorno della sua sepoltura.\nIl ramo a volte \u00e8 raffigurato con sette punte, simbologia che si evolver\u00e0 nelle \"Sette spade dei dolori\" di Maria."}
{"id": "1272941", "revid": "2055784", "url": "https://it.wikipedia.org/wiki?curid=1272941", "title": "Memoria (elettronica)", "text": "Una memoria, in elettronica, \u00e8 un dispositivo elettronico che ha come finalit\u00e0 la memorizzazione dell'informazione elettronica. Il suo uso \u00e8 diffuso in tutti i sistemi di elaborazione dati.\nClassificazione.\nIn base alla tipologia dell'informazione elettronica, analogica o digitale, che viene memorizzata, la memoria si distingue in:\nIn base alla necessit\u00e0 o meno di essere alimentata elettricamente per poter mantenere memorizzata l'informazione elettronica, la memoria si distingue in:\nIn base alla tipologia di accesso, diretto o sequenziale, la memoria si distingue in:\nIn base alla tecnologia costruttiva la memoria si distingue in:\nTipologie.\nMemorie analogiche:\nMemorie digitali:"}
{"id": "1272944", "revid": "547992", "url": "https://it.wikipedia.org/wiki?curid=1272944", "title": "Oreste Marcoz", "text": "\u00c8 stato sindaco di Aosta, Presidente della Giunta e del Consiglio regionale della Regione autonoma Valle d'Aosta e senatore della Repubblica.\nAttivit\u00e0 politica.\nMarcoz venne eletto nel Consiglio regionale della Valle d'Aosta nel giugno 1959 e subito venne nominato Presidente della Giunta, a capo di una maggioranza espressione della \"lista del leone\", frutto dell'alleanza politica tra Union Vald\u00f4taine, Partito Socialista Italiano, Partito Comunista Italiano e dissidenti del Partito Socialista Democratico Italiano, che sconfisse alle elezioni regionali la lista denominata \"Concentrazione dei Partiti democratici\", formata da Democrazia Cristiana, Partito Socialista Democratico Italiano e Partito Liberale Italiano.\nRiconfermato nelle elezioni regionali del novembre 1963, venne eletto Presidente del Consiglio regionale, incarico dal quale si dimise il 23 maggio 1966. Il 20 novembre 1967, rassegn\u00f2 le dimissioni anche da consigliere regionale per potersi candidare al Senato della Repubblica.\nSconfitto, nel giugno 1970 si present\u00f2 alle elezioni comunali di Aosta e il 5 settembre venne eletto sindaco della citt\u00e0 con l'appoggio di UV, PCI, PSI e il sostegno esterno dei Democratici Popolari (DP), un raggruppamento politico locale costituito da fuoriusciti della DC.\nNel dicembre 1971, si sfil\u00f2 la fusciacca di sindaco per candidarsi nuovamente al Senato, insieme a Germano Ollietti, candidato alla Camera dei deputati. Nelle elezioni politiche svoltesi il 7 e l'8 maggio 1972 nel collegio uninominale della Valle d'Aosta, i due candidati, espressione di una coalizione formata da DC, UV e PSDI, ottennero la maggioranza dei suffragi, malgrado fossero periti in un fatale incidente automobilistico occorso la sera del 25 aprile nei pressi di Challand-Saint-Victor, di ritorno da un comizio elettorale tenutosi a Champoluc, nel comune di Ayas. Poich\u00e9 il sistema elettorale uninominale, vigente nella circoscrizione della Valle d'Aosta, non consente il subentro, si svolse una tornata elettorale suppletiva il 26 e 27 novembre, per sostituire i due rappresentanti valdostani, eletti e tragicamente deceduti."}
{"id": "1272946", "revid": "256896", "url": "https://it.wikipedia.org/wiki?curid=1272946", "title": "Museo Caproni", "text": ""}
{"id": "1272947", "revid": "599013", "url": "https://it.wikipedia.org/wiki?curid=1272947", "title": "Szegedi K\u00f6zleked\u00e9si T\u00e1rsas\u00e1g", "text": "La Szegedi K\u00f6zleked\u00e9si T\u00e1rsas\u00e1g, nota anche con l'acronimo SzKT, \u00e8 l'azienda ungherese che svolge il servizio di trasporto pubblico filotranviario nella citt\u00e0 di Seghedino e nel suo comprensorio.\nStoria.\nLa SzKT \u00e8 nata nel 1955 per cambiamento di nome della \"Szegedi Villamos Vas\u00fat V\u00e1llalat\" per esercitare il trasporto pubblico locale in citt\u00e0, ma gi\u00e0 dall'inizio del 1963 le autolinee sono affidate ad un'altra societ\u00e0, la Tisza Vol\u00e1n.\nIl 29 aprile 1979 viene introdotto il filobus, la cui quarta linea \u00e8 inaugurata esattamente 25 anni dopo l'inizio di tale servizio.\nEsercizio.\nL'azienda gestisce 5 tranvie (linee 1, 2, 3, 3F, 4) e 6 filovie (linee 5, 7, 7A, 8, 9, 10, 19).\nSede legale.\nLa sede \u00e8 a Seghedino.\nCuriosit\u00e0.\nPer rinnovare il parco aziendale, la SzKT ha acquistato alcuni autobus Mercedes-Benz Citaro e, dopo averli testati sulla rete (la foto documenta la vettura 896 impegnata sulla linea 8 a fine agosto del 2006), li sta trasformando in filobus grazie all'equipaggiamento elettrico fornito dalla \"Cegelec AG\". Il primo filobus provato a novembre del 2006 \u00e8 la vettura T-860."}
{"id": "1272948", "revid": "256896", "url": "https://it.wikipedia.org/wiki?curid=1272948", "title": "Museo Gianni Caproni", "text": ""}
{"id": "1272949", "revid": "256896", "url": "https://it.wikipedia.org/wiki?curid=1272949", "title": "Museo Caproni di Trento", "text": ""}
{"id": "1272950", "revid": "26891", "url": "https://it.wikipedia.org/wiki?curid=1272950", "title": "Caproni-Campini C.C.1", "text": ""}
{"id": "1272951", "revid": "547992", "url": "https://it.wikipedia.org/wiki?curid=1272951", "title": "Severino Caveri", "text": "\u00c8 stato inoltre deputato nazionale dal 1958 al 1963, capo del governo regionale dal 1963 al 1966 e presidente del Consiglio regionale della Valle d'Aosta dal 1975 al 1977."}
{"id": "1272953", "revid": "175558", "url": "https://it.wikipedia.org/wiki?curid=1272953", "title": "Glicogeno fosforilasi", "text": ""}
{"id": "1272954", "revid": "124479461", "url": "https://it.wikipedia.org/wiki?curid=1272954", "title": "Episodi di CSI - Scena del crimine (quarta stagione)", "text": "La quarta stagione della serie televisiva statunitense CSI - Scena del crimine formata da 23 episodi, viene trasmessa sulla CBS dal 25 settembre 2003 al 20 maggio 2004, mentre in Italia \u00e8 stata trasmessa in prima visione dal 13 maggio al 29 luglio 2004 sul canale a pagamento Fox Life e in chiaro su Italia 1 dal 10 marzo al 20 maggio 2005.\nNon presumere niente.\nTrama.\nI corpi di una giovane coppia di sposi vengono ritrovati nella stanza di un lussuoso albergo di Las Vegas e nell'automobile dell'uomo. Spunta anche l'arma del delitto: un coltello, sul quale vengono rilevate tracce di sangue di entrambe le vittime. Le impronte sull'arma rivelano che il marito ha ucciso la moglie, ma ci\u00f2 non spiega chi poi abbia ucciso l'uomo. Fra le dita della vittima, il patologo rileva un lustrino di un noto strip club, e quando Catherine e Grissom vanno ad interrogare una delle ballerine, scoprono che la notte dell'omicidio le due vittime erano proprio l\u00ec, in compagnia di un'altra coppia misteriosa. Inizia cos\u00ec a profilarsi l'ipotesi di una coppia serial killer, che circuisce le giovani vittime in un perverso gioco al massacro.\nTutto per il nostro paese.\nTrama.\nGrissom \u00e8 convinto che i killer delle coppie siano stati uccisi da un poliziotto. Brass non tollera l'insinuazione e si crea una rottura.\nVite isolate.\nTrama.\nSara e Nick indagano sullo stupro di una giovane ragazza. I genitori vorrebbero mettere tutto a tacere ma la vittima si rivolge alla polizia. Grissom e Warrick si occupano dell'omicidio di un'insegnante in pensione trovata mummificata. Catherine deve cercare di capire da dove proviene una pistola trovata da un bambino.\nCaldo mortale.\nTrama.\nDurante una terribile ondata di caldo a Las Vegas a causa della disattenzione del padre, un bimbo di sei mesi muore lasciato chiuso in macchina sotto il sole cocente. Catherine chieder\u00e0 di potersi occupare personalmente del caso. Nick e Sara indagano sulla morte di una giovane ragazza, trovata nel Lago Mojave.\nPellicce e nausea.\nTrama.\nGrissom e Catherine indagano su di un uomo trovato morto ai bordi della strada e vestito come un procione. Nick e Sara indagano su un uomo trovato congelato.\nJackpot.\nTrama.\nGrissom va a Jackpot per indagare sulla morte di uno studente. Ma nessuno sembra volerlo aiutare. La soluzione sta nel fratello dello sceriffo, eremita omosessuale.\nProve invisibili.\nTrama.\nWarrick \u00e8 testimone di un processo, ma si vede invalidare l'arma del delitto. Lui e la squadra hanno ventiquattro ore per trovare altre prove. Ma le indagini portano lontano dal sospettato.\nDopo lo spettacolo.\nTrama.\nUna modella viene trovata morta nel deserto. L'assassino \u00e8 un fotografo che ha fatto anche altre vittime, ma vuole parlare solo con Catherine. Sara e Nick, titolari del caso, protestano.\nGrissom contro il vulcano.\nTrama.\nTre persone muoiono nell'esplosione di un'auto a noleggio. Ma la vera vittima era un uomo con due mogli e due figli.\nFuria omicida.\nTrama.\nGrissom e la sua squadra indagano sulla morte di uno studente in un cantiere edile. Il principale sospettato \u00e8 un carpentiere ma le indagini portano a sua sorella e tre ragazzi.\nUndici giurati arrabbiati.\nTrama.\nUn giurato viene ucciso durante la delibera di un verdetto. Era l'unico convinto che l'imputato fosse innocente.\nLa collezionista di farfalle.\nTrama.\nLa vittima stavolta \u00e8 un'infermiera che assomiglia molto a Sara. Grissom rivede i suoi sentimenti per la collega.\nSucchiatori di sangue.\nTrama.\nGrissom, Sara e Nick indagano prima sulla morte di un uomo e poi sul furto di un prezioso reperto giapponese, per scoprire infine che tutta la collezione \u00e8 falsa. Intanto Catherine e Warrick si occupano di una ragazza apparentemente uccisa da un vampiro.\nCarta o plastica?\nTrama.\nIl sergente Fromanski, che aveva gi\u00e0 avuto un diverbio con Grissom, interviene in un drugstore con un collega per sventare la rapina. Muoiono il collega e cinque persone, tra cui una cliente uccisa dallo stesso Fromanski nel tentativo di colpire un fantomatico terzo rapinatore. Ma i ladri risultano essere solo due.\nSveglia all'alba.\nTrama.\nLa squadra indaga sulla morte di un milionario e della moglie, attrice pornografica.\nFuori dal tunnel.\nTrama.\nGrissom, Warrick e Nick indagano sull'omicidio di un uomo, ucciso brutalmente. Catherine e Sara si occupano dell'omicidio di un clown.\nCromosoma XX.\nTrama.\nCathrine, Sara e Nick indagano sulla morte di una detenuta legata sotto un autobus. Invece Grissom e Warrick si occupano della morte di un giocatore di blackjack ritrovato cadavere in casa del fratello ritardato.\nMalvagio fino al midollo.\nTrama.\nLa squadra CSI indaga sull'omicidio di Anthony Sciarra, ritrovato morto nel parcheggio di un casin\u00f2. Durante l'interrogatorio di un sospettato, Grissom viene aggredito, ma \u00e8 solo l'inizio.\nScarabeo.\nTrama.\nUn uomo viene ritrovato morto nei bagni di un locale e nel suo stomaco viene rinvenuto un tassello che riporta la lettera S. Grissom inizia a indagare tra i tornei di scarabeo. Warrick e Catherine si occupano di un incendio avvenuto in una casa. Inizialmente si penser\u00e0 a un piromane, ma la realt\u00e0 \u00e8 pi\u00f9 spaventosa; l'incendio \u00e8 stato infatti appiccato dal figlio pi\u00f9 piccolo, accidentalmente.\nLa staffetta.\nTrama.\nDurante la staffetta annuale delle forze dell'ordine, Catherine e Grissom trovano il cadavere di uno dei partecipanti, al caso si uniranno anche Nick e Greg. Intanto Sara e Warrick dovranno fare luce sul caso di un uomo e una donna trovati morti in una camera di un albergo.\nGiro di vite.\nTrama.\nUn disastro sulle montagne russe ha provocato una strage. La squadra deve scoprire se \u00e8 un incidente o un sabotaggio? Sulla scena, insieme alle vittime delle montagne russe, viene rinvenuto un cadavere la cui ora della morte \u00e8 antecedente di ore a quella dell'incidente.\nRien ne va plus.\nTrama.\nDue ragazzi muoiono dopo avere barato al Rampart mentre il terzo complice risulta scomparso. Catherine ha di nuovo motivo di sospettare di Sam Braun.\nLegami di sangue.\nTrama.\nUna ragazza sfugge a un'aggressione sessuale e riconosce il suo aggressore. Ma il DNA, pure essendo simile, non combacia, in quanto l'aggressore \u00e8 una chimera. Ma quando il team viene a saperlo \u00e8 ormai troppo tardi."}
{"id": "1272955", "revid": "767487", "url": "https://it.wikipedia.org/wiki?curid=1272955", "title": "La casa dei 1000 corpi", "text": "La casa dei 1000 corpi (\"House of 1000 Corpses\") \u00e8 un film horror scritto e diretto da Rob Zombie nel 2003. In Italia \u00e8 uscito nel 2004 mentre nel 2005 \u00e8 uscito il sequel, \"La casa del diavolo\". Nel 2019 \u00e8 uscito il terzo film della serie intitolato \"3 From Hell\".\nTrama.\nTexas 1977, vigilia di Halloween. Due giovani coppie, Bill, Jerry e le rispettive fidanzate Mary e Denise sono in viaggio nella sperduta provincia americana alla ricerca di storie bizzarre e miti locali da usare per un libro che stanno scrivendo e che racconter\u00e0 le loro esperienze. Durante una breve sosta fanno la conoscenza di Capitano Spaulding e del suo \"Museum of Monsters and Madmen\": un distributore di benzina con annesso museo degli orrori dove vengono narrate le gesta di alcuni serial killer. Essi fanno un breve viaggio nel \"Tunnel degli assassini\", un tunnel in cui il Capitano Spaulding illustra gli abominevoli atti di molti assassini. I ragazzi sono particolarmente interessati alla storia di Doctor Satan, uno scienziato pazzo che in passato si era dedicato a bizzarre e orribili pratiche chirurgiche con la speranza di creare una razza di superuomini. Spaulding indirizza quindi i ragazzi all'albero dove Doctor Satan \u00e8 stato impiccato. Durante il tragitto i quattro danno un passaggio ad una autostoppista, Baby Firefly. Durante il tragitto l'auto viene raggiunta da un colpo d'arma da fuoco che colpisce una gomma. Baby e Bill si incamminano a piedi verso la casa della ragazza dove il giovane fa la conoscenza del resto della famiglia: la madre di Baby (Mother Firefly), i suoi fratelli Tiny e Rufus, Otis B. Driftwood ed il nonno Hugo.\nNel frattempo anche gli altri ragazzi raggiungono casa Firefly dove vengono sottoposti ad una serie di bizzarri rituali in linea con Halloween. Baby comincia a flirtare con Bill, irritando Mary che comincia a litigare quindi con Baby, la quale per\u00f2 mostra il suo vero carattere, sfoderando un coltello e puntandolo contro Mary. Mother Firefly per\u00f2 blocca la figlia e, nel mentre, arriva Rufus, dicendo che l'auto \u00e8 pronta. Mentre cercano di uscire con l'auto dal parco della casa, trovano il cancello bloccato e cos\u00ec vengono catturati. I quattro giovani sono ormai ostaggio della famiglia Firefly. Nel frattempo Don Willis, il padre di Denise, preoccupato per il ritardo della figlia, chiama la polizia. Il tenente George Wydell e l'agente Steve Nash giungono quindi al museo di Spaulding che indirizza anche i poliziotti all'albero dell'esecuzione di Doctor Satan.\nIntanto, in casa Firefly, Otis uccide Bill facendolo a pezzi. Infierisce quindi sul cadavere e mostra il corpo \"trasformato\" in una scultura da uomo-pesce ad una terrorizzata Mary, mentre Jerry viene scalpato.\nDon Willis e i due poliziotti giungono alla dimora della famiglia assassina dove cominciano ad interrogare Mother Firefly prima di venire uccisi da Otis, che spara al padre di Denise e al poliziotto Nash, mentre mamma Firefly spara in casa al tenente Wydell. Mary, Jerry e Denise vengono poi sottoposti a svariati tipi di umiliazioni (tra l'altro Denise viene obbligata a baciare la testa \"scalpata\" del ragazzo) e poi portati al cimitero di famiglia. Qui Jerry e Denise, dopo essere stati vestiti da conigli, vengono legati e gettati in un pozzo dove sono assaliti da altre sventurate vittime dei Firefly, mentre Mary cerca di scappare ma viene accoltellata a morte da Baby. Denise riesce comunque a trovare un passaggio che la conduce in un sepolcro sotterraneo pieno di scheletri e che la porta infine alla stanza delle torture di Doctor Satan, tutt'altro che morto, ma anzi ancora in attivit\u00e0. La ragazza scopre che Jerry \u00e8 stato sottoposto ad orribili esperimenti che lo portano alla morte, e si trova costretta a scappare da Earl, l'assistente sfregiato e \"mutato\" dagli esperimenti di Doctor Satan, che la insegue con un'ascia. Dopo svariati colpi di fortuna, tra cui l'apertura della porta della stanza grazie ad un tentativo andato a vuoto dell'assistente di colpirla con l'ascia e grazie anche al crollo del sepolcro, sempre causato da Earl che colpisce una colonna di sostegno, Denise raggiunge la superficie. Qui viene apparentemente soccorsa da Capitano Spaulding. Inizialmente infatti non viene mostrato che nascosto nell'auto del Capitano c'\u00e8 Otis.\nLa ragazza si risveglia nel covo di Doctor Satan, proprio mentre questi sta cominciando il suo esperimento, con accanto l'assistente, sopravvissuto al crollo del sepolcro.\nProduzione.\nFilm.\nSebbene le riprese del film siano terminate nel 2000, per vederlo nelle sale Rob Zombie ha dovuto attendere ben tre anni. Inizialmente infatti, \"La casa dei 1000 corpi\" doveva essere prodotto dalla Universal che in ultimo si \u00e8 per\u00f2 tirata indietro temendo l'imposizione del divieto ai minori di 17 anni da parte della MPAA. Il divieto alla fine \u00e8 stato posto effettivamente ed il regista, in cerca di un altro distributore, ha dovuto aspettare fino al 2003 quando si \u00e8 fatta avanti la Lions Gate.\nCast.\nIl cast \u00e8 in sintonia con l'intero progetto dal momento che Rob Zombie ha scelto diverse icone del cinema horror per interpretare alcuni dei componenti principali della famiglia Firefly: Karen Black (\"Ballata macabra\", \"Killer Fish \u2013 Agguato sul fondo\", \"Trilogia del terrore\"), Bill Moseley, divenuto celebre per la parte del fratello di Leatherface in \"Non aprite quella porta - Parte II\", e Sid Haig (\"Spider Baby\", \"Blood Bath\"), senza dimenticare Sheri Moon, moglie del regista, al suo debutto in un ruolo cinematografico.\nDistribuzione.\nInizialmente, \"La casa dei 1000 corpi\" doveva essere prodotto dalla Universal che si \u00e8 poi tirata indietro temendo l'imposizione del divieto ai minori di 17 anni da parte della MPAA. Il film, girato nel 2000, ha dovuto quindi attendere tre anni per venire distribuito.\nAccoglienza.\nNegli Stati Uniti, \"La casa dei 1000 corpi\" \u00e8 uscito l'11 aprile 2003 senza essere stato pre-visionato dalla critica. Dal punto di vista degli incassi si pu\u00f2 ritenere tutto sommato un successo, dati i circa 17 milioni di dollari guadagnati contro un budget di 7 milioni. Il successo \u00e8 stato bissato nel 2005 con il sequel, \"La casa del diavolo\", che ha superato il primo sia in termini di incassi sia, soprattutto, di giudizi positivi da parte della critica.\nCritica statunitense.\nLe recensioni del film sono state subito piuttosto negative. Frank Scheck ha scritto su \"The Hollywood Reporter\" che il film \u00abconserva lo spirito ma non la qualit\u00e0 delle sue ispirazioni. Davvero, la sola vera cosa spaventosa lungo i quasi novanta minuti di torture sanguinarie e delirio \u00e8 la scritta sullo schermo \u201cun film di Rob Zombie\u201d\u00bb.\nInoltre, \u00absebbene lo scorrere delle vicende sia abbellito con vari effetti stilistici e trucchi fotografici, gli unici momenti efficaci sono i rapidi clip di diversi film horror \"vintage\", la visione di uno dei quali sarebbe preferibile a questo.\u00bb\nSecondo la recensione di Clint Morris su \"Film Threat\" \u00abse un'ora e mezzo di trama indecifrabile e disgustosa, e neanche originale, e se l'orrore solletica la vostra fantasia, allora \"La casa dei 1000 corpi\" dovrebbe far palpitare il vostro cuore.\u00bb\nCritica italiana.\nIn Italia il film ha trovato anche qualche critica incoraggiante. Dal \"Morandini\" 2007: \u00abScritto, diretto e co-musicato dall'ex leader del gruppo musicale White Zombie, \u00e8 una notevole, bench\u00e9 almeno in Italia poco notata, opera prima che miscela con accorta disinvoltura prestiti e rimandi al cinema horror degli ultimi 30 anni, specialmente a \"Non aprite quella porta\" e \"Suspiria\", nel raccontare le spaventevoli vicissitudini di quattro ragazzi che capitano nelle grinfie di una famiglia di maniaci satanisti e antropofagi, governata da una demente \u201cmadre di famiglia\u201d, una Karen Black che pi\u00f9 \"dark\" di cos\u00ec non potrebbe essere. Abile nell'evitare le trappole di un naturalismo fuori senso, grazie anche a una sceneggiatura adeguatamente delirante.\nPer alcuni cultori e amanti del genere horror \"La casa dei 1000 corpi\" \u00e8 da considerarsi un collage di scene di vecchi capolavori del cinema del genere. Film privo di ogni sorta di originalit\u00e0. \u00bb\nColonna sonora.\nLa colonna sonora \u00e8 uscita il 25 marzo 2003. Una parte dei brani \u00e8 stata scritta da Rob Zombie apposta per il film (esclusa \"House of 1000 Corpses,\" che fa parte del secondo album da solista di Zombie, \"The sinister urge\", 2001), mentre la restante comprende cover di altri artisti. Le tracce segnate con l'asterisco sono dei dialoghi tratti dal film.\nSequel.\n\"La casa del diavolo\" \u00e8 il sequel di questo film, diretto da Rob Zombie."}
{"id": "1272962", "revid": "114145", "url": "https://it.wikipedia.org/wiki?curid=1272962", "title": "Rifugio Guglielmo Jervis", "text": "Il rifugio Guglielmo Jervis \u00e8 un rifugio situato nel comune di Ceresole Reale (\"TO\"), in Valle Orco, nelle Alpi Graie, a \"2.250\"\u00a0m s.l.m.\nStoria.\nLa struttura del rifugio era in origine una casermetta dell'esercito, realizzata in appoggio alle truppe nella zona di frontiera con la Francia. Dopo la guerra, la caserma fu data in gestione alla sezione CAI di Ivrea, che provvide a riadattarla. Il rifugio fu inaugurato il 21 luglio 1946.\nCaratteristiche e informazioni.\nSi trova al \"Pian del Nel\", una localit\u00e0 ai piedi delle Levanne. \u00c8 una costruzione in muratura in pietrame, a due piani. Offre servizio bar, ristorante e alberghetto.\nIl rifugio \u00e8 dedicato a Guglielmo Jervis, ingegnere, accademico del CAI e vicepresidente della sezione di Ivrea del CAI, che fu fucilato dalle SS a Villar Pellice il 5 agosto 1944.\nRecentemente, nell'ambito del progetto \"WiPie\" della Regione Piemonte, il rifugio \u00e8 stato dotato di connessione internet ad alta velocit\u00e0. Dal 2008 \u00e8 disponibile online una webcam che mostra la conca di \"Pian del Nel\".\nCostituisce un'ottima base di partenza per escursioni nel gruppo delle Levanne. Possiede inoltre un accesso abbastanza agevole dal fondo valle.\nAccessi.\nL'accesso avviene da Ceresole Reale, partendo dalla borgata \"Villa\" (1.586\u00a0m) con il sentiero 530 oppure dalla borgata \"Chiapili di Sotto\" (1.667\u00a0m) con il sentiero 531. In entrambi i casi il tempo di escursione \u00e8 di circa 2 ore."}
{"id": "1272970", "revid": "77623", "url": "https://it.wikipedia.org/wiki?curid=1272970", "title": "Supertelegattone", "text": ""}
{"id": "1272972", "revid": "599523", "url": "https://it.wikipedia.org/wiki?curid=1272972", "title": "Windows 98 Seconda Edizione", "text": ""}
{"id": "1272975", "revid": "1516566", "url": "https://it.wikipedia.org/wiki?curid=1272975", "title": "Linux XP", "text": "Linux XP \u00e8 stata una distribuzione Linux (in alcuni casi non gratuita) russa basata su Fedora Core, sviluppata dal 2004 al 2010 e nata con l'obiettivo di creare una distribuzione del tutto somigliante al sistema operativo Microsoft Windows XP, per aiutare gli utenti meno esperti a migrare da Windows ad una interfaccia Linux.\nIl sistema di aggiornamento (Yum), che sulla originaria distribuzione Fedora Core era disponibile solo tramite riga di comando, era gestibile da un'interfaccia grafica simile a Windows Update.\nLinux XP era dotato di software Wine gi\u00e0 configurato, che permetteva di utilizzare alcuni programmi per sistema operativo Windows.\nUn progetto simile \u00e8 Ylmf OS."}
{"id": "1272988", "revid": "175558", "url": "https://it.wikipedia.org/wiki?curid=1272988", "title": "Fosfoglucosio isomerasi", "text": ""}
{"id": "1272994", "revid": "2206098", "url": "https://it.wikipedia.org/wiki?curid=1272994", "title": "Traghetti pi\u00f9 grandi d'Europa", "text": ""}
{"id": "1272995", "revid": "599013", "url": "https://it.wikipedia.org/wiki?curid=1272995", "title": "Sindrome del QT breve", "text": "La sindrome del QT breve (abbreviazione dall'inglese SQTS, Short QT Syndrome) \u00e8 una malattia genetica molto rara del sistema elettrico del cuore ed \u00e8 associata ad un aumentato rischio di presentare anomalie del ritmo cardiaco e morte cardiaca improvvisa. \u00c8 caratterizzata da un ampio spettro di segni e sintomi: un intervallo QT breve nell'elettrocardiogramma (ECG) (\u2264 300 ms) che non cambia in maniera significativa con il ritmo cardiaco, alte e appuntite onde T, e un cuore strutturalmente sano. Essa \u00e8 causata da mutazioni nei geni che codificano i canali ionici che accorciano il potenziale di azione cardiaca. La sindrome del QT breve \u00e8, quindi, una malattia congenita ed \u00e8 ereditata come carattere autosomico dominante.\nLa condizione viene diagnosticata analizzando un tracciato ECG a 12 derivazioni e pu\u00f2 essere trattata utilizzando un defibrillatore cardiaco impiantabile o grazie ad una terapia farmacologica, come la chinidina. La sindrome del QT corto \u00e8 stata descritta per la prima volta nel 2000 e la prima mutazione genetica associata alla condizione \u00e8 stata identificata nel 2004.\nStoria.\nLa prima segnalazione della sindrome del QT breve si trova in una pubblicazione del 2000, in cui era stata descritta una famiglia i cui componenti presentavano in giovane et\u00e0, all'ECG a 12 derivazioni, una fibrillazione atriale e un paziente non correlato che aveva subito una morte cardiaca improvvisa associata a un intervallo QT breve. La correlazione tra un QT breve e la morte cardiaca improvvisa \u00e8 stata descritta nel 2003 e il primo gene associato alla condizione \u00e8 stato identificato nel 2004. Nel 2011 sono stati proposti criteri per la diagnosi.\nEpidemiologia.\nLa sindrome del QT corto \u00e8 una condizione molto rara con, sl 2018, meno di 300 casi descritti nella letteratura medica. Essendo una malattia genetica, coloro che ne sono affetti sono nati con essa. Si pu\u00f2 manifestare potenzialmente come una sindrome della morte improvvisa del lattante nei neonati. I maschi e le femmine hanno la stessa probabilit\u00e0 di presentare questa sindrome e hanno uno stesso rischio di morte cardiaca improvvisa.\nSintomi.\nLe persone affette da sindrome da QT breve presentano un rischio aumentato di sviluppare malattie cardiache. Anormali ritmi cardiaci si presentano negli infanti e possono assumere forme come la fibrillazione atriale, portando i pazienti a lamentare diversi sintomi come dispnea o affaticamento. Tutti coloro che ne soffrono, vanno ad incontro a sincopi (perdita di coscienza) apparentemente inspiegabili.\nIl riscontrarsi di una fibrillazione atriale in et\u00e0 neonatale, pertanto, dovrebbe sollevare il sospetto di una sindrome del QT breve. Inoltre, possono verificarsi anche disturbi del ritmo cardiaco molto pi\u00f9 pericolosi, come la fibrillazione ventricolare che porta alla morte cardiaca improvvisa. Pi\u00f9 di un terzo di coloro con un QT breve, presenta aritmie ventricolari o morte cardiaca improvvisa. I casi vengono rilevati nei neonati durante lo \"screening\" familiare o casualmente nell\u2019eseguire un elettrocardiogramma (ECG) per un altro motivo.\nDiagnosi.\nLa diagnosi della Sindrome del QT breve consiste nell'analisi della storia clinica, nella lettura del tracciato ECG e nello studio elettrofisiologico endocavitario. Attualmente non esistono linee guida per la diagnosi di questa patologia in quanto solo poche decine di casi sono stati riportati a livello mondiale.\nElettrocardiogramma a 12 derivazioni.\nLe caratteristiche riscontrabili della Sindrome del QT breve in un tracciato ECG a 12 derivazioni sono appunto un intervallo QT breve, inferiore ai 320 ms, al massimo inferiore ai 340 ms, con un cuore strutturalmente sano. Infatti, normalmente l'intervallo QT varia con la frequenza cardiaca: in condizioni normali diminuisce all\u2019aumentare dei battiti. Questa variazione per\u00f2 non avviene nei soggetti con sindrome del QT breve. Si raccomanda, pertanto, di valutare l'intervallo QT a una frequenza cardiaca prossima a 60-70 battiti al minuto. Inoltre, sempre all'analisi del tracciato ECG, si possono notare onde T alte e strette con depressione del segmento PR. Alcuni individui possono anche presentare fibrillazione atriale sottostante.\nStudi elettrofisiologici.\nAllo studio elettrofisiologico i soggetti affetti da SQTS manifestano periodi refrattari brevi, sia a livello atriale cos\u00ec come a livello ventricolare. Inoltre, con la stimolazione elettrica programmata, viene spesso indotta fibrillazione ventricolare.\nEziologia.\nL'eziologia della Sindrome del QT breve non \u00e8 ancora chiara al momento. Una delle ipotesi ad oggi \u00e8 che sia causata dall'aumento dell'attivit\u00e0 delle correnti di potassio in uscita, nella fase 2 e 3 del potenziale d'azione. Questo provocherebbe un accorciamento della fase di plateau (fase 2), abbreviando quindi l'intero potenziale d'azione e portando ad una complessiva riduzione dei periodi refrattari e dell'intervallo QT.\nNelle famiglie affette da SQTS sono state descritte due differenti mutazioni missens nel gene HERG (\"human ether-a-go-go\"). Queste mutazioni determinano la sostituzione dello stesso amminoacido nel canale ionico IKr. Il canale IKr mutato presenta un incremento dell'attivit\u00e0 rispetto ad un canale normale. Una lista di geni le cui varianti sono state associate con la sindrome del QT breve pu\u00f2 essere trovata qui sotto:\nFisiopatologia.\nLe mutazioni nei geni KCNH2, KCNJ2 e KCNQ1 sono la causa della Sindrome del QT breve. Questi geni codificano proteine-canale di membrana. Questi canali permettono il passaggio con carica positiva (ioni) di potassio dall'interno all'esterno delle cellule e viceversa. Nel muscolo cardiaco, questi canali ionici hanno un ruolo fondamentale nel mantenimento del ritmo normale del cuore.\nLe mutazioni nei geni KCNH2, KCNJ2 e KCNQ1 incrementano l'attivit\u00e0 dei canali, che cambiano il flusso degli ioni di potassio tra le cellule. Questa alterazione nel trasporto ionico modifica la maniera nella quale batte il cuore, caratterizzando un ritmo cardiaco anormale, tipico della Sindrome del QT breve.\nA causa dell'ereditariet\u00e0 a carattere autosomico dominante, la maggior parte dei soggetti avranno una storia in famiglia di morte improvvisa in et\u00e0 giovanile (anche in infanzia), palpitazioni, o fibrillazione atriale.\nLa SQTS \u00e8 associata ad un incremento del rischio di morte cardiaca improvvisa, per la maggior parte a causa di fibrillazione ventricolare.\nTrattamento.\nIl trattamento per la sindrome del QT corto mira a prevenire ritmi cardiaci anormali e a ridurre il rischio di incorrere in una morte cardiaca improvvisa. Poich\u00e9 la condizione \u00e8 molto rara, \u00e8 stato difficile testare potenziali trattamenti sperimentali, quindi l'eventuale efficacia \u00e8 stata valutata empiricamente in base al consenso della comunit\u00e0 scientifica. Oltre a trattare l'individuo ritenuto affetto dalla condizione, si consiglia di sottoporre i suoi familiari ad uno \"screening\".\nDefibrillatore cardiaco impiantabile.\nAi soggetti con sindrome del QT corto che hanno gi\u00e0 accusato un anormale ritmo cardiaco potenzialmente letale, come la fibrillazione ventricolare, pu\u00f2 essere raccomandato un defibrillatore cardiaco impiantabile(ICD) al fine di ridurre la probabilit\u00e0 di una morte improvvisa. Questo dispositivo viene impiantato sotto la cute ed \u00e8 in grado di monitorare continuamente il ritmo cardiaco. Se il dispositivo rileva un pericoloso disturbo di esso, rilascia una piccola scossa elettrica con lo scopo di ripristinare un ritmo normale. L'opportunit\u00e0 dell'impianto di un ICD nei soggetti con sindrome del QT corto che non hanno ancora avuto un'aritmia potenzialmente letale \u00e8 controversa, ma questa misura pu\u00f2 comunque essere presa in considerazione.\nTrattamento farmacologico.\n\u00c8 stato dimostrato che la chinidina, un agente antiaritmico di classe IA, sia in grado di correggere parzialmente l'intervallo QT per il suo effetto nel prolungare la durata del potenziale d'azione. Al momento l'efficacia a lungo termine di questi farmaci non \u00e8 dimostrata ma si possono rivelare utili in associazione con un defibrillatore per ridurre il numero di eventi aritmici. Il sotalolo, un altro antiaritmico, pu\u00f2 prolungare il QT in alcuni sottotipi di sindrome del QT breve. Sono stati provati altri farmaci, inclusi beta-bloccanti, flecainide e amiodarone, ma al momento vi sono poche prove a sostegno del loro uso.\nI farmaci possono anche essere usati per trattare la fibrillazione atriale, un ritmo cardiaco anormale meno pericoloso e anch'esso associato a un breve QT. Anche il propafenone, un antiaritmico di classe IC, pu\u00f2 essere utile per prevenire la fibrillazione atriale. Coloro che sviluppano una fibrillazione atriale possono anche richiedere farmaci per ridurre la coagulazione del sangue al fine di ridurre il rischio di \"ictus\".\nPrognosi.\nLa rarit\u00e0 della sindrome del QT breve rende estremamente difficile formulare una prognosi precisa. \u00c8 stato stimato che il rischio di morte cardiaca improvvisa si attesti intorno allo 0,8% all'anno, portando a un rischio cumulativo di morte cardiaca improvvisa del 41% entro i 40 anni. Essere incorsi precedentemente in un arresto cardiaco, comporta una maggiore probabilit\u00e0 di ulteriori aritmie pericolose. Alcuni studi hanno suggerito che coloro che presentano intervalli QT pi\u00f9 brevi potrebbero avere un rischio pi\u00f9 elevato di sviluppare aritmie, ma non tutti concordano con ci\u00f2. I risultati degli studi elettrofisiologici invasivi non sono in grado di predire quale sia il rischio di arresto cardiaco in un individuo con sindrome del QT corto."}
{"id": "1273001", "revid": "773636", "url": "https://it.wikipedia.org/wiki?curid=1273001", "title": "Asteroide Arjuna", "text": "Gli asteroidi Arjuna (da un vocabolo indiano) sono una classe di asteroidi del sistema solare la cui orbita \u00e8 molto simile a quella terrestre, ovvero caratterizzata da una bassa inclinazione orbitale sull'eclittica, da un periodo orbitale prossimo all'anno terrestre, e da una bassa eccentricit\u00e0 orbitale.\nLa definizione \u00e8 a volte confusa e comprende gli oggetti appartenenti alle tre famiglie Apollo, Amor e Aten.\nGli asteroidi di tipo Arjuna sono molto rari, ma di grande interesse per via della Delta-v estremamente bassa necessaria per raggiungerli da Terra.\nSi noti che non esiste nessun asteroide chiamato Arjuna, sebbene in generale le famiglie di asteroidi siano battezzate con il nome di un eponimo: 1862 Apollo, 1221 Amor, 2062 Aten, e cos\u00ec via.\nI suoi membri hanno un'albedo di valore basso che varia da 0,05 a 0,09 e riportano un forte valore di assorbimento nell'ultravioletto con lunghezze d'onda inferiori a 0,4 micron; la cui causa deriva dall'idratazione dell'acqua presente nel materiale superficiale.\nA causa della loro vicinanza, bassa eccentricit\u00e0 ed inclinazione dell'orbita risultano essere quelli con la possibilit\u00e0 pi\u00f9 elevata di poter collidere con la Terra; d'altra parte c'\u00e8 da considerare che grazie a queste loro peculiarit\u00e0, fra tanti, sono i pi\u00f9 facilmente raggiungibili dal nostro pianeta perch\u00e9 in un prossimo futuro possano essere sfruttati per le loro risorse minerarie, anche perch\u00e9 molto bassa risulta essere la velocit\u00e0 di fuga: per esempio per un asteroide di 100 m di diametro essa \u00e8 inferiore a 0,2 metri al secondo."}
{"id": "1273002", "revid": "77594", "url": "https://it.wikipedia.org/wiki?curid=1273002", "title": "Karlsplatz", "text": "Karlsplatz (chiamata anche Stachus) \u00e8 una piazza di Monaco di Baviera.\nStoria.\nNel 1791, per volere del duca Carlo Teodoro, vennero distrutte le fortificazioni della citt\u00e0, per consentirne l'ampliamento. Nella zona occidentale, a ridosso delle vecchie mura e della conservata porta, venne creata una piazza intitolata al duca.\nLa piazza viene anche chiamata \"Stachus\", in onore della pi\u00f9 rinomata locanda della citt\u00e0, che dal 1759 si trova sul lato sud-est della piazza. Tra il 1899 e il 1902 l'architetto Gabriel von Seidl aggiunse due ali semicircolari al Karlstor, che si affacciano sulla piazza; tali edifici prendono il nome di \"Rondellbauten\". Gli edifici furono costruiti in stile neobarocco, con tre piani ognuno, con le coperture a forma di torre; oggi questi edifici ospitano numerosi negozi. Sulla piazza si affaccia anche il Palazzo di Giustizia.\nNegli anni sessanta la piazza venne chiusa al traffico e venne installata una grande fontana, detta Fontana delle Norne, rendendo cos\u00ec la piazza un punto di incontro per i cittadini di Monaco. Negli anni settanta, invece, l'area sottostante la piazza venne adibita a snodo della metropolitana e a centro commerciale."}
{"id": "1273011", "revid": "339392", "url": "https://it.wikipedia.org/wiki?curid=1273011", "title": "V\u00e4stra G\u00f6taland", "text": ""}
{"id": "1273015", "revid": "226458", "url": "https://it.wikipedia.org/wiki?curid=1273015", "title": "Isoclina", "text": "In cartografia con il termine isoclina si indica il luogo dei punti della superficie terrestre dove, in un certo momento, l'inclinazione magnetica ha uno stesso valore.\nIn matematica, le isocline sono le curve sulle quali la pendenza di tutte\nle curve integrali che le attraversano \u00e8 la stessa.\nNella dinamica delle popolazioni una isoclina mostra il set di valori di parametri di popolazione per cui il tasso di accrescimento per una popolazione in una coppia di popolazioni interagenti \u00e8 nullo."}
{"id": "1273019", "revid": "96582", "url": "https://it.wikipedia.org/wiki?curid=1273019", "title": "Societ\u00e0 Sportiva Lazio 1930-1931", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1930-1931.\nStagione.\nNella stagione 1930-1931 la squadra ha partecipato al campionato di Serie A classificandosi all'ottavo posto con 35 punti.\nOrganigramma societario.\nArea direttiva\nArea tecnica"}
{"id": "1273023", "revid": "10275096", "url": "https://it.wikipedia.org/wiki?curid=1273023", "title": "Valuta virtuale", "text": ""}
{"id": "1273026", "revid": "192098", "url": "https://it.wikipedia.org/wiki?curid=1273026", "title": "Frisbee Acrobatico", "text": ""}
{"id": "1273027", "revid": "175558", "url": "https://it.wikipedia.org/wiki?curid=1273027", "title": "Fumarasi", "text": ""}
{"id": "1273028", "revid": "767487", "url": "https://it.wikipedia.org/wiki?curid=1273028", "title": "Tot\u00f2, Peppino e le fanatiche", "text": "Tot\u00f2, Peppino e le fanatiche \u00e8 un film italiano del 1958 diretto da Mario Mattoli.\nTrama.\nAntonio Vignanelli e Peppino Caprioli sono due capifamiglia portati all'esasperazione dagli hobby e dalle manie che imperversano tra i rispettivi familiari: oltre ai molti problemi che devono affrontare a causa di tali fissazioni, i due vengono anche presi per pazzi e portati quindi in manicomio. \u00c8 appunto al direttore del manicomio che i due malcapitati raccontano i vari equivoci che hanno portato al loro ricovero, tutti dovuti in realt\u00e0 alle manie dei loro familiari.\nPrima mania: il week-end.\nIl ragionier Antonio Vignanelli e il cavalier Peppino Caprioli si conoscono in seguito a un incidente automobilistico causato dal fanatismo dei loro figli. Mentre le famiglie litigano, Vignanelli e Caprioli stringono amicizia. Cos\u00ec, dopo aver calmato gli animi, Tot\u00f2 e Peppino vanno in cerca di soccorso, ma senza successo. Al loro ritorno sono costretti dalle famiglie a campeggiare in una tenda all'addiaccio. La fortuna tuttavia arride loro: conoscono due autentiche autostoppiste tedesche e riescono a concludere ma, al momento di giungere al sodo, cadono vittime di un'altra mania delle loro mogli, quella per le medicine americane. Sul pi\u00f9 bello, infatti, soccombono ai sonniferi che erano stati costretti a prendere e in tal modo trascinano nel fango l'onore italico.\nSeconda mania: gli elettrodomestici.\nLa moglie del ragioner Vignanelli decide di liquidare la giovane e graziosa cameriera per comperare dei costosi e moderni elettrodomestici. Il ragionier Vignanelli, tenuto all'oscuro di tutto fino al momento di pagare delle onerose cambiali, si vendica a modo suo della moglie.\nTerza mania: gli hobby.\nIl ragionier Caprioli \u00e8 ossessionato da un aumento di stipendio che il suo capoufficio non vuole concedergli. Il direttore gli propone allora di non pensare al denaro e di andare invece a casa sua per coltivare degli hobby che gli consentiranno di rilassare la mente. Gli hobby che il capoufficio gli propone non sono per\u00f2 quelli che pensava lo sfortunato Peppino, il quale si ritrova infatti ad eseguire i lavori domestici e le riparazioni idrauliche nella casa del direttore. Scoperto che con questo inganno il capoufficio sfrutta i propri sottoposti riuscendo pure a risparmiare sulla servit\u00f9, Caprioli litiga con il suo capo e viene licenziato.\nQuarta mania: le maggiorate.\nNell'ufficio del ragioner Vignanelli arriva una nuova segretaria supermaggiorata che egli ritiene erroneamente voglia sedurlo. L'equivoco \u00e8 provocato dalla stessa signora Vignanelli quando decide di presentarsi a sorpresa nell'ufficio del marito per fargli uno scherzo.\nQuinta mania: lo spettacolo di beneficenza.\nL'ultima mania consiste in uno spettacolo di beneficenza che le famiglie del ragionier Vignanelli e del cavalier Caprioli decidono di allestire per aiutare i poveri orfanelli. L'organizzatore dell'evento e lo scarso senso di solidariet\u00e0 dei parenti ed amici delle famiglie Vignanelli e Caprioli, oltre alla loro totale incapacit\u00e0 nell'organizzare un simile spettacolo, rendono tragicomico l'esito della nobile iniziativa. Soltanto l'intervento di Renato Carosone e della sua orchestra riesce a salvare parzialmente lo spettacolo. A seguito del fallito spettacolo di beneficenza, Caprioli e Vignanelli sono costretti dalle rispettive famiglie ad aiutare i poveri orfanelli vendendo spille, ma vengono presi per pazzi e quindi portati in manicomio.\nEpilogo.\nDopo aver ascoltato le loro varie disavventure il direttore del manicomio, durante la visita dei familiari ai due pazienti, comprendendo l'accaduto non solo rilascia i due esasperati capifamiglia ma decide di trattenere al loro posto le rispettive ed estenuanti famiglie.\nCollegamenti esterni.\n "}
{"id": "1273029", "revid": "306856", "url": "https://it.wikipedia.org/wiki?curid=1273029", "title": "Justizpalast", "text": "Lo Justizpalast (Palazzo di Giustizia) \u00e8 la sede del Ministero della giustizia bavarese e si trova a Monaco di Baviera.\nArchitettura.\nL'edificio venne costruito tra il 1891 ed il 1898 su progetto di Friedrich von Thiersch, in stile neobarocco con particolari anche manieristi. La novit\u00e0 di tale costruzione per l'epoca fu la cupola di ferro e vetro, che fungeva da lucernaio. L'interno, in particolar modo la scalinata principale ed il salone, sono ricchissimi di dettagli.\nQui nel 1943 ebbe luogo il processo agli studenti della Rosa Bianca. Oggi la sala storica del processo \u00e8 stata addibita a spazio museale.\nA nord dell'edificio si trova la \"Neues Justizgeb\u00e4ude\" (Nuova Corte di Giustizia), costruita tra il 1906 ed il 1908 sempre su progetto di von Thiersch, in stile gotico con tanto di campanile."}
{"id": "1273030", "revid": "10274976", "url": "https://it.wikipedia.org/wiki?curid=1273030", "title": "Effetti inflattivi", "text": ""}
{"id": "1273034", "revid": "287204", "url": "https://it.wikipedia.org/wiki?curid=1273034", "title": "Enueg", "text": "Lenueg o enuig ( , ) nella poesia provenzale \u00e8 un sottogenere del sirventese in cui vengono espresse lamentazioni per le preoccupazioni quotidiane e sono enunciate cose fastidiose (il nome significa appunto noia, fastidio, protesta, vessazione...), al contrario del \"plazer\". \nStoria.\nIl Monaco di Montaudon fu il primo ad utilizzare l\"enuig\" e probabilmente ne fu anche l'inventore, imitato poi del poeta italiano Gherardo Patecchio di Cremona (fl.1228) in \"Frotula noiae moralis\", due scambi in rime con Ugo di Perso.\n&lt;poem&gt;\n Noioso son, e canto de noio\n qe me fai la r\u00eba \u00e7ent noiosa.\n Eu ve\u00e7o l'omo, com' l'\u00e8 plui croio,\n tant ele\u00e7e vita plui grecosa\n en vestir e 'n parlar de regoio\n e 'n far ogni causa desdegnosa.\n Si m'\u00e8 noia, no sai que me fa\u00e7a,\n q'eu no trovo compagno qe.m pla\u00e7a:\n tanta noia me destrenz e abra\u00e7a,\n o' qe.m sia, enoia me mena\u00e7a.\n&lt;/poem&gt;\nNella letteratura italiana del Duecento viene ripreso, tra gli altri, da Cenne de la Chitarra nella parodia dei \"sonetti de' mesi\" di Folg\u00f3re da San Gimignano, Guittone d'Arezzo, Chiaro Davanzati, Bindo Bonichi di Siena e Cino da Pistoia. Nel XIV secolo, tra gli altri, abbiamo il poeta fiorentino Antonio Pucci, nel XV Simone Serdini e Serafino Aquilano; nel XVI Michelangelo Buonarroti.\nL\"enueg\" viene oltretutto a perpetuarsi nella letteratura medievale catalana e in quella galiziano-portoghese con Fernan Garcia Esgaravunha e Joan Soares Coelho nel XIII secolo, e nel XV con Jordi de Sant Jordi e Romeu Llull. \nTra i poeti francesi che lo utilizzarono ci fu Eustache Dechamps."}
{"id": "1273038", "revid": "1543377", "url": "https://it.wikipedia.org/wiki?curid=1273038", "title": "XPde", "text": "XPDE (XP Desktop Environment) \u00e8 un ambiente desktop grafico per postazioni di lavoro Unix, nato nel 2004.\nCaratteristiche.\nQuesto ambiente grafico si propone di clonare la grafica e le impostazioni del sistema operativo Microsoft Windows XP, portandole sui sistemi Linux. Dispone inoltre di un proprio gestore delle finestre denominato XPwm.\nIl nome XPDE.\nAl contrario di quanto si possa pensare le lettere XP nel nome non indicano, come avviene in Windows, la parola eXPerience, ma sono due lettere non definite, la non definizione di queste due lettere \u00e8 strategica per evitare controversie legali con la ditta produttrice di Windows, Microsoft.\nIl sito ufficiale propone un documento nel quale viene spiegato il perch\u00e9 il nome non viola nessuna legge sul diritto d'autore."}
{"id": "1273040", "revid": "192224", "url": "https://it.wikipedia.org/wiki?curid=1273040", "title": "SQTS", "text": ""}
{"id": "1273041", "revid": "1305772", "url": "https://it.wikipedia.org/wiki?curid=1273041", "title": "H\u00fasav\u00edk (F\u00e6r \u00d8er)", "text": " \nH\u00fasav\u00edk \u00e8 un comune delle Isole F\u00e6r \u00d8er. Ha una popolazione di 132 abitanti e fa parte della regione di Sandoy sull'isola omonima.\nIl comune comprende tre localit\u00e0 situate nella parte meridionale di Sandoy: Dalur, H\u00fasav\u00edk (capoluogo) e Skarvanes."}
{"id": "1273042", "revid": "110157", "url": "https://it.wikipedia.org/wiki?curid=1273042", "title": "Sk\u00favoy (comune)", "text": "Sk\u00favoy \u00e8 un comune delle Isole F\u00e6r \u00d8er. Ha una popolazione di 484 abitanti e fa parte della regione di Sandoy. \nIl territorio del comune comprende due isole situate a sud-ovest di Sandoy: Sk\u00favoy, che ospita sulla costa orientale la localit\u00e0 omonima (47 abitanti), e St\u00f3ra D\u00edmun, in progressivo spopolamento, dove risiedono due sole famiglie in una fattoria (8 abitanti)."}
{"id": "1273047", "revid": "481349", "url": "https://it.wikipedia.org/wiki?curid=1273047", "title": "Terapia di gruppo", "text": "La terapia di gruppo \u00e8 una forma di psicoterapia in cui l'intervento clinico viene effettuato in un \"setting\" \"gruppale\".\nLa psicoterapia di gruppo pu\u00f2 fare riferimento a vari tipi di orientamenti teorici (dinamici, cognitivi, etc.), e pu\u00f2 articolarsi nei suoi vari modelli in maniera estremamente diversificata, da un polo \"supportivo\" ad un polo \"espressivo-elaborativo\".\nLa terapia di gruppo consiste solitamente in una terapia \"verbale\" (\"gruppi di parola\"), ma a volte \u00e8 costituita o complementata da altre modalit\u00e0 terapeutiche, come le forme di terapia espressiva (solitamente di tipo arteterapeutico) o lo psicodramma.\nStoria della terapia di gruppo.\nLa terapia di gruppo, intesa in senso lato, nasce all'inizio del XX secolo, in contesto medico e psichiatrico.\nIl lavoro pionieristico cui normalmente si fa risalire l'origine del movimento della terapia di gruppo \u00e8 quello di Joseph Pratt, internista del \"Massachusetts General Hospital\" di Boston, che nel 1905 avvi\u00f2 un gruppo di educazione/discussione per 15 pazienti ammalati di tubercolosi.\nIl gruppo aveva prevalentemente un focus educativo (era basato su letture di gruppo), ma prevedeva degli aspetti di supporto psicologico e di \"impegno personale reciproco\" tra i vari membri, che l'hanno classicamente fatto considerare come il primo \"gruppo di supporto\".\nL'applicazione della terapia di gruppo al contesto psichiatrico-psicoterapeutico viene invece fatta risalire al lavoro di Edward Lazell (che nel 1919 inizi\u00f2 a riunire in gruppo e trattare con una \"terapia della parola\" pazienti psicotici), di Julius Metzl (uno dei pionieri del lavoro di gruppo con pazienti alcolisti) e di Trigant Burrow, il primo ad applicare la terapia di gruppo a pazienti nevrotici.\nCon i primi anni venti, anche Alfred Adler, il primo grande dissidente psicoanalitico, inizi\u00f2 a svolgere trattamenti di gruppo.\nFu per\u00f2 all'inizio degli anni trenta che un forte impulso alla teoria ed alla pratica della terapia di gruppo deriv\u00f2 dal lavoro di Jacob Levi Moreno, che oltre ad aver sviluppato la tecnica del \"sociogramma\" ebbe il merito di creare la prima forma di psicodramma: una terapia di gruppo che si distingueva da quelle classiche per essere una \"terapia attiva\" (espressiva) pi\u00f9 che una \"terapia della parola\".\nNel corso degli anni trenta Rudolf Dreikus avvi\u00f2 i primi gruppi terapeutici privati, e Sam Slavson i primi gruppi terapeutici con bambini.\nA met\u00e0 degli anni quaranta alcuni psichiatri militari britannici con una formazione psicodinamica (tra cui Wilfred Bion e S. H. Foulkes), impegnati a supportare le truppe inglesi durante la seconda guerra mondiale, iniziarono a sperimentare, nel \"Northfield Military Hospital\", delle forme di intervento in piccolo gruppo per i soldati traumatizzati. La buona efficacia clinica del modello usato, insieme alla sua notevole \"efficienza\" in termini di \"rapporto numerico\" tra pazienti trattabili e terapeuti disponibili, segnarono una tappa decisiva nella diffusione e considerazione degli approcci clinici di gruppo. Sul lavoro successivo di Bion e Foulkes si fond\u00f2 in seguito il versante europeo della gruppoanalisi.\nVerso la fine degli anni quaranta, i contributi e gli studi sulle \"dinamiche del piccolo gruppo\" (\"Small Groups Dynamics\") condotte da Kurt Lewin negli Stati Uniti permisero ai ricercatori ed ai clinici di evidenziare numerosi processi relazionali tipici dei gruppi; processi che vennero presto strutturati all'interno dei programmi di intervento clinico, e contribuirono ad aprire la strada ai forti sviluppi successivi della terapia di gruppo, anche in ambiti non psicodinamicamente orientati.\nDagli Stati Uniti, ed attraverso la mediazione degli approcci gruppoanalitici, la terapia di gruppo si diffuse a partire dagli anni sessanta anche in Europa, e gradualmente inizi\u00f2 ad emergere in tutta la sua complessa differenziazione teorico-clinica attuale.\nFattori terapeutici.\nIrvin Yalom ha individuato alcuni fattori terapeutici specifici e comuni a tutte le forme di terapia di gruppo:\nInfusione della speranza.\nIl maggiore grado di benessere dei membri del gruppo presenti da pi\u00f9 tempo \u00e8 un fattore importante che pu\u00f2 indurre speranza di guarigione agli altri membri.\nUniversalit\u00e0.\nIl riconoscimento di esperienze e sentimenti condivisi tra i membri del gruppo e il fatto che le proprie esperienze possano essere preoccupazioni umane diffuse o universali, serve a ridurre il senso di isolamento di un membro del gruppo, a convalidare le proprie esperienze e ad aumentare l'autostima.\nInformazione.\nAnche se questo non \u00e8 un fattore psicoterapeutico in senso stretto, i membri dei gruppi spesso riferiscono che \u00e8 stato molto utile apprendere informazioni pratiche da altri membri del gruppo. Ad esempio, sulla terapia farmacologica o sull'accesso ai servizi.\nAltruismo.\nIl gruppo \u00e8 un luogo in cui i membri possono aiutarsi a vicenda, e l'esperienza di poter dare qualcosa ad un'altra persona pu\u00f2 sollevare l'autostima dei membri, e aiutare a sviluppare stili di \"coping\" pi\u00f9 adattivi e migliori abilit\u00e0 interpersonali.\nRicapitolazione correttiva del gruppo familiare.\nI membri spesso identificano inconsciamente il terapeuta di gruppo e altri membri del gruppo con i propri genitori e fratelli in un processo che \u00e8 una forma di transfert specifica per la psicoterapia di gruppo. Le interpretazioni del terapeuta possono aiutare i membri del gruppo a comprendere l'impatto delle esperienze infantili sulla loro personalit\u00e0 e essi possono imparare a evitare di ripetere inconsciamente modelli interattivi passati, inutili nelle relazioni attuali.\nSviluppo di tecniche di socializzazione.\nIl setting gruppale fornisce un ambiente sicuro e di supporto affinch\u00e9 i membri possano estendere il loro repertorio di comportamenti interpersonali e migliorare le loro abilit\u00e0 sociali.\nComportamento imitativo.\nI membri del gruppo possono sviluppare abilit\u00e0 sociali attraverso il comportamento imitativo, osservando e imitando il terapeuta e gli altri membri del gruppo.\nApprendimento interpersonale.\nI membri del gruppo raggiungono un livello maggiore di autoconsapevolezza attraverso il processo di interazione con gli altri, che forniscono feedback sul loro comportamento e sull'impatto sugli altri.\nCoesione di gruppo.\n\u00c8 stato suggerito che questo sia il principale fattore terapeutico da cui tutti gli altri derivano. Gli esseri umani sono animali sociali, con un bisogno istintivo di appartenere a gruppi, e lo sviluppo personale pu\u00f2 avvenire solo in un contesto interpersonale. Un gruppo coeso \u00e8 quello in cui tutti i membri provano un senso di appartenenza, accettazione e valorizzazione.\nCatarsi.\nLa catarsi \u00e8 l'esperienza del sollievo dal disagio emotivo attraverso l'espressione libera e disinibita dell'emozione. Quando i membri raccontano la loro storia a un pubblico di sostegno, possono ottenere sollievo da sentimenti cronici come vergogna e senso di colpa.\nFattori esistenziali.\nI fattori esistenzali consistono nel confronto dei membri del gruppo con la condizione umana: mortalit\u00e0, costruzione di un progetto di vita, solitudine esistenziale, ricerca di significato. Nel gruppo \u00e8 possibile esplorare e imparare ad accettare questi fattori.\nTipologie di terapia di gruppo.\nGli interventi di tipo \"supportivo\" possono essere di tipo informativo-educativo, di sostegno, di supporto al problem-solving ed allo sviluppo dell'assertivit\u00e0, di riavvio all'autonomia funzionale in pazienti gravi, di condivisione \"tra pari\" (gruppi \"omogenei\") di situazioni specifiche; sono frequentemente (ma non sempre) ad orientamento teorico cognitivo.\nNella maggior parte dei casi questi interventi gruppali hanno luogo in due tipi di contesti: in quelli clinico-psichiatrici e riabilitativi (Centri di Salute Mentale, Comunit\u00e0 terapeutiche, gruppi di sostegno per pazienti psichiatrici), o in quelli ambulatoriali per problematiche di media-lieve entit\u00e0 (gruppi tematici).\nGli interventi di tipo \"espressivo-elaborativo\", solitamente di orientamento dinamico, possono essere di tipo \"speciale\"/\"focalizzato\" (su aree o problematiche particolari), oppure di tipo gruppoanalitico (con un focus pi\u00f9 ampio). Quelli di tipo speciale hanno luogo solitamente in contesti clinici strutturati (Comunit\u00e0, SERT, etc.), mentre quelli gruppoanalitici si attuano solitamente in ambito privato.\nForme particolari di \"psicoterapia di gruppo\" (intesa in senso pi\u00f9 o meno lato) sono i \"Debriefing\", gli interventi di tipo sistemico/familiare, i gruppi di auto mutuo aiuto (gruppi AMA), i gruppi clinico-educativi degli AA/CAT (Alcolisti Anonimi / Club Alcolisti in Trattamento), quelli derivati da AA come Emotivi Anonimi.\nConfronto con le forme di psicoterapia individuale.\nGli approcci terapeutici gruppali presentano alcuni vantaggi rispetto a quelli classici \"duali\": permettono di trattare pi\u00f9 persone con minori risorse (uno o due terapeuti gestiscono gruppi di 6-12 persone); sono pi\u00f9 economiche per i pazienti (che si suddividono la spesa relativa all'onorario del terapeuta); sono \"cost-effective\" per i Sistemi Sanitari (migliore efficienza della spesa); permettono soprattutto di sfruttare gli specifici processi psicologici di gruppo all'interno della relazione clinica, per migliorare l'efficacia di alcuni tipi di intervento.\nIn molte occasioni, il \"gruppo\" si pone infatti come \"terzo elemento\" della relazione terapeutica, permettendo ai pazienti di osservare e comprendere meglio i propri pattern relazionali in un contesto pi\u00f9 naturale e complesso rispetto alla semplice interazione \"diadica\" col terapeuta. \nL'osservazione delle interazioni altrui, e di quelle del gruppo nel suo insieme, permette inoltre di derivare importanti inferenze su dinamiche comunicative e di ruolo spesso di notevole rilievo clinico. Le dinamiche interattive del gruppo sono infatti in molti casi uno degli elementi fondamentali del materiale clinico utilizzato, assieme alle esperienze passate dei componenti del gruppo ed alle loro esperienze di vita al di fuori del gruppo.\nGli svantaggi sono rappresentanti dalla minore efficacia clinica per certi tipi di problematiche cliniche, dalla necessit\u00e0 di una formazione specialistica per gli operatori, dalla difficolt\u00e0 di gestire certi tipi di dinamiche di gruppo, dall'imbarazzo di molti pazienti di interagire in un setting clinico gruppale."}
{"id": "1273048", "revid": "106908", "url": "https://it.wikipedia.org/wiki?curid=1273048", "title": "Freddie Mercury, the Untold Story", "text": "Freddie Mercury, the Untold Story \u00e8 un documentario del 2000 sulla vita di Freddie Mercury. Il filmato \u00e8 disponibile all'interno del Box Set celebrativo dell'artista pubblicato nello stesso anno ed intitolato \"Freddie Mercury Solo Collection\".\nTrama.\nNel documentario la vita di Freddie \u00e8 raccontata dai suoi familiari e dai suoi amici pi\u00f9 intimi. Le \"location\" sono tantissime: si parte da Zanzibar, Bombay, fino ad arrivare in Svizzera. Il documentario si apre descrivendo la vita, le abitudini e le passioni di Farrokh, a Zanzibar. Successivamente si arriva a Bombay dove Farrokh, dopo 8 settimane in mare, riesce finalmente ad arrivare. Va a studiare in un collegio e fonda gli Hectics. Questa parte viene raccontata dalla madre, dalla sorella, dalla zia e da qualche compagno di scuola. Il documentario, passa poi a Londra, dove vengono mostrati dei disegni che Freddie fece all'accademia d'arte. Successivamente, Montserrat Caball\u00e9 racconta l'incontro con Freddie, e descrive come \u00e8 partita l'idea della realizzazione dell'album \"Barcelona\". Si conclude con gli ultimi giorni di vita di Freddie, con i suoi amici pi\u00f9 cari che raccontano le ultime ore di Freddie nella sua residenza di Londra.\nQuesto documentario non parla semplicemente del frontman macho che sembrava essere Freddie, ma tratta pi\u00f9 della vita privata, raccontata appunto da chi l'ha conosciuto da vicino."}
{"id": "1273062", "revid": "306856", "url": "https://it.wikipedia.org/wiki?curid=1273062", "title": "Warp Records", "text": "La Warp Records \u00e8 una casa discografica indipendente britannica, fondata a Sheffield nel 1989, conosciuta per aver scoperto e fatto emergere molti degli artisti pi\u00f9 duraturi del panorama della musica elettronica.\nStoria.\nFondata da Steve Beckett e Rob Mitchell, \"reduci\" delle loro esperienze lavorative presso il FON record store di Sheffield, e il produttore Robert Gordon, l'etichetta (il cui nome fu cambiato perch\u00e9 il nome originale, \"Warped Records\" era difficile da distinguere al telefono) cominci\u00f2 subito la sua attivit\u00e0 nell'industria musicale facendo conoscere molti artisti che avrebbero, in futuro, influenzato profondamente il genere elettronico.\nLa prima release (WAP1) fu di Forgemasters (prodotto da Robert Gordon), di cui 500 copie vennero pubblicate con la scritta \"Track With No Name\" per finanziare una concessione del permesso di impresa. Negli anni '90 l'etichetta fu centrale nell'imposizione del genere techno, la cui scena in Regno Unito divent\u00f2 ben presto associata con l'etichetta.\nTra gli artisti pi\u00f9 importanti nel roster dell'etichetta troviamo Aphex Twin, Flying Lotus, LFO, Prefuse 73, Boards of Canada, Autechre, Squarepusher, Danny Brown e Yves Tumor."}
{"id": "1273066", "revid": "15756", "url": "https://it.wikipedia.org/wiki?curid=1273066", "title": "Riotorto (Piombino)", "text": "Riotorto \u00e8 una frazione del comune italiano di Piombino, nella provincia di Livorno, in Toscana.\nGeografia fisica.\nLa frazione \u00e8 situata nella Maremma a sud di Venturina Terme e a nord di Follonica lungo la via Aurelia: Riotorto \u00e8 l'ultimo centro abitato della provincia di Livorno prima del confine con la provincia di Grosseto. Il paese si trova a 52\u00a0m d'altitudine tra i boschi di Montioni ed il mar Tirreno, da cui dista 4\u00a0km.\nStoria.\nIn passato area paludosa e scarsamente abitata, fu bonificata nel XIX secolo cos\u00ec da permettere la realizzazione di tenute agricole, dove si producono vite e olivo. Il primo insediamento a Riotorto \u00e8 stato il castello medievale, distrutto nel 1360 dai piombinesi, i cui resti sono ricoperti dalla vegetazione. Si possono comunque individuare la cinta muraria, il tracciato del fossato difensivo e i resti della chiesa di San Giovanni.\nMonumenti e luoghi d'interesse.\nNel centro di Riotorto si trova la chiesa di Sant'Antonio Abate, che ha ereditato le funzioni della precedente chiesa situata a Riotorto Vecchio e intitolata a Santa Maria, la cui parrocchia \u00e8 stata istituita nel 1829.\nLungo il tratto costiero \u00e8 presente la Torre Mozza, costruita nel XVI secolo dai signori di Piombino, gli Appiani, come torre difensiva per sorvegliare l'arrivo dei minerali dall'isola d'Elba. Successivamente sar\u00e0 realizzato anche un attracco per sbarcare la lignite. \u00c8 oggi una localit\u00e0 turistica, dove sono presenti diverse spiagge sabbiose.\nGeografia antropica.\nLa frazione comprende, oltre al centro abitato di Riotorto, anche le localit\u00e0 di Carbonifera, Riotorto Vecchio, Torre Mozza e Vignale. Questo ultimo centro fu particolarmente rilevante in passato, borgo sede di una tenuta con castellare e comune medievale.\nEconomia.\nRiotorto \u00e8 nota soprattutto per il fatto che ospita la sede di Unicoop Tirreno, una delle pi\u00f9 antiche cooperative di consumatori in Italia che oggi \u00e8 una delle maggiori.\nUn'altra risorsa importante \u00e8 il turismo, praticato sul tratto costiero.\nInfrastrutture e trasporti.\nRiotorto \u00e8 servita dalla strada statale 1 via Aurelia (al chilometro 237) e anche dalla ferrovia Tirrenica, con una propria stazione ferroviaria (stazione di Vignale Riotorto), in localit\u00e0 Vignale."}
{"id": "1273068", "revid": "339392", "url": "https://it.wikipedia.org/wiki?curid=1273068", "title": "Vignale-Riotorto", "text": ""}
{"id": "1273069", "revid": "729019", "url": "https://it.wikipedia.org/wiki?curid=1273069", "title": "R\u00e9mi Joseph Isidore Exelmans", "text": "Biografia.\nEntrato giovanissimo (6 settembre 1791, a sedici anni) come volontario nel 3\u00ba Battaglione volontari della Mosa, fu nominato sottotenente il 22 ottobre 1793, tenente il 19 giugno 1798, aiutante di campo del generale \u00c9bl\u00e9 il 22 ottobre 1798.\nIl 13 aprile 1799 divenne capitano provvisorio del 16\u00ba Reggimento Dragoni. Si distinse per molteplici azioni di valore, che lo fecero notare da Murat, di cui divenne aiutante di campo ed amico personale.\nSi distinse in particolare alla battaglia di Wertingen (8 ottobre 1805) dove coordin\u00f2 l'azione di svariate divisioni di cavalleria in attesa dell'arrivo di Murat, e diede prova di notevole valore: incaricato il giorno successivo di presentare all'Imperatore i vessilli conquistati al nemico, Napoleone si congratul\u00f2 personalmente con lui, e lo fece ufficiale della Legion d'Onore.\nFu nominato \"chef d'escadron\" nell'ottobre 1803, e al termine della campagna del 1805 fu nominato colonnello del 1\u00ba Reggimento \"Chasseurs \u00e0 cheval\", alla testa del quale serv\u00ec nel 1806 e 1807 sotto il maresciallo Davout, distinguendosi soprattutto ad Auerstedt ed Eylau.\nAd Eylau fu nominato generale di brigata, il 14 maggio 1807 ed assegnato allo Stato Maggiore di Murat, con cui serv\u00ec in Spagna come aiutante di campo nel 1808. Preso prigioniero dai guerriglieri spagnoli fu condotto in Gran Bretagna, ma riusc\u00ec a fuggire e ad attraversare La Manica in barca (1811).\nIl 24 dicembre 1811 fu nominato maggiore degli \"Chasseurs \u00e0 cheval\" della Guardia imperiale e, il 27 luglio 1812, dei \"Grenadiers a cheval\"; fece la campagna di Russia guadagnandosi il grado di generale di divisione alla battaglia di Borodino (7 settembre 1812). La sua brillante condotta nella campagna del 1813 gli valse il cordone di Grand'ufficiale della Legion d'Onore; comp\u00ec prodigi di valore durante la campagna dei sei giorni.\nAl ritorno di Napoleone dall'isola d'Elba, Exelmans fu nominato Pari di Francia e comandante in capo del II Corpo d'armata di cavalleria, alle dipendenze di Grouchy; partecip\u00f2 alla battaglia di Ligny, ma non a quella di Waterloo.\nAd Exelmans si pu\u00f2 accreditare l'ultima vittoria del periodo imperiale: subito dopo l'abdicazione di Napoleone, ma prima della firma dell'armistizio, sconfisse una brigata prussiana a Rocquencourt (1\u00ba luglio 1815).\nFu proscritto con ordinanza del 24 luglio: esiliato al ritorno dei Borboni, fu reintegrato col grado di maggior generale il 1\u00ba settembre 1819, e fu ispettore generale della cavalleria dal 1828 al 1830.\nPrese parte nel 1830 alla Rivoluzione di Luglio, e aiut\u00f2 il generale Pajol nella sua marcia su Rambouillet.\nNell'agosto 1849, ebbe la gran croce della Legion d'Onore e divenne gran cancelliere della Legion d'Onore in sostituzione del maresciallo Molitor, e, sotto la Seconda Repubblica francese, nel 1851, maresciallo di Francia. Mor\u00ec nel 1852, per una caduta da cavallo.\nExelmans \u00e8 l'unico maresciallo del Secondo Impero francese ad avere un \"boulevard\" dedicato a suo nome nei famosi \"boulevards des mar\u00e9chaux\" che circondano Parigi."}
{"id": "1273070", "revid": "56620", "url": "https://it.wikipedia.org/wiki?curid=1273070", "title": "Isidore Exelmans", "text": ""}
{"id": "1273075", "revid": "767487", "url": "https://it.wikipedia.org/wiki?curid=1273075", "title": "Girardo Patecchio", "text": ""}
{"id": "1273076", "revid": "108682", "url": "https://it.wikipedia.org/wiki?curid=1273076", "title": "Mirello Crisafulli", "text": ""}
{"id": "1273077", "revid": "1821221", "url": "https://it.wikipedia.org/wiki?curid=1273077", "title": "Episodi di CSI - Scena del crimine (quinta stagione)", "text": "La quinta stagione della serie CSI - Scena del crimine viene trasmessa sulla CBS dal 23 settembre 2004 al 19 maggio 2005, mentre in Italia \u00e8 stata trasmessa in prima visione dal 3 marzo 2005 al 28 luglio 2005 sul canale a pagamento Fox Life e in chiaro su Italia 1 dal 23 marzo al 3 giugno 2006.\nViva Las Vegas.\nTrama.\nWarrick indaga sulla morte di un uomo, legato al gioco d'azzardo, ritrovato nella propria vasca da bagno, e cerca di capire se si tratta di un omicidio oppure di un suicidio. Sara e Nick trovano il cadavere di un uomo simile ad un alieno nel deserto. Greg debutta come agente sul campo ma commette un errore.\nPozzo nero.\nTrama.\nWarrick e Catherine cercano un cadavere nelle fogne. Le ricerche lo portano a individuare una pista verso una casa piena di esplosivi artigianali dove aggressivit\u00e0 e omert\u00e0 circondano la famiglia che la abita. \nFalse accuse.\nTrama.\nIl team indaga sulla scomparsa di una bambina. Ci saranno degli sviluppi in cui si scopriranno segreti agghiaccianti sulla famiglia della piccola.\nI segni del tempo.\nTrama.\nCatherine e Nick indagano su una donna trovata morta in una camera d'albergo, probabilmente uccisa dal virus ebola. Sara, Greg e Grissom indagano sulla morte di un uomo ucciso apparentemente dal gas usato per la disinfestazione.\nScambi di coppia.\nTrama.\nLa morte di una donna, ritrovata nella fontana del suo quartiere, mette in luce i party per scambisti praticati nel quartiere stesso. Un uomo viene trovato ucciso con una sega circolare.\nCosa mangia Grissom?\nTrama.\nLa squadra affronta nuovamente il killer del campus.\nFormalit\u00e0.\nTrama.\nUna ragazza viene rapita durante una festa con amici. Un'altra muore. Ma la squadra scopre una strana verit\u00e0.\nIl sesso degli angeli.\nTrama.\nLa squadra indaga sulla morte di una transessuale che aveva appena cambiato sesso. Stava scappando da qualcuno.\nMea culpa.\nTrama.\nUna prova, modificata dal tempo, rivela una nuova impronta digitale che porta a ridiscutere il caso, ma soprattutto ad aprire un'inchiesta su Grissom.\nNiente di umano.\nTrama.\nLa squadra si \u00e8 divisa ufficialmente. Grissom \u00e8 stato ridotto a capoteam e con Sara e Greg si occupa della morte di un bambino affidato dagli assistenti sociali ad una famiglia affidataria. Catherine \u00e8 supervisore del turno di notte e nella sua squadra ci sono Nick e Warrick. Il trio indaga in un carcere. Warrick ha uno scontro prima con una guardia e poi con Catherine.\nElementare Watson.\nTrama.\nLa squadra di Grissom indaga sulla morte di un uomo che interpretava Sherlock Holmes in un gioco di ruolo: omicidio o suicidio? Nick e Warrick si occupano di un incidente stradale e scommettono tra loro sull'esito dell'indagine. Greg Sanders, impegnato nel primo caso sotto le direttive di Grissom, deve dimostrare la sua attitudine come CSI e alla fine viene promosso.\nCrimini efferati.\nTrama.\nUna giornalista si era infiltrata nel mondo del narco corrido, genere musicale che esalta droga e criminalit\u00e0. La squadra di Catherine deve indagare sulla sua morte molto simile al testo di una canzone.\nMatrioska.\nTrama.\nSara e Catherine indagano insieme sull'omicidio di una donna russa. Ma le due si scontrano quando Sara maltratta il vedovo reo di essere un bastardo maschilista. Si scoprono informazioni sul passato di Sara. La madre uccise il marito, il padre di Sara, violento e Sara ha passato la sua infanzia in un orfanotrofio.\nIl colore dei soldi.\nTrama.\nIl cadavere di un cacciatore viene ritrovato accanto a quello di un grosso orso Kodiak. All'animale \u00e8 stata asportata la cistifellea. La dinamica degli eventi porta a presupporre la presenza di altre persone sulla scena del crimine. Nel frattempo in citt\u00e0 si indaga su una giovane donna scomparsa dopo una serata con un'amica. I primi sospetti ricadono sul marito e su un altro uomo, ma dopo un'analisi pi\u00f9 accurata si scopriranno ben altre verit\u00e0.\nRitorno all'infanzia.\nTrama.\nLe due squadre si uniscono per indagare sulla morte di Bruce Eiger, miliardario famoso. Ma il vero problema \u00e8 il modo in cui Eiger \u00e8 stato ritrovato: con un pannolone per neonati addosso, una sua perversione.\nGuest star: Aisha Tyler, Louise Lombard, Wendie Malick\nIl corriere.\nTrama.\nGrissom, Sara e Greg indagano sulla morte di un uomo, trovato morto nello stesso albergo dove si tiene un convegno su persone sovrappeso. Catherine, Nick e Warrick indagano su un cadavere senza volto trovato nel bosco e per cercare di fare luce sul caso indagheranno sul mondo delle scommesse.\nRaptus violento.\nTrama.\nGrissom, Sara e Greg cercheranno di far luce sull'omicidio di una hostess stuprata e uccisa nella sua camera d'albergo. Catherine, Nick e Warrick dovranno scoprire chi ha ucciso un bimbo di dodici anni, il primo sospettato \u00e8 il fratello maggiore.\nIl miglior amico.\nTrama.\nSara e Grissom vengono chiamati sulla scena di un incendio apparentemente appiccato da un piromane e trovano una vittima. Subito dopo per\u00f2, i due rinvengono il corpo di una donna gravemente ustionata, ma ancora viva. Catherine e Warrick invece si recano in una casa dove \u00e8 stata compiuta una strage familiare. Effettuando un'analisi del DNA, Grissom scoprir\u00e0 che i casi sono collegati.\nIl narcisista.\nTrama.\nGrissom e Brass indagano sullo scontro di due auto in una strada a senso unico. Warrick, Catherine e il detective Vartan indagano sullo stupro e l'uccisione di una ragazza. Sara e Greg dovranno stabilire le cause della morte di un culturista. Infine Nick dovr\u00e0 capire chi ha ucciso un bambino il cui corpo presenta gravi ustioni ed ematomi.\nLa particolarit\u00e0 dell'episodio \u00e8 il fatto che, venendo proposte quattro diverse storie avvenute in contemporanea, alla fine di ognuna di esse il tempo va a ritroso per poter raccontare la vicenda successiva dall'inizio.\nL'altra verit\u00e0.\nTrama.\nBrass si reca a Los Angeles per indagare sulla morte di un'amica della figlia Ellie. Ricever\u00e0 l'aiuto di Warrick, in citt\u00e0 per un convegno.\nAi limiti della follia.\nTrama.\nSara e Grissom indagano sulla morte di un ragazzo in un manicomio.\nLe lacrime di Willows.\nTrama.\nCatherine rifiuta le avance di un certo Novak. Il giorno dopo l'uomo viene accusato di aver ucciso una ragazza. Catherine tacer\u00e0 a Grissom la conoscenza del sospettato e Grissom non la prender\u00e0 bene.\nGhiacciato.\nTrama.\nSara e Greg indagano sulla morte di uno studente universitario playboy e della sua ultima fiamma."}
{"id": "1273079", "revid": "1048993", "url": "https://it.wikipedia.org/wiki?curid=1273079", "title": "La cambiale", "text": "La cambiale \u00e8 un film italiano del 1959 diretto da Camillo Mastrocinque.\n\u00c8, sostanzialmente, una sequenza di episodi interdipendenti che hanno come filo conduttore il passaggio di mano di una cambiale. Nono degli undici film di Tot\u00f2 diretti da Mastrocinque, \"La cambiale\" \u00e8 una commedia dai tratti farseschi senza particolari intenti artistici, ma risulta interessante soprattutto per la presenza nel cast di numerosi attori di notevole caratura come Tot\u00f2, Peppino De Filippo, Erminio Macario, Luigi Pavese, Aroldo Tieri, Vittorio Gassman, Lia Zoppelli, Sylva Koscina, Paolo Ferrari, Ugo Tognazzi e Raimondo Vianello.\nTrama.\nIl noto finanziere Pierluigi Bruscatelli dopo aver pagato con una cambiale da 100000 lire due truffatori, i cugini Posalaquaglia e il loro sprovveduto cliente complice, viene arrestato. In galera spiega al compagno di cella tutta la teoria sulle cambiali, teoria che viene illustrata dagli \"episodi\" del film.\nI cugini Posalaquaglia convincono il loro padrone di casa, il cavalier Temistocle Bisogni, ad accettare in pagamento dei sei mesi di affitto arretrato la cambiale di Bruscatelli.\nCon questa cambiale il cavalier Bisogni acquista da Michele un cane da caccia di provenienza incerta, spacciato per un setter di razza purissima. Michele \u00e8 solo il commesso del negozio ed \u00e8 continuamente umiliato dal proprietario Ottavio, fratello della sua fidanzata che non vede di buon occhio questo fidanzamento.\nMichele \u00e8 costretto a lavori umilianti come lavare e tosare i cani mentre finge di corteggiare le loro vecchie padrone; in realt\u00e0 sogna avventure galanti con bellissime donne di quell'alta societ\u00e0 di cui cura solo gli animali. Michele si confida col principe Alessio, un nobile slavo, con il quale \u00e8 in confidenza curando i suoi due pastori scozzesi e ne riceve indicazioni sui locali notturni alla moda e su come sedurre una donna.\nL'occasione per applicare questi consigli si presenta subito, quando nel negozio entra Odette Mercury. Michele, prendendo a guinzaglio gli eleganti cani del principe, si finge il principe stesso e cos\u00ec riesce ad ottenere un appuntamento galante per quella sera stessa. Al ritorno di Ottavio questi si adira con Michele per aver accettato la cambiale e quindi, come punizione, gira la cambiale stessa a Michele come pagamento anticipato dello stipendio.\nMa la brutta sorpresa viene quella sera stessa all'appuntamento con Odette. Dopo la cena in un ristorante di lusso, Odette invita Michele a casa sua e dopo una notte d'amore Odette si rivela una prostituta di alto bordo ed il povero Michele \u00e8 costretto a pagarla con la cambiale di Bruscatelli.\nCon questa cambiale Odette vorrebbe comprare una pelliccia di tapiro, ma il commesso Olimpio \u00e8 irremovibile: non concede sconti per l'acquisto n\u00e9 accetta la cambiale in pagamento. Interviene Alfredo Balzarini, titolare del negozio, sensibile alle \"avances\" della bella Odette, che accetta la cambiale con la promessa di una conoscenza pi\u00f9 approfondita. Olimpio, nonostante la vecchia amicizia con Alfredo, fa intervenire la moglie di questi, vera proprietaria del negozio, che scombina i piani del marito.\nIn seguito la moglie di Alfredo scopre la cambiale e fa una scenata al marito il quale, non potendosi discolpare, \u00e8 costretto a restituire la cambiale. Recatosi a casa di Odette, Alfredo vi trova Olimpio, reduce da aver pagato il contributo \"validit\u00e0 e giovinezza\" alla ragazza, e viene a sua volta sedotto da Odette. Non essendo riuscito n\u00e9 ad incassare la cambiale n\u00e9 a riprendere la pelliccia, Alfredo viene coinvolto da Olimpio in un incontro di lotta truccato dove entrambi vengono picchiati e perdono la cambiale.\nAlla fine Bruscatelli non paga poich\u00e9 ha saldato il suo debito con la societ\u00e0 con la prigione; la cambiale va in protesto ed ognuno dei personaggi coinvolti cerca di rientrare in possesso o del contante dovuto da chi ha girato la cambiale, o almeno della merce venduta.\nAlla pellicceria si presenta l'ufficiale giudiziario che pretende il pagamento di una cartella esattoriale che Alfredo ha finto di aver pagato con i soldi recuperati dalla cambiale. Contemporaneamente viene presentata la cambiale protestata e la moglie di Alfredo scopre tutto. I due coniugi hanno un feroce litigio, Alfredo viene ferito e la pelliccia di tapiro viene recuperata.\nOdette si presenta alla festa di nozze di Michele e prende in pegno l'abito da sposa della sorella di Ottavio in cambio del pagamento della cambiale. Ottavio si presenta nel negozio del cavalier Bisogni, compra merce per centomila lire, l'importo della cambiale, paga con la cambiale e fa portare via la merce da Michele. Subito dopo i due sono da Odette per scambiare la merce con l'abito da sposa e nasce subito una simpatia tra Ottavio ed Odette.\nIl cavalier Bisogni ha una causa in pretura contro la prostituta Lola Capponi che lo accusa di averle sparato una fucilata nelle terga durante una battuta di caccia vantando testimoni oculari. Il cavaliere in cambio della cambiale propone ai due cugini Posalaquaglia una falsa testimonianza che lo scagioni. Al momento dell'udienza per\u00f2 i due cugini sono gli stessi testimoni, ovviamente falsi, precedentemente ingaggiati anche da Lola, pertanto sono allo stesso tempo pro e contro nella stessa causa. Il giudice se ne accorge subito e li fa arrestare.\nIn prigione ritrovano Bruscatelli, mentre viene scarcerato per l'intervento di un ministro. I due gli fanno presente la cambiale, e lui, facendo finta di essersi dimenticato di pagarla, la rinnova con un'altra cambiale che i cugini lasciano in deposito al secondino per le piccole spese durante la detenzione.\nProduzione.\nLe riprese della pellicola iniziarono nel maggio del 1959 ma il film rischi\u00f2 di non essere completato a causa dello stato di salute di Tot\u00f2, uno degli interpreti principali secondo il copione originario, la cui ricorrente malattia agli occhi si aggrav\u00f2 improvvisamente dopo due soli giorni di lavorazione a causa della virulenza delle luci sul set. L'attore, praticamente cieco, fu costretto a sospendere la riprese a tempo indeterminato. Il regista Camillo Mastrocinque, rassegnatosi ormai a terminare il film senza la presenza di Tot\u00f2, modific\u00f2 la trama e continu\u00f2 a girare una nuova versione del film che riduceva al minimo le scene dell'attore napoletano, completando il tutto nel giugno 1959.\nIl film venne montato e presentato alla commissione di censura, ma la riduzione delle scene con Tot\u00f2 pesava molto sul risultato finale e la casa di produzione dell'opera, la Jolly Film, insistette affinch\u00e9 l'attore tornasse a finire il film. Nell'ottobre seguente, dopo cinque mesi di pausa, Tot\u00f2 fece ritorno sul set dietro permesso speciale dei suoi medici con l'intenzione di effettuare una settimana di nuove riprese. Mastrocinque gir\u00f2 quindi delle scene suppletive con Tot\u00f2 e con Peppino De Filippo, che venne scritturato appositamente dato che inizialmente la sua presenza non era prevista nel cast originale della pellicola. Il film, con l'aggiunta delle nuove scene, venne quindi rimontato e usc\u00ec nei cinema alla fine di novembre.\nCensura.\nIl film ebbe diversi problemi con la censura dell'epoca. La commissione del Ministero dello Spettacolo ebbe da ridire su alcune scene del film ritenute troppo audaci, ordinando di modificare quelle dove il personaggio di Sylva Koscina scopre troppo una gamba per provare una giarrettiera e quando per sedurre Tognazzi, togliendosi il soprabito, si mostra di spalle a schiena nuda dando ad intendere di essere completamente nuda; ed infine di eliminare un'intera scena con Vittorio Gassman e Georgia Moll girata sull'Appia Antica dove era troppo evidente che i due avrebbero finito per appartarsi."}
{"id": "1273088", "revid": "56620", "url": "https://it.wikipedia.org/wiki?curid=1273088", "title": "Emmanuel di Grouchy", "text": ""}
{"id": "1273089", "revid": "773636", "url": "https://it.wikipedia.org/wiki?curid=1273089", "title": "Tellaro", "text": ""}
{"id": "1273092", "revid": "599013", "url": "https://it.wikipedia.org/wiki?curid=1273092", "title": "Domenico Modugno e la sua chitarra - Un poeta un pittore un musicista", "text": "Domenico Modugno e la sua chitarra - Un poeta un pittore un musicista \u00e8 il 3\u00ba album registrato in studio da Domenico Modugno.\nIl disco.\nLe canzoni.\nDopo il cambio di casa discografica, ed il passaggio dalla RCA Italiana alla Fonit, Modugno aveva ottenuto la prima soddisfazione come autore, la sua canzone \"Musetto\" infatti era stata ammessa al Festival di Sanremo 1956, interpretata da Gianni Marzocchi, ed era anche riuscita a classificarsi per la finale, concludendo la gara all'ottavo posto.\nLa canzone, tra l'altro, era gi\u00e0 stata incisa da Modugno in un EP per la RCA, passando inosservata (all'epoca il regolamento del Festival non prescriveva per le canzoni l'obbligo di essere inedite).\nIl buon piazzamento di \"Musetto\" spinse la Fonit alla pubblicazione di un album, nel novembre dello stesso anno: il disco racchiude otto brani gi\u00e0 pubblicati su EP nei mesi precedenti, e di essi ben sette sono reincisioni di canzoni gi\u00e0 incise per la RCA; l'unico brano nuovo \u00e8 \"Zitto zitto doce doce\".\nStrumenti.\nNonostante il titolo, non tutte le canzoni sono eseguite dal solo Modugno alla chitarra: in \"Io, mammeta e tu\" e in \"La donna riccia\", ad esempio, sono presenti alcune percussioni, in \"Zitto zitto doce doce\" l'organo e in \"Musetto\" il pianoforte; nell'album comunque non \u00e8 riportata alcuna nota sui musicisti che hanno partecipato o sugli arrangiatori.\nI testi e le musiche sono tutti di Domenico Modugno, tranne \"Io, mammeta e tu\", il cui testo \u00e8 di Riccardo Pazzaglia e \"La sveglietta\", la cui musica \u00e8 di Franco Nebbia.\nLa copertina dell'album raffigura Modugno mentre canta e suona la chitarra, ed \u00e8 di colore giallo; in basso a sinistra riporta il marchio della Fonit (Fonodisco Italiano Trevis), che non si era ancora fusa con la Cetra, mentre in alto \u00e8 riportato il sottotitolo \"Un poeta un pittore un musicista\"; sull'etichetta invece \u00e8 presente il titolo \"Domenico Modugno e la sua chitarra\".\nAnche questo album di Modugno fu pubblicato in formato 22\u00a0cm (leggermente pi\u00f9 piccolo dei normali LP).\nTracce.\nLATO A\nLATO B"}
{"id": "1273093", "revid": "288300", "url": "https://it.wikipedia.org/wiki?curid=1273093", "title": "Eduardo da Silva", "text": ""}
{"id": "1273097", "revid": "145967", "url": "https://it.wikipedia.org/wiki?curid=1273097", "title": "Fiber Metal Laminate", "text": ""}
{"id": "1273101", "revid": "287204", "url": "https://it.wikipedia.org/wiki?curid=1273101", "title": "Tellaro (fiume)", "text": "Il Tell\u00e0ro, anticamente chiamato Eloro, \u00e8 un fiume della Sicilia sud-orientale. Nasce dai Monti Iblei, pi\u00f9 precisamente alle falde di Poggio del Lupo e di Monte Loi, nel comune di Palazzolo Acreide, a una quota che va dai 500 ai 600\u00a0m s.l.m., e sbocca dopo 48 chilometri, nel Golfo di Noto (Mare Ionio) presso le rovine dell\u2019antica Eloro, sub-colonia di Siracusa fondata nel VII sec. a.C. La portata d\u2019acqua varia di molto durante l\u2019anno: si riduce a ben poco nei mesi estivi (specie in agosto), ma non fino a esaurirsi, almeno nel suo tratto medio-basso; nel periodo autunnale e invernale il fiume spesso si gonfia paurosamente, talvolta esondando, talaltra minacciando o anche portando via qualche ponte.\nEtimologia.\nPer dimostrare che Eloro e Assinaro designano la stessa entit\u00e0, Ettore Pais sostenne che \"Attiddaru\" fosse \u00abla forma siciliana equivalente all\u2019\u1f08\u03c3\u03c3\u03af\u03bd\u03b1\u03c1\u03bf\u03c2 (\"Ass\u00ednaros\") di Tucidide\u00bb, e diede credito alla tesi di un professore dell\u2019Universit\u00e0 di Palermo, Gherardo Fumi, secondo la quale bisognava risalire al greco \u1f04\u03c3\u03b9\u03c2 (\"asis\"), 'fango'.\nChi rifiutava l\u2019identit\u00e0 di Tellaro con Assinaro propose altre soluzioni; la pi\u00f9 seguita fa derivare l'idronomo dalla forma arabo-greca, non documentata, \"*w\u0101d\u012b\" \u1f1d\u03bb\u03c9\u03c1\u03bf\u03c2 (\"\u00c9loros\"), \u2018fiume Eloro\u2019. A questa tesi si era gi\u00e0 opposto nel 1893 M. Di Martino, che prospettava, invero con scarso successo, una soluzione che si rif\u00e0 al sostantivo \"tella\", 'collina', seguito dal suffisso \"-arium\".\nIn opposizione alla soluzione standard \u00e8 stata presentata ultimamente da Vincenzo Garofalo una proposta che, rifacendosi alla pi\u00f9 antica attestazione non contestata dell\u2019idronomo Tellaro, \"flumen Obdillarii\" (1288), risale a un \"*flumen Abdullahrii \u2018\"fiume del figlio o del seguace di Abdullah\u2019, cio\u00e8 'di Maometto figlio di Abdullah': in conclusione \u201cfiume di Maometto o maomettano\u201d.\nStoria.\nIl fiume viene citato da diversi autori come Erodoto, Pindaro, Scilace, Licofrone, Diodoro Siculo, Virgilio e 'al-Idrisi. Nel 493 a.C. a un guado di questo fiume - \"l\u2019Areas poros\" di Pindaro, \u2018il Passo della Minaccia\u2019 - Ippocrate di Gela sconfisse l'esercito siracusano, mentre nel 413 a.C. \u00c8 probabile che allo stesso guado si sia completata ad opera dei Siracusani la disfatta del corpo di spedizione ateniese in Sicilia nella battaglia dell'Assinaro, come ci riferisce Tucidide nel libro VII delle sue \"Storie:\" probabilmente e non certamente, perch\u00e9 lo storico ateniese non parla di Eloro ma, appunto, di Assinaro.\nNel corso di uno dei suoi viaggi, Vivant Denon (\"Voyage en Sicile\", 1788) scrive:\nDa mezzo secolo in qua la situazione \u00e8 cambiata bruscamente a causa delle numerose (e spesso abusive) trivellazioni a scopi agricoli e delle captazioni alla fonte per usi civici. Come conseguenza alcune sorgenti si sono disseccate e altre si sono ridotte al lumicino, perci\u00f2 nella stagione secca la portata complessiva del fiume si \u00e8 sensibilmente ridotta.\nIl fiume.\nIl percorso.\nLa sua vallata (l\u2019\"Heloria Tempe\" di Ovidio) segna il confine naturale tra le province di Siracusa e Ragusa, mentre in epoca greca separava la zona d\u2019influenza di Siracusa da quella di Kamarina e di Gela. Sul versante est-nordest \u00e8 delimitata da una bastionata di ripide alture che l\u2019accompagnano da Palazzolo Acreide fino, si pu\u00f2 dire, al mare, seppure attenuando gradualmente la loro elevazione; sul versante ovest si allarga considerevolmente senza bruschi salti altimetrici in territorio di Rosolini e Modica, tranne nella parte iniziale in direzione di Giarratana e di Borgo San Giacomo; nella sua parte mediana \u00e8 incisa da frequenti e profonde cave naturali. La vallata del Tellaro un tempo aveva una folta vegetazione costituita da boschi di querce. Oggi rimangono solo esemplari sparsi qua e l\u00e0 di roverella o cerro nelle zone pi\u00f9 inaccessibili.\nAffluenti.\nDurante il suo corso, che \u00e8 rapido nella sua parte medio-superiore ma lento e a tratti ristagnante in quella inferiore, esso riceve le acque, spesso solo stagionali, di un discreto numero di affluenti, tra grandi e piccoli. I maggiori di essi provengono da destra, mentre da sinistra ne confluiscono solo di molto brevi, seppure numerosi e spesso alimentati da sorgenti perenni. Fra i tributari di destra c'\u00e8 il Torrente Tellesimo, Cava del Cugno, Cava Pirainito, Vallone Stafenna (che raccoglie le acque di Cava Candelaro o Palombieri e di Cava Granati o Cava Grande) e Saia Randeci. Tra i secondi c'\u00e8 Fosso di Mastica, Fiume Bianco, Cava Gaetani, Cava Molino, Cava della Signora, Vallone d\u2019Angelo e Vito, Valle Battali, Cava Fonda e Torrente S. Nicola.\nFoce.\nA una decina di chilometri dalla foce, e fino al mare, il fiume scorre attraverso un\u2019ampia e fertile pianura alluvionale, bonificata e liberata dalla malaria nella prima met\u00e0 del secolo scorso. L'area della foce \u00e8 sede di importanti resti archeologici, non ancora del tutto riportati alla luce, dell'antica Eloro. A pochi chilometri, in territorio di Noto, si trova la Villa Romana del Tellaro, una ricca residenza extraurbana della tarda et\u00e0 imperiale romana. A sud della foce si trova l'oasi naturalistica di Vendicari.\nGeologia del territorio.\nPer quanto riguarda la geologia, semplificando pi\u00f9 del consentito: \"Il fiume attraversa terreni ascrivibili alla Formazione Tellaro (Tortoriano) che sono, in massima parte, rappresentati da calcareniti grigio chiaro, pi\u00f9 o meno marnosi e da marne grigio giallastre in alternanza con calcari duri\"."}
{"id": "1273106", "revid": "37401", "url": "https://it.wikipedia.org/wiki?curid=1273106", "title": "Oasi naturalistica di Vendicari", "text": ""}
{"id": "1273112", "revid": "438678", "url": "https://it.wikipedia.org/wiki?curid=1273112", "title": "I tre ladri", "text": "I tre ladri \u00e8 un film del 1954 diretto da Lionello De Felice.\nTrama.\n1911. Tapioca \u00e8 un povero \"ladro di galline\" incapace di realizzare un buon colpo e che finisce spesso in carcere. Per scappare da un negoziante dopo il furto di un salame, precipita da un lucernario finendo in una casa signorile e deserta. L\u00ec incontra Gastone Cascarilla, che era stato suo \"apprendista\" da ragazzo, e divenuto nel frattempo ladro di classe. Impeccabile in frac, cilindro e redingote, vuole estorcere del denaro alla moglie del ricco imprenditore Ornano, proprietario della casa e di un \"impero\" finanziario.\nGastone, in possesso delle lettere che la moglie ha inviato a uno dei suoi numerosi amanti, si fa dare la combinazione della cassaforte da questa. Riesce cos\u00ec a rubare 10 milioni di lire e a scappare indisturbato. Tapioca, invece, rimane ancora nella casa e viene scoperto mentre scappa.\nIdentificato da Ornano in quanto pregiudicato, viene arrestato perch\u00e9 creduto lo svaligiatore della cassaforte. Ornano vuole a tutti i costi riottenere il denaro rubato in quanto senza di esso finirebbe in bancarotta. Quei soldi, infatti, gli permettono di reggere l'intero impero finanziario di cui \u00e8 proprietario e che si finanzia solo con i crediti di alcuni ricchi soci. Per convincere Tapioca a rivelare dove ha messo i soldi, Ornano decide di riempirlo di regali. La vita in carcere di Tapioca diventa quindi molto lussuosa, la sua cella \u00e8 dotata di ogni comodit\u00e0, con i secondini che si trasformano in servitori e camerieri.\nIn poco tempo Tapioca diviene una persona molto popolare persino all'estero, stampa e ammiratori se lo contendono e a lui vengono intitolati cocktail e balli. Al processo, quindi, nessuno vuole testimoniare contro di lui, ma l'imputato, che non vuole rinunciare alla fama conquistata, si dichiara colpevole del reato che non ha commesso. Proprio in quel momento interviene in aula Gastone che rivela di essere lui l'autore del furto, distribuendo i soldi a tutti i presenti e causando un tumulto durante il quale ha poca difficolt\u00e0 a sfuggire alle guardie del tribunale. Persino Tapioca, noncurante della folla scatenatasi a raccogliere le banconote, riesce a scappare dall'aula del tribunale, rifiutando persino l'offerta di biglietti da mille dello stralunato inventore che lui aveva aiutato.\nPochi anni dopo, ritroviamo Tapioca, Ornano, Cascarilla e la ex cameriera Marietta in buoni rapporti e in societ\u00e0, ufficialmente impegnati in attivit\u00e0 finanziarie, ma, in realt\u00e0, attivi nei soliti ricatti organizzati da Gastone.\nProduzione.\nCoprodotto dalla Rizzoli Film con la Francine, con l'organizzazione di Luigi Freddi, le riprese iniziano nel gennaio 1954, la pellicola esce nelle sale nel settembre dello stesso anno.\nCensura.\nLa censura elimin\u00f2 due scene:\nCuriosit\u00e0.\nNel film interpreta una parte di secondo piano anche Adriana Bisaccia, all'epoca implicata nel Caso Montesi.\nIncassi.\nAl 31 marzo 1959 il film aveva incassato un totale di 275.878.351 lire."}
{"id": "1273121", "revid": "124614485", "url": "https://it.wikipedia.org/wiki?curid=1273121", "title": "Luigi Gubitosi", "text": "\u00c8 stato direttore generale della Rai dal 17 luglio 2012 al 6 agosto 2015 e Commissario Straordinario di Alitalia dal 2 maggio 2017 al 20 novembre 2018. Dal 7 maggio 2018 al 17 dicembre 2021 \u00e8 stato nel consiglio di amministrazione di TIM, di cui dal 18 novembre 2018 al 26 novembre 2021 \u00e8 stato anche amministratore delegato e direttore generale.\nBiografia.\nStudi.\nLaureato a Napoli in Giurisprudenza presso l'Universit\u00e0 Federico II, ha fatto studi di economia presso la London School of Economics and Political Science e conseguito un master in Business Administration all'INSEAD di Fontainebleau.\nCarriera.\nDal 1986 al 31 luglio 2005 ha ricoperto diversi incarichi nel Gruppo Fiat: direttore finanziario, vicepresidente e responsabile Tesoreria di Gruppo; \u00e8 stato presidente del consiglio di amministrazione di Fiat Partecipazioni e membro del consiglio di amministrazione di Fiat Auto, Ferrari, CNH, Iveco, Itedi - Italiana Edizioni, Comau e Magneti Marelli.\nViene nominato il 1\u00ba agosto 2005 direttore finanziario di Wind Telecomunicazioni; dal 1\u00ba luglio 2007 al 27 aprile 2011 \u00e8 stato amministratore delegato della compagnia.\n\u00c8 stato membro del Consiglio di amministrazione di Cometa, fondo pensione dei metalmeccanici, e membro del Comitato organizzatore delle Olimpiadi degli scacchi svoltesi a Torino nel 2006.\nIl 30 novembre 2011 viene designato country manager e responsabile della divisione Corporate and Investment Banking della Bank of America per l'Italia, ruolo che ricopre dal 1\u00ba dicembre 2011.\n\u00c8 professore nel corso avanzato di Finanza Aziendale presso la Libera universit\u00e0 internazionale degli studi sociali Guido Carli (Luiss), dove ha insegnato anche Strategie d'Impresa.\nIl 17 luglio 2012 viene nominato direttore generale della Rai con una delibera del consiglio di amministrazione basata su 8 voti favorevoli e l'astensione di Antonio Verro, consigliere espresso dal PDL. In qualit\u00e0 di direttore generale della RAI, succede a Lorenza Lei.\nIl 18 luglio il consiglio di amministrazione della Rai approva il suo contratto a tempo determinato che prevede un compenso di 650.000 euro annui. A partire dal primo maggio 2014 e fino alla fine del mandato, sar\u00e0 ridotto a 240.000 euro, in linea con le nuove regole previste dal governo Monti e confermate dalla legge di stabilit\u00e0 del 2014.\nNel corso della sua gestione, si conclude la quotazione di Rai Way, ammessa alla Borsa di Milano il 19 novembre 2014. Gubitosi \u00e8 il primo direttore generale RAI con un contratto a tempo determinato, la cui scadenza \u00e8 fissata a luglio 2015, ma rimane in carica fino al 6 agosto 2015 quando gli succede Antonio Campo Dall'Orto.\nIl 2 maggio 2017 viene nominato Commissario Straordinario di Alitalia dal Ministro Carlo Calenda, insieme a Enrico Laghi e Stefano Paleari, in seguito all'esito negativo della consultazione referendaria dei lavoratori Alitalia per l'approvazione del pre-accordo siglato tra sindacati e azienda.\nDal 7 maggio 2018 \u00e8 membro del CdA di Telecom Italia in quota Elliott e il 18 novembre dello stesso anno viene nominato amministratore delegato e direttore generale di Telecom Italia, in sostituzione dello sfiduciato Amos Genish. Il 26 novembre 2021 ha rimesso le deleghe, rimanendo per\u00f2 nel consiglio, per permettere \"una pi\u00f9 serena e rapida valutazione della non binding offer di KKR\". Il 17 dicembre si \u00e8 poi dimesso definitivamente dal consiglio.\nDal 20 maggio 2020 \u00e8 vice presidente per il digitale di Confindustria e dal 23 novembre entra nel board di GSMA. \nDa settembre 2021 \u00e8 \"visiting fellow\" alla Oxford University e da novembre siede nel consiglio dell'Istituto italiano di tecnologia."}
{"id": "1273124", "revid": "287204", "url": "https://it.wikipedia.org/wiki?curid=1273124", "title": "Monte Galero", "text": "Il monte Galero (o \"monte Gal\u00e8\") \u00e8 una montagna delle Alpi Liguri alta 1.708\u00a0m. Forma, con i vicini monte Dubasso, monte Armetta e monte della Guardia, il massiccio dell'Armetta-Galero, che si colloca, come importante nodo orografico, tra il bacino imbrifero del Neva, la valle Arroscia e l'alta val Tanaro.\nToponimo.\nIl toponimo \"Galero\" ha origine incerta. Sui documenti pi\u00f9 antichi \u00e8 spesso riportato come \"monte Gall\u00e9\", nome che figura anche in alcune mappe realizzate nel XIX secolo. Si pu\u00f2 tranquillamente scartare la versione secondo la quale il toponimo deriverebbe dal nome del copricapo ecclesiastico, visto che \u00e8 ben difficile scorgere elementi di somiglianza tra il \"galero\" copricapo e il \"Galero\" montagna. Un'altra e pi\u00f9 probabile linea etimologica fa derivare il nome \"Galero\" dalla parola \"gal\", che nelle vallate alpine brigasche e piemontesi indica sia il gallo, sia il cosiddetto \"gallo forcello\" o \"fagiano di monte\", grande uccello galliforme che nidifica su questa montagna tuttora, costituendo il suo limite sud-orientale nell'arco alpino italiano, fatto importante considerando che la specie \u00e8 un residuo glaciale nell'arco alpino. Il gallo forcello nidifica in modo pi\u00f9 consistente nelle vicine Alpi liguri.\nGeografia.\nIl monte Galero \u00e8 collocato sulla catena principale alpina. La sua vetta \u00e8 un punto di confine amministrativo tra le province di Savona e di Cuneo. Parte del versante nord-orientale della montagna, pur appartenendo dal punto amministrativo alla Provincia di Cuneo, fa parte del bacino imbrifero del torrente Neva, tributario del Mar Ligure.\nLa montagna, che ha grossomodo la forma di una piramide tronca a base triangolare, presenta due vette divise da una poco profonda insellatura (1686\u00a0m): la cima orientale \u00e8 quella pi\u00f9 elevata (1708\u00a0m) e costituisce il punto pi\u00f9 alto della provincia di Savona; la cima occidentale (conosciuta localmente come \"Galerotto\") raggiunge l'altitudine di 1703\u00a0m. Il monte Galero \u00e8 la prima cima delle Alpi Liguri, partendo dal colle di Cadibona, a superare i 1500\u00a0m di altitudine.\nStoria.\nLa zona attorno al Monte Galero fu coinvolta nelle operazioni belliche collegate alle campagne d'Italia di Napoleone Bonaparte; sulla montagna (allora nota come \"Monte Gal\u00e8\") si attestarono le truppe francesi, mentre il Bric dello Schiavo e il Monte Cianea, situati dal lato opposto del Colle San Bernardo, vennero fortificati dalla coalizione austtro-piemontese.\nGeologia.\nFormato in prevalenza da rocce carbonatiche facilmente erodibili (flysch a elmintoidi e calcescisti), che si modellano in un profilo orografico dalle pendenze relativamente attenuate e dalle forme piuttosto arrotondate, il monte Galero \u00e8 per\u00f2 caratterizzato anche da affioramenti di conglomerati (sempre di natura carbonatica) noti come Brecce del monte Galero, che formano vistose strutture rocciose (alte fino a 25\u201330\u00a0m) visibili sul versante sud-occidentale della montagna e da pi\u00f9 modesti affioramenti di quarziti, specie sul suo versante nord-orientale.\nFlora.\nIl monte Galero ospita sui suoi fianchi un'ampia area forestale, che si estende quasi ininterrottamente sul versante orientale e settentrionale della montagna, interrompendosi solo a poche decine di metri dalla vetta. Il versante meridionale e quello sud-occidentale sono invece piuttosto spogli, ricoperti a partire dai 1100\u20131200\u00a0m da praterie montane di pendio (a Festuca circummediterranea, Sesleria sp. e Brachypodium sp.) intervallate, laddove emergono strutture rocciose (come sul versante Sud-Ovest), da rupi e modesti accumuli detritici.\nAlle quote medio basse i boschi sono formati prevalentemente da querceti decidui (a Quercus pubescens, Quercus petraea e Quercus cerris) nelle zone pi\u00f9 asciutte e solatie, mentre negli impluvi umidi prevalgono l'ontano nero (Alnus glutinosa) e il frassino maggiore (Fraxinus excelsior), specie presente gi\u00e0 ad altitudini medio-basse ma in grado di spingersi anche a quote elevate, sono altres\u00ec molto diffusi il frassino minore (Fraxinus ornus), che nella zona vegeta al di sotto degli 800\u00a0m e il carpino nero (Ostrya carpinifolia) diffuso fin verso i 1000\u00a0m.\nQueste formazioni sono state spesso sostituite (ad esempio in alta valle Pennavaire) da castagneti domestici, che oggi tendono a divenire cedui selvatici, ma che in prossimit\u00e0 degli abitati vedono ancora la presenza di piante da frutto con ceppaie di dimensioni notevoli. In passato sono stati tentati anche rimboschimenti a conifere (soprattutto ad abete bianco, larice e pino nero d'Austria) che hanno dato risultati modesti sotto il profilo della resa silvicolturale.\nA partire dagli 800\u2013900\u00a0m, la specie prevalente tende a essere il faggio (\"Fagus sylvatica\") presente sia con esemplari di alto fusto sia (soprattutto) con fustaie cedue (che per\u00f2 progressivamente volgeranno all'alto fusto con l'evoluzione naturale del bosco). Assieme al faggio si trovano spesso l'acero di monte (\"Acer pseudoplatanus\"), il maggiociondolo alpino (\"Laburnum alpinus\") e il frassino maggiore, che risale dalle altitudini inferiori. Sono sporadicamente presenti anche la betulla comune (\"Betula alba\") e l'ontano bianco (\"Alnus incana\").\nLe faggete, di tipo moderatamente termo-xerofilo alle altitudini inferiori (800\u20131100\u00a0m) tendono poi alle quote superiori ad assumere carattere alto-montano. Il limite superiore della faggeta coincide con l'area sommitale del massiccio (1650\u20131680\u00a0m): gli ultimi stentati faggi si fermano infatti appena una ventina di metri sotto la vetta del \"Galerotto\" (1703\u00a0m).\nLa vegetazione dell'area culminale vede alternarsi la prateria a lembi di arbusteto subalpino a \"camedrio alpino\" (Dryas octopetala). Piuttosto significative sono anche le formazioni arbustive a ontano verde (Alnus viridis) nei dintorni del colle di San Bernardo di Garessio, insolite soprattutto per via dell'altitudine modesta a cui sono ubicate (900\u20131200\u00a0m). Presenze autoctone sono quelle del pino silvestre e del pino uncinato, che crescono in piccoli nuclei, rispettivamente sulle pendici della montagna e in prossimit\u00e0 della vetta.\nIl monte Galero rappresenta un importante confine geografico per molte specie a distribuzione alpina, che su questa montagna giungono all'estremo limite meridionale del loro areale. Tra queste vanno citate la Digitalis grandiflora, specie tipica delle aree montuose dell'Europa sud-orientale, che in Italia \u00e8 limitata all'arco alpino; il Bulbocodium vernum ssp. vernum, una piccola bulbosa simile al colchico, ma dalla fioritura primaverile, che in Italia presenta un areale assai frammentato e limitato al settore sud-occidentale dell'arco alpino; l'Aconitum anthora, presente nelle Alpi e assente nell'Appennino.\nSono inoltre presenti alcune specie a distribuzione artico-alpina e alcune orofite boreali, come la sassifraga alpina (Saxifraga paniculata), l'astro delle Alpi (Aster alpinus), il botton d'oro (Trollius europaeus) e l'anemone a fiori di narciso (Anemone narcissiflora) che vivono sui pendii della parte culminale assieme a entit\u00e0 a distribuzione europeo-meridionale (montana) come la Pedicularis comosa, lo Hieracium tomentosum (endemismo delle Alpi sud-occidentali e dell'Appennino settentrionale), la genziana gialla (Gentiana lutea) e la sassifraga meridionale (Saxifraga callosa).\nMolto importante anche il contingente di specie endemiche (Alpi liguri e marittime e Alpi sud-occidentali in genere): tra queste vanno citate almeno la vistosa primula impolverata (Primula marginata), l'Helianthemum lunulatum, la genziana ligure (Gentiana ligustica), il meleagride a foglie verticillate (Fritillaria involucrata), il meleagride di Moggridge (Fritillaria tubaeformis ssp. moggridgei) e l'aglio piemontese (Allium narcissiflorum), che qui giunge all'estremo orientale del suo areale (esteso dalle Prealpi di Gap alle Alpi Graie meridionali).\nTutela naturalistica.\nIl versante ligure della montagna \u00e8 incluso nel SIC denominato anch'esso \"Monte Galero\".\nAccesso alla vetta.\nIl monte Galero \u00e8 raggiungibile percorrendo l'alta via dei Monti Liguri, con partenza dal colle San Bernardo di Garessio o dal colle San Bartolomeo di Ormea."}
{"id": "1273125", "revid": "962319", "url": "https://it.wikipedia.org/wiki?curid=1273125", "title": "Russia ai Giochi olimpici", "text": "La Russia ha partecipato per la prima volta ai Giochi olimpici nel 1900 come Impero Russo. Dopo la rivoluzione del 1917 gli atleti russi non parteciparono alle Olimpiadi fino al 1952, quando ripresero a parteciparvi sotto la bandiera dell'Unione Sovietica, mentre nel 1992 fecero parte della Squadra Unificata. Dal 1994 la Russia ha ripreso a partecipare ufficialmente per poi essere esclusa a partire dal 2018 dopo le accuse di doping di Stato; da allora alcuni atleti hanno potuto gareggiare come invitati del Comitato Olimpico Internazionale."}
{"id": "1273126", "revid": "10275762", "url": "https://it.wikipedia.org/wiki?curid=1273126", "title": "Golfi", "text": ""}
{"id": "1273132", "revid": "111831806", "url": "https://it.wikipedia.org/wiki?curid=1273132", "title": "Loghino", "text": "Il loghino \u00e8 una costruzione edilizia rurale tipica della bassa mantovana, normalmente costituita da un corpo di fabbrica complesso comprendente abitazione, fienile e stalla.\nIl loghino costituisce un'unit\u00e0 abitativa e produttiva autonoma, fornendo alloggio alla famiglia che lo possiede, ricovero al bestiame ed alle attrezzature agricole.\nElemento costruttivo caratteristico del loghino \u00e8 il mattone in cotto, spesso a vista.\nNella parete dei fienili i mattoni sono disposti in modo tale da lasciare spazi liberi idonei al passaggio dell'aria al fine di favorire l'essiccazione del fieno. Tale struttura \u00e8 anche nota come \"gelosia\"."}
{"id": "1273135", "revid": "392684", "url": "https://it.wikipedia.org/wiki?curid=1273135", "title": "Gewehrpanzergranate", "text": "La Gewehrpanzergranate \u00e8 una granata anticarro HEAT sviluppata durante la seconda guerra mondiale dai tedeschi che poteva essere lanciata tramite un fucile Mauser Karabiner 98k senza bisogno di modifiche.\nIl primo modello di questa granata, la Gewehrpanzergranate 30, fu un insuccesso per la scarsa penetrazione del proiettile e quindi fu subito sostituita con un nuovo modello, la Grosse Gewehrpanzergranate che poteva penetrare 70\u00a0mm di corazza di carro armato.\nSi calcola che di questi due modelli furono prodotti 23.808.900 esemplari dei quali 18.273.600 furono usati durante la guerra.\nLa terza versione di questa granata fu invece sviluppata dall'accademia delle SS e prese il nome di Gewehrpanzergranate 46 che aveva una penetrazione di 90\u00a0mm. Un ulteriore potenziamento si ebbe con la Gewehrpanzergranate 61 che penetrava ben 125\u00a0mm di corazza. Questi ultimi due modelli furono prodotti in piccole quantit\u00e0 verso la fine della guerra."}
{"id": "1273141", "revid": "2143433", "url": "https://it.wikipedia.org/wiki?curid=1273141", "title": "Robert Grubbs", "text": "Biografia.\nHa studiato chimica presso l'Universit\u00e0 della Florida, dove ha lavorato con Merle Battiste. Ha ottenuto il dottorato alla Columbia University sotto la guida di Ronal Breslow nel 1968. \nDopo aver lavorato all'Universit\u00e0 di Stanford con James Collman, \u00e8 approdato al California Institute of Technology, dove tuttora lavora. \nI suoi studi scientifici riguardano fondamentalmente la sintesi e lo sviluppo di catalizzatori per reazioni organiche; nel 2005 ha vinto il premio Nobel per la chimica insieme a Richard R. Schrock e Yves Chauvin, per \"lo sviluppo di catalizzatori per le reazioni di metatesi olefinica\", reazioni che nel giro di pochi anni hanno fortemente influenzato la chimica organica sintetica. Ha anche contribuito allo sviluppo della cosiddetta polimerizzazione vivente.\nAltri premi che ha ricevuto sono: "}
{"id": "1273145", "revid": "767487", "url": "https://it.wikipedia.org/wiki?curid=1273145", "title": "Corrado Paonessa", "text": ". Didatta, compositore, arrangiatore, produttore, le sue collaborazioni spaziano dal jazz al pop, dalla musica brasiliana a quella classica napoletana. \u00c8 l'ideatore di un nuovo sistema didattico denominato GTLAB.\nCollaborazioni live e discografiche.\nJames Senese, Tullio De Piscopo, Rino Zurzolo, Marco Zurzolo, Marco Sannini, Roberto Schiano, Antonio Solimene, Sergio Di Natale, Rick Latham, Irene Fargo, Vincenzo Zitello, Franco Del Prete, Paolo Odierna, Salvatore Tranchini, Don Ross, Mario Castiglia, Fredy Malfi."}
{"id": "1273146", "revid": "110157", "url": "https://it.wikipedia.org/wiki?curid=1273146", "title": "Al cavallino bianco", "text": "Im wei\u00dfen R\u00f6\u00dfl o \"Im weissen R\u00f6ssl\" (titolo italiano Al Cavallino Bianco) \u00e8 un'operetta in 3 atti di Ralph Benatzky, su libretto di Hans M\u00fcller-Einigen e Erik Charell e testi di Robert Gilbert. \nL'operetta trae ispirazione dall'omonima commedia di Oskar Blumenthal e Gustav Kadelburg, scritta nel 1896 durante il soggiorno in una locanda di Sankt Wolfgang im Salzkammergut sul Wolfgangsee in Austria.\nL'opera fu composta su incarico del produttore e regista Erik Charell e per motivi di tempo il lavoro di composizione fu pragmaticamente suddiviso. A Robert Stolz vennero assegnate tra l'altro i duetti romantici, a Robert Gilbert l'aria \"Was kann der Sigismund daf\u00fcr\" in stile canzonettistico berlinese e \"Zuschaun kann i net\" a Bruno Granichstaedten. Lo stesso Benatzky cant\u00f2 il \"Cavallino bianco\" sul Wolfgangsee, nella parte in cui l'imperatore Francesco Giuseppe appare come Deus ex machina.\nRappresentazione e successo.\nLa prima rappresentazione ebbe luogo l'8 novembre 1930 al Gro\u00dfes Schauspielhaus di Berlino con Otto Wallburg, Paul H\u00f6rbiger, Camilla Spira, Max Hansen (tenore), Siegfried Arno e Walter Jankuhn con la regia di Charell.\n\"Al Cavallino Bianco\" fu proibita nella Germania nazionalsocialista a causa dei suoi coautori ebrei. \nAl London Coliseum di Londra dall'8 aprile 1931 ne furono fatte 650 rappresentazioni ed a New York divenne un duraturo successo a Broadway (245 recite al RKO Roxy dal 1\u00ba ottobre 1936 con Kitty Carlisle, Almira Sessions e Buster West).\nIn Austria ebbe la prima il 25 settembre 1931 al Schauspielhaus di Vienna ed in Ungheria il 20 ottobre a Budapest.\nIn Italia la prima \u00e8 stata il 3 novembre 1931 al Teatro Lirico di Milano con Tot\u00f2 Mignone e Carla Mignone ed al Teatro Reinach di Parma il 4 aprile 1932.\nIn Francia la prima \u00e8 stata con successo come \"L'auberge du Cheval Blanc\" al Th\u00e9\u00e2tre Mogador di Parigi il 1\u00ba ottobre 1932.\nAl Theatre Royal di Sydney va in scena il 1\u00ba aprile 1934.\nIl 15 ottobre 1940 avviene la prima al Teatro del Corso di Bologna.\nDal 23 dicembre 1943 \"L'auberge du Cheval Blanc\" va in scena al Grand Th\u00e9\u00e2tre di Ginevra.\nAl Th\u00e9\u00e2tre du Ch\u00e2telet dal 1948 al 1968 arriva a 1700 recite.\nPer il Teatro Verdi (Trieste) viene rappresentata nel Castello di San Giusto nel 1950 diretta da Cesare Gallino con Romolo Costa, nel 1954 con Anna Campori e nel 1957, nel Teatro Stabile Politeama Rossetti nel 1970 con Tony Renis, Aldo Fabrizi, Sandro Massimini, Graziella Porta, Carlo Rizzo e Gianni Brezza per la regia di Vito Molinari e le coreografie di Gino Landi, nel 1973, nel 1974 con Elio Pandolfi e Sergio Tedesco, Massimini e la Porta e nel 1986 diretta da Oskar Danon.\nNel 1954 la RAI rappresenta il titolo con Nuto Navarrini, Edda Vincenzi, Anna Campori ed Elvio Calderoni per la regia di Mario Landi.\nUna rappresentazione televisiva de \"Al Cavallino Bianco\" \u00e8 stata messa in scena dalla RAI e trasmessa in due parti nel 1974. Del cast (definito \"Parterre de Roi\" per i nomi che vi comparivano), facevano parte personaggi del calibro di Gianrico Tedeschi, Paolo Poli, Angela Luce, Mita Medici, Maurizio Micheli, Gianni Nazzaro e Tony Renis.\nLe musiche vennero eseguite dalla Banda d'Affori diretta dal maestro Goliardo Bernardi. Orchestra e coro di Milano della RAI diretti dal Maestro Mino Bordignon. La regia fu affidata a Molinari e le coreografie a Landi.\nIl Libretto originale di Hans Muller \u00e8 stato trasposto in Italiano da Mario Nordio.\nDivertente e indimenticabile la parte del commendator Pesamenole retta magistralmente da un maiuscolo Gianrico Tedeschi che con il suo mestiere e la sua inventiva, nonch\u00e9 l'amore per l'inciso in dialetto milanese, crea situazioni esilaranti dipingendo chiaramente lo stereotipo dell'industriale \"ba\u00fbscia\" (in milanese una persona con un'alta opinione di s\u00e9 e che non manca di farlo pesare agli altri).\nUna versione in DVD della rappresentazione \u00e8 stata messa in commercio da Rai Trade in una raccolta \"Fabbri Editori\" relativa alle grandi operette.\nAl Teatro Lirico Giuseppe Verdi di Trieste va in scena nel 1987, nel 2002 con Lino Toffolo e Max Ren\u00e8 Cosotti e la regia di Landi e nel 2004 con Daniela Mazzucato ed Ariella Reggio."}
{"id": "1273147", "revid": "192224", "url": "https://it.wikipedia.org/wiki?curid=1273147", "title": "Sindrome del QT corto", "text": ""}
{"id": "1273148", "revid": "192224", "url": "https://it.wikipedia.org/wiki?curid=1273148", "title": "Sindrome del QT Corto", "text": ""}
{"id": "1273149", "revid": "192224", "url": "https://it.wikipedia.org/wiki?curid=1273149", "title": "Sindrome del qt breve", "text": ""}
{"id": "1273151", "revid": "192224", "url": "https://it.wikipedia.org/wiki?curid=1273151", "title": "Sindrome del qt corto", "text": ""}
{"id": "1273153", "revid": "192224", "url": "https://it.wikipedia.org/wiki?curid=1273153", "title": "QT breve", "text": ""}
{"id": "1273154", "revid": "192224", "url": "https://it.wikipedia.org/wiki?curid=1273154", "title": "QT corto", "text": ""}
{"id": "1273155", "revid": "767487", "url": "https://it.wikipedia.org/wiki?curid=1273155", "title": "Big Boys", "text": "I Big Boys sono stati uno dei gruppi pionieri dell'hardcore punk, si sono formati nel 1979 ad Austin, in Texas.\nGli spettacoli dei Big Boys erano leggendari, vi erano frequentemente delle \"food fight\", 'Biscuit' vestito con un tutu o mascherato e inviti al pubblico per salire e cantare. Alla fine degli shows urlavano, \" OK andate a casa a formare la vostra band\". Ai Big Boys \u00e8 anche attribuita l'introduzione di elemati funk insieme all'hardcore, innovazione che influir\u00e0 su band successive come i Red Hot Chili Peppers.\nFurono anche una delle prime band ad occuparsi della scena skate punk, apparendo anche su alcune riviste dedicate allo skateboard.\nDopo uno show ad Austin, si crea una spaccatura all'interno della band, soprattutto tra Biscuit e Chris, il bassista che porter\u00e0 allo scioglimento della band. Dopo lo scioglimento, Biscuit e Chris non si parleranno mai pi\u00f9.\nDopo lo scioglimento, Randy 'Biscuit' Turner ha suonato in The Slurpees, Cargo Cult, e Swine King, fu trovato morto a casa sua in seguito a complicazioni dovute all'Epatite C il 18 agosto 2005.\nIl chitarrista Tim Kerr ha suonato in molte band, tra cui Poison 13, Bad Mutha Goose, Monkeywrench, Jack O Fire, Lord High Fixers e, dal 2004, The Total Sound Group.\nIl bassista Chris Gates ha suonato con Poison 13, Junkyard e Charter Bulldogs.\nL'ultimo batterista, Rey Washam ha suonato con Jerry's Kids, Scratch Acid, Rapeman e Ministry."}
{"id": "1273156", "revid": "192224", "url": "https://it.wikipedia.org/wiki?curid=1273156", "title": "Qt breve", "text": ""}
{"id": "1273158", "revid": "192224", "url": "https://it.wikipedia.org/wiki?curid=1273158", "title": "Qt corto", "text": ""}
{"id": "1273162", "revid": "161374", "url": "https://it.wikipedia.org/wiki?curid=1273162", "title": "Alfa-amminoacidi", "text": ""}
{"id": "1273163", "revid": "38120", "url": "https://it.wikipedia.org/wiki?curid=1273163", "title": "Como Ama Una Mujer", "text": ""}
{"id": "1273165", "revid": "486946", "url": "https://it.wikipedia.org/wiki?curid=1273165", "title": "Stazione Museo/Cavour", "text": ""}
{"id": "1273166", "revid": "1543377", "url": "https://it.wikipedia.org/wiki?curid=1273166", "title": "Forma di volume", "text": "In geometria differenziale, una forma di volume \u00e8 una particolare formula_1-forma differenziale utile a definire una misura su una variet\u00e0 differenziabile, e quindi un metodo per definire una nozione di volume all'interno di questa.\nDefinizione.\nUna forma di volume su una variet\u00e0 differenziabile formula_2 di dimensione formula_1 \u00e8 una formula_1-forma differenziale che non si annulla in nessun punto\nIn una carta locale, la forma si scrive come\ndove formula_6 \u00e8 un numero reale dipendente dal punto formula_7. Per ipotesi, formula_8 per ogni formula_7 .\nPropriet\u00e0.\nOrientabilit\u00e0.\nUna variet\u00e0 pu\u00f2 avere una forma volume se e solo se \u00e8 orientabile: questo fatto \u00e8 spesso usato come \"definizione\" di orientabilit\u00e0. Quindi la bottiglia di Klein ed il piano proiettivo reale non ammettono una forma volume, mentre lo spazio euclideo, la sfera di dimensione arbitraria, il toro ammettono forme volume.\nMisura.\nUna forma volume formula_10 definisce una misura sugli insiemi boreliani formula_11 di formula_2, tramite l'integrale\nUn insieme in formula_2 \u00e8 boreliano se \u00e8 tale letto in ogni carta.\nEsempi.\nUna forma volume su una variet\u00e0 \u00e8 spesso dedotta da altre strutture.\nVariet\u00e0 riemanniana.\nUna variet\u00e0 riemanniana orientata ha una forma di volume. Su ogni spazio tangente formula_15, si tratta dell'unico tensore antisimmetrico di tipo formula_16 che vale\nsu ogni base ortonormale formula_18 di formula_15. In una carta, si scrive come\ndove formula_21 \u00e8 il tensore metrico, che essendo definito positivo ha determinante strettamente positivo in ogni punto.\nVariet\u00e0 pseudoriemanniana.\nUna variet\u00e0 pseudo-riemanniana orientata ha una forma di volume, definita in modo analogo, inserendo un valore assoluto:\ndove formula_23 perch\u00e9 formula_21 \u00e8 non degenere in ogni punto.\nVariet\u00e0 simplettica.\nUna variet\u00e0 simplettica (formula_2, formula_10) ha una forma volume. La variet\u00e0 ha dimensione formula_27 ed \u00e8 dotata di una 2-forma differenziale formula_10 chiusa e non degenere. \nSi definisce forma volume simplettica, o la forma di Liouville indotta da formula_10 la"}
{"id": "1273168", "revid": "192224", "url": "https://it.wikipedia.org/wiki?curid=1273168", "title": "Sindrome del QT Breve", "text": ""}
{"id": "1273171", "revid": "72396", "url": "https://it.wikipedia.org/wiki?curid=1273171", "title": "Mai dire tv", "text": ""}
{"id": "1273172", "revid": "287204", "url": "https://it.wikipedia.org/wiki?curid=1273172", "title": "Hard house", "text": "Lhard house \u00e8 un genere musicale derivato dalla musica hard dance, caratterizzato da suoni tipicamente elettronici, derivati in massima parte dalla musica trance, con una linea dei bassi piuttosto marcata.\nCaratteristiche.\nL'hard house \u00e8 caratterizzata da una rapida grancassa house compressa, da una linea di basso in levare e dall'uso di suoni \"hoover\". Come pu\u00f2 suggerire il nome, \u00e8 una derivazione della musica house, ma i suoi elementi provengono molto pi\u00f9 dalla trance (come l'uso di sintetizzatori) e dall'hardcore e rave music (il gi\u00e0 citato \"hoover\", il cantato). Pi\u00f9 in generale, l'hard house fa parte del gruppo della cosiddetta hard dance ed ha ben poco in comune con la moderna scena house e trance. Nel gruppo della hard dance \u00e8 incluso anche l'NRG o Hard NRG, due generi piuttosto somiglianti all'hard house."}
{"id": "1273173", "revid": "1821221", "url": "https://it.wikipedia.org/wiki?curid=1273173", "title": "Episodi di CSI - Scena del crimine (sesta stagione)", "text": "La sesta stagione della serie CSI - Scena del crimine formata da 24 episodi, viene trasmessa sulla CBS dal 22 settembre 2005 al 18 maggio 2006, mentre in Italia \u00e8 stata trasmessa in prima visione sul canale a pagamento Fox Crime in due parti: la prima parte (episodi 1-13) dal 16 marzo 2006 all'8 giugno 2006 e la seconda parte (episodi 14-24) dal 7 settembre al 5 ottobre 2006. Invece in chiaro viene trasmessa su Italia 1 dal 29 marzo al 7 giugno 2007.\nNel posto sbagliato.\nTrama.\nIl cadavere di un uomo e di una donna vengono trovati nel letto di una casa distrutta da un incendio. Viene trovata anche una donna morta in un parcheggio con addosso solo una busta.\nServizio in camera.\nTrama.\nNick e Warrick indagano sulla morte di un attore ucciso forse da una fan. Intanto Grissom, Catherine e Sofia devono capire se un vietnamita ha ucciso un suo connazionale con premeditazione o per legittima difesa.\nFalso colpevole.\nTrama.\nLa morte di una donna, apparentemente caduta dalle scale, fa sospettare del marito. Ma la verit\u00e0 \u00e8 ben pi\u00f9 tragica.\nSuicidio di massa nel deserto.\nTrama.\nIl cadavere di un uomo ritrovato dopo un blitz di un gruppo di persone affamate in una casa isolata porta la squadra ad una strage di massa legata a una setta. Ma mancano all'appello il leader e un'adepta.\nIl giardino segreto.\nTrama.\nNick, indagando sulla possibile morte dei genitori e di due figli in una cittadina di provincia, pensa che la figlia pi\u00f9 piccola possa essere ancora viva.\nEmbrioni Contesi.\nTrama.\nUna donna sembra essersi suicidata. Invece Catherine scopre che si tratta di un omicidio e che la vittima aveva partorito un figlio in affitto che poi si era tenuta. Lo sceriffo ha bisogno delle conoscenze entomologiche di Grissom.\nConflitto a fuoco, 1\u00aa parte.\nTrama.\nSofia e Brass intervengono in uno scontro a fuoco in cui muoiono tre dei quattro sospettati, un poliziotto e un ragazzino innocente. La tensione \u00e8 alta nel quartiere.\nConflitto a fuoco, 2\u00aa parte.\nTrama.\nGrissom scopre che il poliziotto \u00e8 morto ucciso da fuoco amico. Sofia teme di avergli sparato accidentalmente. Il padre del ragazzo ucciso reclama giustizia. Il quarto sospettato viene ucciso da un cecchino durante l'arresto mentre alcuni testimoni parlano di uomini disarmati riguardo agli altri sospettati uccisi nella sparatoria.\nUna fame insaziabile.\nTrama.\nGrissom e Catherine indagano sulla morte di un uomo che aveva mangiato moltissimo. Nick e Sara si occupano dei risvolti di una coppia morta in procinto di divorziare che si litigava la custodia del cane.\nIl rapimento.\nTrama.\nUna donna denuncia la scomparsa del figlio di sei anni. Ma il suo ritrovamento, anzich\u00e9 chiudere il caso, apre a nuove domande.\nUn lupo mannaro a Las Vegas.\nTrama.\nUn uomo con eccessiva peluria viene ucciso da un proiettile d'argento, quello che serve per eliminare un lupo mannaro. L'unica testimone \u00e8 la sorella affetta dalla stessa malattia e quindi molto rest\u00eca a parlarne.\nLa piccina di pap\u00e0.\nTrama.\nUn ragazzo viene trovato morto nel garage della sua fidanzata dopo un droga party. La ragazza \u00e8 la prima sospettata, ma il caso ha una svolta imprevista.\nKiss Kiss, Bye Bye.\nTrama.\nLa squadra indaga sulla morte di un cameriere al party di compleanno della famosa soubrette Lois O'Neil, amica di Sam Brown.\nKiller.\nTrama.\nL'episodio \u00e8 raccontato dal punto di vista dell'assassino.\nPirati del Terzo Reich.\nTrama.\nUna ragazza, seminuda, emaciata, rasata a zero, senza una mano e con un numero marchiato a fuoco sul braccio viene trovata nel deserto. Durante l'autopsia si scoprir\u00e0 che la ragazza \u00e8 stata vittima di deliranti esperimenti come l'impianto di un bulbo oculare non suo o l'iniezione di un farmaco che distrugge i tessuti e che ha ucciso anche il figlio che si stava sviluppando nel grembo della ragazza. Colpo di scena quando si scoprir\u00e0 che la ragazza \u00e8 la figlia di Lady Heather.\nFumo sospetto.\nTrama.\nNella cappa di un camino viene ritrovato un cadavere carbonizzato. Il proprietario della casa \u00e8 sospettato di avere ucciso una ragazza un anno prima.\nMi piace guardare.\nTrama.\nIl team CSI indaga sullo stupro di un agente immobiliare. A seguirli durante le indagini ci saranno le telecamere di un reality show, autorizzate dallo sceriffo che creeranno non poco imbarazzo per la squadra.\nL'insolito sospetto.\nTrama.\nDurante un processo, Hanna la sorella minore e super intelligente di Marlon, l'imputato, si autoaccusa per l'omicidio che si credeva essere commesso dal fratello. Chi dei due \u00e8 l'assassino?\nLa sensitiva.\nTrama.\nUna sensitiva muore dopo avere detto delle cose ad una cliente che sembrano ora legate pi\u00f9 alla morte della donna che al futuro della cliente. Ma non c'\u00e8 niente di paranormale. Solo un uomo che vuole coprire un omicidio commesso anni prima.\nSquadre da strada.\nTrama.\nLa morte di tre ragazzi sembra legata al rapper Dollar e ad alcuni manifesti che lo umiliano.\nLa freccia di Cupido.\nTrama.\nUna donna, madre di un novello sposo, \u00e8 stata uccisa con un colpo alla testa. Ma, mentre Greg, Sara e Nick stanno mangiando un boccone, qualcuno ruba l'auto di Nick con tutte le prove del caso.\nSogni e fantasie.\nTrama.\nJeffrey arriva da Los Angeles e vive l'avventura dei suoi sogni, tranne il finale mortale. La squadra scopre che la perfezione era stata pianificata da un'agenzia. Cosa \u00e8 andato storto?\nLegami di sangue.\nTrama.\nLa moglie di un uomo \u00e8 stata uccisa cos\u00ec come i colleghi di quest'ultimo. Si sospetta del fratello. Cos\u00ec Brass decide di entrare in azione senza sapere tutta la verit\u00e0. Tragico errore. Intanto Warrick \u00e8 in crisi coniugale.\nLa testa mozzata.\nTrama.\nGrissom, Sara e Nick indagano sul ritrovamento di un uomo decapitato. Catherine e Warrick si occupano del caso di un uomo trovato morto dopo una serata di alcool, droga e sesso sfrenato. Intanto in ospedale Brass lotta tra la vita e la morte e Grissom dovr\u00e0 prendere una difficile decisione per salvare il suo amico. Intanto Grissom comincia una relazione sentimentale con Sara."}
{"id": "1273174", "revid": "1483161", "url": "https://it.wikipedia.org/wiki?curid=1273174", "title": "Paint.NET", "text": "Paint.NET \u00e8 un programma di modifica grafica raster che fa uso delle librerie dell'ambiente software .NET Framework di Microsoft. La costruzione del programma cominci\u00f2 come un progetto per Microsoft Windows, all'Universit\u00e0 di Washington, negli Stati Uniti (Washington State University WSU), dove gli studenti furono aiutati dalla Microsoft.\nStoria.\nPaint.NET nacque come un progetto di \"Scienze dell'Informazione\" nella primavera del 2004 all'Universit\u00e0 di Washington. Rick Brewster, uno del progettisti principali, afferm\u00f2 nel 2007 sul suo blog che la versione 1.0 fu scritta in 4 mesi in 36,000 linee di codice. Il progetto Paint.NET continu\u00f2 nell'estate successiva ed anche oltre, fino ad arrivare alla versione 2.0.\nLo sviluppo del progetto continu\u00f2 con due sviluppatori che adesso lavorano alla Microsoft, entrambi hanno lavorato alle versioni precedenti del progetto, quando erano ancora studenti alla WSU (Washington State University). Nel maggio 2006 il programma \u00e8 stato scaricato almeno 2 milioni di volte, con una media di circa 160,000 al mese.\nCaratteristiche.\nPaint.NET \u00e8 scritto con il linguaggio di programmazione C# (C Sharp), con piccole parti scritte in C++.\nDato che si \u00e8 evoluto inizialmente in parallelo come semplice sostituto di Paint, il famoso programma distribuito con Windows, sembrava che Paint.NET ne sarebbe diventato il successore, ma ci\u00f2 non \u00e8 accaduto. Paint.NET \u00e8 invece pubblicato sotto licenza MIT modificata, con codice sorgente aperto (escluso l'installer, testo, e grafica). \u00c8 stato originariamente pubblicato completamente open source, ma a causa di violazioni della licenza, tutti i file sorgenti (ad esempio il testo di interfaccia e le icone) sono stati distribuiti sotto licenza Creative Commons con modifiche vietate, ed il programma di installazione \u00e8 stato fatto come \"closed-source\".\nSupporto per sistemi operativi non-Windows.\nPaint.NET \u00e8 creato per Windows e non ha supporto nativo per altri sistemi operativi. Con la sua precedente natura open source, tuttavia, sono possibili versioni alternative. Nel maggio 2007, Miguel de Icaza aveva ufficialmente avviato un progetto di porting chiamato paint-mono. Questo progetto aveva parzialmente portato Paint.NET 3.0 per Mono, una implementazione open-source di Common Language Infrastructure su cui Microsoft .NET Framework si basa. Questo consente a Paint.NET di essere eseguito su piattaforme supportate da Mono, come Linux. A partire da dicembre 2010, questo porting non \u00e8 pi\u00f9 mantenuto e non \u00e8 stato aggiornato da marzo 2009. Esiste inoltre un altro progetto denominato Pinta che \u00e8 descritto come un clone di Paint.NET per Mono e GTK+.\nPaint.NET versione portabile.\nLa francese Framasoft ha creato un'applicazione che pu\u00f2 essere lanciata senza installazione da chiave USB e cos\u00ec di fatto utilizzabile da qualsiasi computer (Framakey).\nPaint.NET fa parte della lista delle applicazioni col nome di PortablePaint.NET. Tuttavia questa versione portatile funziona solo sulle macchine dove \u00e8 installato il framework .NET (default nelle versioni pi\u00f9 recenti di Windows).\nCronologie dello sviluppo e versioni.\nNelle versioni 2.5 e seguenti Rick Brewster \u00e8 lead developer, affiancato da Tom Jackson."}
{"id": "1273181", "revid": "486946", "url": "https://it.wikipedia.org/wiki?curid=1273181", "title": "Stazione Cilea - Quattro giornate", "text": ""}
{"id": "1273188", "revid": "641883", "url": "https://it.wikipedia.org/wiki?curid=1273188", "title": "Gruppoanalisi", "text": "La Gruppoanalisi (o \"Gruppanalisi\") \u00e8 un paradigma psicoterapeutico di gruppo ad orientamento psicodinamico, derivata dal lavoro clinico di Wilfred Bion e Siegfried Heinrich Foulkes negli anni '40, e da allora continuamente sviluppatosi.\nStoria.\nLa Gruppoanalisi modernamente intesa \u00e8 originata dalla necessit\u00e0, durante la Seconda guerra mondiale, di gestire con efficacia ed efficienza le necessit\u00e0 cliniche di un gran numero di soldati traumatizzati, a fronte della disponibilit\u00e0 di pochi terapeuti. In alcuni ospedali militari inglesi (primo tra tutti, il \"Northfield Military Hospital\") si speriment\u00f2 cos\u00ec un modello clinico basato sull'intervento diretto a piccoli gruppi di soldati.\nOltre a rappresentare una soluzione molto efficiente in termini di risorse, tale modello permetteva di svolgere un lavoro clinico in un \"setting\" molto simile a quello operativo reale dei militari coinvolti (il piccolo gruppo rappresentava cos\u00ec l'equivalente funzionale della squadra militare di provenienza), con notevoli vantaggi clinici.\nI primi terapeuti di gruppo militari (tra cui Wilfred Bion e S.H. Foulkes) notarono che all'interno di tali \"setting\" si sviluppavano naturalmente delle dinamiche relazionali ed emotive molto particolari (i \"processi dinamici di gruppo\"), che potevano essere opportunamente utilizzate per rendere pi\u00f9 efficace e flessibile il processo terapeutico.\nDopo la guerra, il modello di intervento di gruppo inizi\u00f2 ad estendersi e modificarsi, divenendo una modalit\u00e0 clinica di particolare rilievo ed utilit\u00e0 anche per la gestione di difficolt\u00e0 psicologiche, relazionali e psicopatologiche molto diverse.\nLa gruppoanalisi nasce quindi, all'interno della vasta matrice della terapia di gruppo, dal tentativo di integrare la teorizzazione psicoanalitica con l'analisi dei processi dinamici di gruppo.\nTematiche.\nLa gruppoanalisi \u00e8 una modalit\u00e0 clinica per analizzare i processi dinamici gruppali a livello di \"piccolo gruppo\" (orientativamente dai 4 ai 10 membri), di \"gruppo mediano\" (dai 10-12 ai 20-30 membri) o di \"grande gruppo\" (dai 30 membri in su).\nLa dialettica tra processi psicologici individuali e processi di gruppo \u00e8 continua, e tramite l'esperienza gruppale \u00e8 possibile sperimentare ed osservare una serie di complesse relazioni sociali.\nI membri del gruppo sono supportati dal conduttore - e si possono supportare vicendevolmente - nell'esprimere ed esplorare i propri vissuti all'interno del gruppo ed in merito allo stesso. In generale, le difficolt\u00e0 personali sono viste non solo a livello individuale, ma anche focalizzate a livello gruppale e/o organizzativo.\nIl setting e le modalit\u00e0 di funzionamento complessivo del gruppo sono essenziali per permettere l'articolazione di un processo terapeutico adeguato.\nIl focus di attenzione dei pionieri della gruppoanalisi fu il rapporto tra individuo e gruppo, che (come gi\u00e0 notato da Kurt Lewin) poteva essere concettualizzato come un \"oggetto mentale ed affettivo\" parzialmente diverso dalla semplice \"somma degli individui\" che vi partecipavano.\nIl lavoro gruppoanalitico, nelle sue varie accezioni, si \u00e8 quindi articolato su tre dimensioni principali:\nNel primo caso, il focus \u00e8 sull'analisi individuale dei singoli componenti, facilitata dai processi interattivi del gruppo; nel secondo, le dinamiche interattive ed il materiale clinico portato dai componenti del gruppo analitico sono focalizzate sull'analisi del gruppo in quanto tale (pi\u00f9 che dei suoi singoli componenti); nel terzo, l'analisi si pone in una posizione intermedia, e si approfondiscono sia i processi individuali \"attraverso il gruppo\", sia quelli del \"gruppo\" attraverso i contributi dei suoi componenti.\nA partire da una base comune, all'interno della Gruppoanalisi nel corso dei decenni si sono sviluppate quindi differenti correnti teorico-cliniche, da quelle bioniane a quelle foulkesiane, da quelle psicosocioanalitiche a quelle \"interpersonali\" di Irvin Yalom, fino allo psicodramma.\nAnche se la sua base epistemologica e metateorica principale deriva dalla psicoanalisi, la Gruppoanalisi ha integrato nel corso degli ultimi decenni anche una serie di contributi provenienti da diverse discipline: la psicologia sociale dei gruppi, i contributi lewiniani, la pragmatica della comunicazione, la cibernetica, i contributi sistemici, la teoria della complessit\u00e0, la dinamica delle relazioni oggettuali, la psicoanalisi intersoggettiva.\nCon appositi adattamenti, i contributi gruppoanalitici sono di particolare utilit\u00e0 anche per la consulenza organizzativa, e per l'analisi dei processi propri dei \"large groups\" di ampie dimensioni (comunit\u00e0 e collettivit\u00e0)."}
{"id": "1273192", "revid": "767487", "url": "https://it.wikipedia.org/wiki?curid=1273192", "title": "Hot Water Music", "text": "Hot Water Music \u00e8 un gruppo Post-hardcore formatosi a Gainesville (Florida) nel 1994, con due scioglimenti provvisori nel 1998 e nel 2006, per l'abbandono del cantante/chitarrista Chuck Ragan a causa di motivi familiari. Dopo lo scioglimento del 2006, gli altri tre componenti Chris Wollard, Jason Black e George Rebelo, con l'ausilio del chitarrista Todd Rockhill, avevano deciso di proseguire ma con un altro nome: The Draft.\nSi sono riformati nel 2008, annunciando sul loro sito una reunion tourn\u00e9e, partita con un \"secret show\" nella loro citt\u00e0 natale in Florida, e che li ha portati a suonare anche in Belgio, Germania, Australia fino al 2010.Nel 2012 \u00e8 seguita la pubblicazione di un nuovo album, Exister.\nNel 2017 hanno pubblicato il loro ultimo album intitolato Light It Up.\nBiografia.\nGli Hot Water Music nascono nel 1994 a Gainesville, dopo che le loro precedenti band si sciolsero. Il nome \u00e8 tratto da un libro di Charles Bukowski, di cui i 4 sono grandi fan.\nOrganizzano la loro prima esibizione in un Irish Pub di Gainesville, il Dirty Nellies, ma dopo qualche pezzo vengono interrotti dal gestore, il quale preferisce far ballare la gente con musica diversa. Comunque dopo riescono a trovare altri posti in cui suonare, soprattutto all'Hardback Caf\u00e8, un locale che permette spesso a gruppi emergenti di esibirsi. Intanto scrivono pezzi che andranno a finire sul primo demo Push for Coin, che permetter\u00e0 loro di trovare un'etichetta che li produca.\nCos\u00ec agli inizi del 1995 escono Eating the filler per la Toybox Records ed uno split con i Swivelstick per la Tuesday Morning Records. A fine maggio rientrano in studio per registrare altri pezzi che alla fine dell'anno andranno a finire nel primo LP della band: Finding the Rhytms insieme a quelli delle 2 precedenti release. L'album viene edito da una coproduzione tra No Idea Records e Toybox Records.\nAnche l'album successivo, Fuel For The Hate Game, uscito nel 1996 e considerato uno dei lavori pi\u00f9 importanti della band viene coprodotto dalle due etichette."}
{"id": "1273195", "revid": "486946", "url": "https://it.wikipedia.org/wiki?curid=1273195", "title": "Stazione Colli Aminei", "text": ""}
{"id": "1273196", "revid": "486946", "url": "https://it.wikipedia.org/wiki?curid=1273196", "title": "Stazione Vanvitelli", "text": ""}
{"id": "1273197", "revid": "486946", "url": "https://it.wikipedia.org/wiki?curid=1273197", "title": "Stazione di Salvator Rosa", "text": ""}
{"id": "1273198", "revid": "486946", "url": "https://it.wikipedia.org/wiki?curid=1273198", "title": "Stazione Materdei", "text": ""}
{"id": "1273199", "revid": "486946", "url": "https://it.wikipedia.org/wiki?curid=1273199", "title": "Stazione di Piazza Dante", "text": ""}
{"id": "1273206", "revid": "72396", "url": "https://it.wikipedia.org/wiki?curid=1273206", "title": "Brachiblasti", "text": ""}
{"id": "1273208", "revid": "21079", "url": "https://it.wikipedia.org/wiki?curid=1273208", "title": "Forma bilineare degenere", "text": ""}
{"id": "1273210", "revid": "30610", "url": "https://it.wikipedia.org/wiki?curid=1273210", "title": "Pomposa", "text": ""}
{"id": "1273211", "revid": "21079", "url": "https://it.wikipedia.org/wiki?curid=1273211", "title": "Forma bilineare non degenere", "text": ""}
{"id": "1273218", "revid": "49618", "url": "https://it.wikipedia.org/wiki?curid=1273218", "title": "Ferrovia La Spezia-Parma", "text": ""}
{"id": "1273221", "revid": "154893", "url": "https://it.wikipedia.org/wiki?curid=1273221", "title": "Hte", "text": ""}
{"id": "1273222", "revid": "52248830", "url": "https://it.wikipedia.org/wiki?curid=1273222", "title": "Tensore antisimmetrico", "text": ""}
{"id": "1273223", "revid": "77358", "url": "https://it.wikipedia.org/wiki?curid=1273223", "title": "Tensore emisimmetrico", "text": ""}
{"id": "1273228", "revid": "713168", "url": "https://it.wikipedia.org/wiki?curid=1273228", "title": "Palazzo di Rienzo", "text": "Il palazzo di Rienzo \u00e8 sito a Scanno in provincia dell'Aquila.\nIl palazzo \u00e8 sito in via Silla presso il largo dell'Olmo.\nStoria.\nIn epoca feudale era sede dell'Universitas di Scanno e fu propriet\u00e0 delle famiglie D'Afflitto prima e Caracciolo di Melissano poi, a titolo di principi.\nNel disegno del Pacichelli del 1692 il palazzo \u00e8 riportato come palazzo baronale e rappresentato nelle linee elementari del prospetto con due trifore in asse col portale.\nFu costruito tra il XVII e XVIII secolo, ma l'aspetto originale \u00e8 dovuto alla ristrutturazione in stile ottocentesco effettuata da Francesco Di Rienzo, nonno e bisnonno degli attuali proprietari, in occasione delle proprie nozze\nnell'anno 1900, con la baronessa Coletti.\nLa famiglia Di Rienzo \u00e8 stata tra gli esponenti pi\u00f9 noti, assieme ai Sipari di Pescasseroli, con i quali erano imparentati, della cosiddetta borghesia pastorale abruzzese, ottenendo lustro e autorit\u00e0 sociale grazie agli \"eserciti\" di greggi transumanti che conducevano in Capitanata, ove disponevano di vasti latifondi.\nStruttura.\nIl portale \u00e8 riccamente intarsiato. Nella parte superiore del portale \u00e8 intarsiato un rosone.\nIl palazzo \u00e8 a 4 livelli, 3 piani pi\u00f9 un mezzanino, in stile neoclassico.\nI 2 piani pi\u00f9 alti sono provvisti di balconi simmetrici e regolari, sette nel piano pi\u00f9 alto e sei nel penultimo, i balconi cambiano stile piano per piano.\nIl mezzanino a 6 finestre sovrasta dei portali ricavati da scavi negli anni settanta, ma l'elemento di maggior pregio \u00e8 costituito da 2 colonne monoblocco di granito che affiancano il portale che sostengono un balcone centrale con balaustra in pietra e sormontato da un timpano triangolare.\nL'interno \u00e8 composto da vari atri e cortili frutto di vari lavori di trasformazione nel corso del tempo, da un giardino interno, nonch\u00e9 da numerosi arredi originali dell'800.\nTra le opere d'arte che vi erano all'interno \u00e8 \"Le orfanelle\" attualmente posto in una collezione privata romana.\nIl palazzo di fronte.\nDi fronte vi \u00e8 una casa-faccia.\nLa facciata \u00e8 a volto umano:\nGli Archetti del palazzo.\nQuesto loggiato con trifora, una delle immagini pi\u00f9 caratteristiche di Scanno, tanto da venire rappresentato su numerose cartoline, fa parte della parte del palazzo rimasta medioevale, sovrasta un arco a tutto sesto, ed i suoi affreschi interni a grottesche, recentemente restaurati, sono visibili dalla strada. Il gruppo di case della trifora viene comunemente chiamato dagli abitanti del paese Case Roncone."}
{"id": "1273232", "revid": "84604", "url": "https://it.wikipedia.org/wiki?curid=1273232", "title": "Case Roncone", "text": ""}
{"id": "1273233", "revid": "400694", "url": "https://it.wikipedia.org/wiki?curid=1273233", "title": "Discografia dei Damned", "text": "Discografia del gruppo punk inglese The Damned."}
{"id": "1273235", "revid": "75421", "url": "https://it.wikipedia.org/wiki?curid=1273235", "title": "Acquarius Records", "text": ""}
{"id": "1273236", "revid": "599013", "url": "https://it.wikipedia.org/wiki?curid=1273236", "title": "Petter Hansson", "text": "Caratteristiche tecniche.\n\u00c8 un difensore centrale che pu\u00f2 anche fare il terzino, ruolo che ricopre in Nazionale.\nCarriera.\nNazionale.\nHa esordito in nazionale svedese il 1\u00ba febbraio 2001 nella partita contro la ."}
{"id": "1273241", "revid": "767487", "url": "https://it.wikipedia.org/wiki?curid=1273241", "title": "Opposizione di terzo", "text": "L'opposizione di terzo (art. 404 c.p.c.) \u00e8 un mezzo di impugnazione straordinario, ci\u00f2 significa che pu\u00f2 essere proposto avverso provvedimenti ormai passati in giudicato. Questo mezzo di impugnazione si articola in due tipologie distinte:\nOpposizione di terzo ordinaria (art.404 c.1 c. p. c.).\nTale istituto consente al terzo di proporre opposizione contro la sentenza passata in giudicato o comunque esecutiva, pronunciata tra altre persone, quando questa pregiudica i suoi diritti.\nPrima di tutto dobbiamo chiederci chi possa essere considerato terzo e quindi possa vantare l'interesse ad agire. Il terzo \u00e8 colui che nel giudizio pregresso avrebbe potuto intervenire (v. intervento (diritto), o in via principale o in via litisconsortile. Si dice infatti che l'intervento nel processo non sia altro che una opposizione di terzo anticipata.\nPer pregiudizio si intende il danno che deriverebbe al terzo dall'esecuzione forzata del provvedimento contro il quale ci si oppone.\nCon l'impugnazione in esame il terzo chiede che sia fatta valere la non estensione degli effetti della sentenza opposta nei suoi confronti, e in conseguenza quindi chiede che sia rinnovato il giudizio con la sua partecipazione attiva.\nNota di particolare rilievo pratico \u00e8 che l'istituto non conosce limiti temporali per la sua proposizione.\nOpposizione di terzo revocatoria (art. 404 c.2 c.p.c.).\nLa seconda tipologia di opposizione di terzo \u00e8 quella che comunemente viene \"etichettata\" come revocatoria.\nIn particolare tale mezzo di impugnazione prevede che gli aventi causa o i creditori di una delle parti (di un processo ormai terminato) possano fare opposizione alla sentenza (resa tra suddette parti), quando questa \u00e8 l'effetto di dolo o collusione a loro danno.\nLegittimati a proporre opposizione di terzo revocatoria sono quindi gli aventi causa e i creditori.\nAvente causa \u00e8 colui che succede a titolo particolare nel diritto di una delle parti.\nCreditore \u00e8 colui che vanta un diritto di credito nei confronti di una delle parti.\nGli elementi che rendono possibile l'impugnazione in discorso sono il dolo o la collusione che hanno inficiato il provvedimento pregiudizievole per i legittimati a proporre opposizione.\nIl dolo non si esaurisce solo nella preordinazione di atti idonei ad arrecare danno al terzo, ma pu\u00f2 anche manifestarsi in semplici omissioni.\nPer collusione si pu\u00f2 intendere l'accordo fra le parti a danno del terzo, il quale potr\u00e0 essere tacito o espresso.\nChi agisce attraverso l'opposizione in discorso chiede l'eliminazione radicale della sentenza impugnata.\nInfine, occorre ricordare che, a differenza della opposizione ordinaria, quella revocatoria \u00e8 assoggettata ad un termine perentorio di proposizione. In particolare questo \u00e8 di trenta giorni dalla scoperta del dolo o della collusione a danno del terzo."}
{"id": "1273243", "revid": "339392", "url": "https://it.wikipedia.org/wiki?curid=1273243", "title": "National Women's Day", "text": ""}
{"id": "1273244", "revid": "33689", "url": "https://it.wikipedia.org/wiki?curid=1273244", "title": "Sesto Cazio Clementino Priscilliano", "text": "Da ragazzo, Priscilliano partecip\u00f2 ai Giochi secolari del 204. Nel 230 divenne console ordinario e l'anno successivo legato della \"Germania Superior\", dove era presente nel luglio del 231. Tra il 235 e il 238 fu legato della Cappadocia."}
{"id": "1273249", "revid": "1543377", "url": "https://it.wikipedia.org/wiki?curid=1273249", "title": "Sandro Petrucci", "text": "Biografia.\nEntrato in RAI agli inizi degli anni sessanta, Petrucci \u00e8 stato uno degli autori de \"La Domenica Sportiva\", e capo della redazione sportiva del TG1 fino al 1987, per poi passare alla testata sportiva (oggi Rai Sport) diventandone il vicedirettore.\nScopritore di talenti televisivi (tra gli altri, Fabrizio Maffei, Marco Franzelli e Jacopo Volpi, grande conoscitore di calcio, \u00e8 stato radiocronista di \"Tutto il calcio minuto per minuto\", corrispondente di \"90\u00ba minuto\" e della stessa \"Domenica Sportiva\" da Roma per le partite di Roma e Lazio, ha seguito sia per la radio e la televisione, sul campo tutte le edizioni dei Mondiali di Calcio dal 1966 al 1994, e le Olimpiadi da Citt\u00e0 del Messico 1968 a Los Angeles 1984 e organizzando le missioni della RAI alle Olimpiadi di Seul 1988, Barcellona 1992 e Atlanta 1996, al termine della quale se ne and\u00f2 in pensione dalla RAI.\n\u00c8 morto nella sua casa a Roma, il 3 marzo 2001, all'et\u00e0 di 69 anni."}
{"id": "1273250", "revid": "1573940", "url": "https://it.wikipedia.org/wiki?curid=1273250", "title": "Gallus gallus", "text": "Il gallo bankiva (Gallus gallus () \u00e8 un uccello galliforme della famiglia dei Fasianidi.\nDescrizione.\nDimensioni.\nIl maschio misura di lunghezza per di peso; la femmina per .\nAspetto.\nI galli bankiva hanno uno spiccato dimorfismo sessuale, espresso da una forte differenza nel colore e nella forma delle penne e delle appendici carnose della testa (cresta e bargigli). Nel maschio il collo (durante la stagione riproduttiva) presenta abbondanti e piuttosto lunghe penne di prevalente colore arancio-rossiccio-dorato, complessivamente pi\u00f9 sfumate di dorato chiaro nella parte centrale del collo e delle spalle; in alcune sottospecie queste sono marcate di scuro. Le parti dorsali del corpo sono sempre di colore aranciato. L'ala presenta penne remiganti rosso mattone aranciate con porzione distale nera, copritrici intermedie di colore verde scuro iridescente e piccole copritrici superiori di colore rosso scuro. La coda \u00e8 di colore nero-verde scuro iridescente, con riflessi viola-blu, ed \u00e8 costituita da alcune penne falciformi molto caratteristiche; sulla parte dorsale della base vi \u00e8 una zona piumosa soffice di colore bianco. La parte superiore del petto \u00e8 di colore rossiccio-aranciato. Quella inferiore e il ventre sono di colore nero lucente. La testa \u00e8 ornata da una tipica cresta di colore rosso, da bargigli penduli dello stesso colore e da pelle facciale sempre rossa, che pu\u00f2 essere bianca o biancastra-azzurrognola-violacea a livello degli \u00aborecchioni\u00bb laterali in alcune sottospecie. Il becco \u00e8 di colore grigio-corno-giallastro e l'iride \u00e8 aranciata. Le zampe, piuttosto robuste, sono quelle tipiche dei galliformi razzolatori, dotate di quattro dita ben unghiate di cui tre rivolte in avanti ed una all'indietro. Le zampe sono di colore grigio o grigio-verdastro e sopra il \u00abpiede\u00bb, posteriormente, sono dotate di uno sperone appuntito utilizzato dai maschi durante i combattimenti tra conspecifici.\nLa femmina ha un piumaggio pi\u00f9 modesto, di colore bruno-marrone; le penne del collo, tuttavia, risultano comunque pi\u00f9 dorate di quelle del resto del corpo. Il marrone del corpo, piuttosto omogeneo, ha un aspetto leggermente polveroso; la regione del petto appare pi\u00f9 rossiccia e sono presenti delle piccole e sottili vergature pi\u00f9 chiare sulle penne copritrici delle ali e sulle penne laterali del corpo. Le penne remiganti presentano una leggerissima macchiettatura scura e la coda \u00e8 pi\u00f9 nerastra. Il becco \u00e8 grigio-corno e l'iride \u00e8 bruno-marrone. Cresta e bargigli sono di dimensioni ridotte e non rossi, bens\u00ec di colore variabile dal rosa opaco al grigio scuro. L'insieme di questi caratteri, nelle femmine, determina un aspetto maggiormente criptico, fondamentale soprattutto durante la cova e l'allevamento della prole. Anche le femmine possono talvolta avere piccoli speroni pi\u00f9 o meno abbozzati.\nLe differenze tra le varie sottospecie di gallo bankiva sono maggiormente riconducibili alle differenze di colore, di forma e di lunghezza delle penne formanti il \u00abcamaglio\u00bb (vale a dire quelle del collo) durante il periodo della riproduzione. Queste differenze sono evidenziabili nel periodo riproduttivo perch\u00e9 questa specie presenta una livrea nuziale differente da quella indossata negli altri periodi dell'anno, nota come \u00abpiumaggio d'eclissi\u00bb. La differenza tra le due livree si concentra a livello delle penne del collo: lunghe e variopinte (di colore rosso-giallo) durante il periodo di livrea nuziale e corte e scure (nere o nerastre opache) durante il periodo di livrea eclissale che compare dopo la muta estiva e permane da giugno a settembre. Nel periodo d'eclisse il maschio presenta anche cresta meno turgida e meno colorata e la perdita delle penne nastriformi del sopracoda che costituiscono una sorta di \u00abscialle\u00bb dorso- e latero-caudale. Le penne del collo sono pi\u00f9 rosse e arrotondate nella sottospecie \"G. g. bankiva\", appuntite e marcate di scuro nella sottospecie \"G. g. murghi\" e di tipo intermedio nella sottospecie \"G. g. jabouillei\", che presenta anche penne del collo e cresta piccole e assenza di bianco sui lobi a livello dell'orecchio; inoltre le femmine di quest'ultima sottospecie sono generalmente piuttosto scure rispetto a quelle delle altre sottospecie.\nBiologia.\nDurante l'inverno, maschi e femmine si raggruppano in bande, ma in primavera ogni maschio dominante si isola in un proprio territorio con una o pi\u00f9 femmine. In ogni gruppo vige una rigida gerarchia, come dimostrato dai vari segnali esteriori di sottomissione messi in atto dagli esemplari di rango inferiore. I galli comuni sopportano tranquillamente la presenza di specie affini (fagiani e pavoni) quando vi \u00e8 spazio a sufficienza per tutti. I maschi di gallo bankiva sono molto numerosi, ma ben pochi sono di razza pura, in quanto i contadini effettuano spesso incroci con le razze domestiche. La sola caratteristica essenziale che permette di distinguere a colpo sicuro un vero e proprio gallo selvatico da uno domestico o da un incrocio tra i due \u00e8 la presenza, nell'esemplare selvatico, di una fase di piumaggio d'eclissi. Una volta avvenuto l'incrocio con una razza domestica, il fenomeno di doppia muta scompare e lo pseudo-gallo selvatico non effettua pi\u00f9 di una sola muta all'anno, verso il mese di agosto. Per quanto riguarda le femmine, fatta eccezione per lo sviluppo molto debole degli attributi della testa, \u00e8 ancora pi\u00f9 difficile distinguere un'autentica gallina selvatica da una gallina domestica di razza nana o da un incrocio tra le due forme.\nAlimentazione.\nLa sua dieta \u00e8 varia: si nutre infatti sia di insetti, vermi e molluschi, che di semi (soprattutto di mais, soia e di ogni sorta di semi trovati a terra) e frutti. I galli bankiva sono del tutto incapaci di rilevare il gusto dolce. Al contrario, percepiscono benissimo il sapore del sale, ma mostrano poca attrazione per esso.\nRiproduzione.\nIn India la stagione della riproduzione si verifica tra marzo e maggio. Il nido \u00e8 una semplice depressione scavata nel terreno al riparo di un cespuglio. Viene foderato con erba e foglie secche. La femmina vi depone 5 o 6 uova. La durata dell'incubazione varia tra 18 e 21 giorni. Nel giro di quattro o cinque settimane i pulcini hanno acquisito la totalit\u00e0 del loro piumaggio. All'et\u00e0 di 12 settimane la madre li scaccia e sono costretti a disperdersi per formare un proprio gruppo o farsi adottare da un altro. I giovani maschi raggiungono la maturit\u00e0 sessuale a cinque mesi, mentre le giovani femmine devono attendere ancora un po'.\nDistribuzione e habitat.\nAbita le foreste, le boscaglie e le campagne fino a 1500 metri di altitudine sulle pendici dell'Himalaya. Il suo areale comprende l'India, le isole di Sumatra e di Giava, l'Indocina e il sud della Cina.\nTassonomia.\nNe esistono cinque sottospecie, che si differenziano tra loro per variazioni nelle dimensioni della cresta e dei bargigli, oltre che per la lunghezza e il colore delle piume che ornano il collo dei maschi:\nConservazione.\nLa specie, globalmente intesa, non risulta essere minacciata, anche grazie alla sua capacit\u00e0 di adattamento; vive infatti in un'ampia variet\u00e0 di \"habitat\", incluse aree a vegetazione secondaria e ambienti artificiali come le piantagioni di palme da olio (\"Elaeis guineensis\") e alberi della gomma (\"Hevea brasiliensis\"). In Thailandia il gallo bankiva \u00e8 considerato ancora comune, nonostante sia vittima di continua persecuzione. In Indonesia esso \u00e8 in calo a causa della caccia e della progressiva e rapida perdita di \"habitat\". Non particolarmente comune a Giava, \u00e8 pi\u00f9 presente a Sumatra. In India \u00e8 pi\u00f9 stabile nelle aree protette, ma in calo in tutte le altre aree a causa del degrado ambientale e della caccia eccessiva. La specie era localmente comune in alcune aree del Nepal, ma negli ultimi anni la popolazione \u00e8 declinata e sparita da alcune zone. In alcune aree del proprio \"habitat\" la specie \u00e8 protetta, ma in molte altre la legge non prevede alcuna norma di protezione. Purtroppo la specie, in generale, corre gravi rischi d'estinzione a causa della presenza di polli domestici allevati liberamente ai margini delle foreste con le quali pu\u00f2 facilmente ibridarsi.\nIl gallo bankiva \u00e8 stato addomesticato in Asia pi\u00f9 di 5000 anni fa, dando origine alle varie forme domestiche (\"Gallus gallus domesticus\"); si \u00e8 successivamente diffuso in tutto il mondo con una grandissima variet\u00e0 di razze produttive (ed anche ornamentali) diventando l'animale pi\u00f9 allevato a livello globale e la principale fonte di produzione di proteine di origine animale (carne e uova) per la specie umana. Il gallo bankiva, forse anche a causa della somiglianza con alcune razze domestiche da esso derivate, non \u00e8 molto presente negli aviari ornamentali e quando presente \u00e8 spesso allevato con grado di purezza incerta."}
{"id": "1273252", "revid": "110157", "url": "https://it.wikipedia.org/wiki?curid=1273252", "title": "Don't Mind If I Do", "text": "Don't Mind If I Do \u00e8 il quinto album di studio del gruppo New Wave inglese dei Culture Club, pubblicato nel 1999, su etichetta Virgin. L'album, il primo completamente inedito dallo scioglimento del gruppo nel 1986, costituisce il ritorno dei Culture Club sulle scene dopo quasi 15 anni di assenza. Nonostante una promozione martellante, l'album non ha ottenuto un grande successo commerciale, arenandosi al Numero 64 nella classifica inglese degli album. Il lavoro ha comunque prodotto un singolo entrato nella Top 10 dei singoli, \"I Just Wanna Be Loved\" (uscito in realt\u00e0 l'anno prima, in una versione leggermente diversa, gi\u00e0 inserita nel precedente doppio album raccolta/live \"Greatest Moments - VH1 Storytellers Live\", del 1998), un singolo Top 30, \"Your Kisses Are Charity\" (uscito anche in una versione con Dolly Parton alle voci), e un terzo singolo doppio lato A, con \"Cold Shoulder\" e la reinterpretazione di \"Starman\" di David Bowie, che \u00e8 per\u00f2 passato alla storia come il pi\u00f9 grande flop del gruppo in formato singolo, non andando oltre il Numero 43 in classifica (anche se \"Starman\" \u00e8 diventato invece uno dei momenti live pi\u00f9 intensi e attesi). Lo stile del disco presenta un amalgama del classico pop dalle sfumature reggae, tipico dei primi Culture Club, con influenze rock, soul e dance. Dopo quasi due anni passati in tour, e dopo la pubblicazione di un cofanetto di quattro CD con successi, remix, e rarit\u00e0 varie, il gruppo si \u00e8 di nuovo sciolto nel 2002, anche se nel 2006, il bassista Mikey Craig e il batterista Jon Moss hanno annunciato un nuovo disco e un nuovo tour, assieme a Phil Pickett (uno dei membri storici della band live, coautore, tra l'altro, di \"Karma Chameleon\"), ma senza per\u00f2 n\u00e9 il cantante Boy George, n\u00e9 il chitarrista/tastierista Roy Hay, vere anime della band. A quanto pare, sarebbe stato ingaggiato un nuovo cantante, tale Sam Butcher, personalit\u00e0 dall'apparenza quasi ermafrodita, pi\u00f9 che androgina, ma il progetto sembrerebbe essere in fase di stallo (ovviamente, il cantante originario ha espresso il suo disgusto per l'improbabile scelta), nonostante la buona accoglienza di un primo concerto introduttivo.\nI lati B e altre tracce.\nI 3 CD singoli estratti da Don't Mind If I Do contengono in tutto 9 brani, 4 dei quali rappresentano i singoli veri e propri, pubblicati per promuovere l'album, \"Cold Shoulder\" e la reinterpretazione di David Bowie \"Starman\" costituendo ci\u00f2 che si definiva, all'epoca del 45 giri in vinile, un \"doppio lato A\" (dall'inglese \"double A side\"), cio\u00e8 due brani inseriti su uno stesso singolo e promossi allo stesso livello come due singoli effettivi. Tranne che per il lungo \"Quivver Mix\" di \"Do You Really Want To Hurt Me\", inserito sul CD singolo di \"I Just Wanna Be Loved\", si tratta in tutti gli altri casi di versioni remix alternative dei brani estratti come singoli: una versione alternativa del primo singolo, \"I Just Wanna Be Loved\", sottotitolata \"Magic Man Remix\", con un arrangiamento completamente diverso da quello reggae dell'album, con cui il brano ha raggiunto il Numero 4 nella classifica britannica; il cosiddetto \"Dolly Mix\" del secondo singolo, \"Your Kisses Are Charity\", che rappresenta la versione alternativa del pezzo, interpretato da Boy George in duetto con la leggenda della musica country americana, Dolly Parton, ed inserito sul terzo CD singolo, il \"doppio lato A\" di cui sopra; e infine due remix del suddetto secondo singolo, sottotitolati \"Delirium Tremors Mix\" e \"Ninja Dub 3\". In totale, dunque, \"Your Kisses Are Charity\" \u00e8 presente in quattro versioni (le due qui citate, il duetto con la Parton, e la quarta che altro non \u00e8 che quella dell'album, anch'essa dotata di un sottotitolo che la caratterizza, \"Blouse &amp; Skirt Mix\", proprio come indicato sull'album). Di \"Cold Shoulder\" e di \"Starman\" non esistono versioni alternative, essendo quelle del singolo le stesse incluse sull'album. Pi\u00f9 complessa la situazione di \"I Just Wanna Be Loved\", di cui il CD singolo, che contiene anche il \"Quivver Mix\" di \"Do You Really Want To Hurt Me\", non offre che due sole delle cinque versioni che ne esistono: oltre alla versione del singolo e al \"Magic Man Remix\", bisogna contare anche la versione dell'album, che \u00e8 praticamente identica alla versione del singolo, tranne che per l'introduzione parlata iniziale, e le due versioni comprese sul precedente doppio album raccolta studio/concerto live \"Greatest Moments\", uscito l'anno prima, nel 1998, dove sia la versione dal vivo che quella inserita nel CD dei Greatest Hits rappresentano delle versioni parziali, approssimative, non ancora terminate del pezzo (non c'\u00e8, tra le altre cose, n\u00e9 il parlato introduttivo, n\u00e9 il middle cantato, sostituito da un intermezzo esclusivamente strumentale).\nA concludere questa panoramica sui lati B connessi a Don't Mind If I Do, bisogna aggiungere almeno un'altra traccia (se non due, considerando che la versione live di \"Strange Voodoo\" che si trova su \"Greatest Moments\" presenta una serie di differenze abbastanza evidenti, oltre al fatto che si tratta di una versione dal vivo), cio\u00e8 \"What Do You Want (From Me)\". Presentata nel corso del concerto tenuto dai Culture Club per \"VH1 Storytellers\", primo evento live del gruppo dopo quasi 13 anni, la performance comprendeva vecchi successi e tre nuovi brani presentati in anteprima, \"I Just Wanna Be Loved\", la citata \"Strange Voodoo\" e il brano in questione. Evidentemente composto durante le sessions che hanno poi dato vita all'album, la canzone inedita, che figura sulla lista delle tracce come \"What Do You Want\", ma che viene introdotta dal cantante come \"What Do You Want (From Me)\", dal primo verso del ritornello, \u00e8 un reggae appena accennato, che per una serie di motivi non \u00e8 stato incluso insieme alle altre nuove tracce sull'album dell'anno successivo, e che va quindi considerato come sedicesima traccia virtuale di Don't Mind If I Do, di cui condivide temi, sonorit\u00e0 e atmosfera generale."}
{"id": "1273260", "revid": "547034", "url": "https://it.wikipedia.org/wiki?curid=1273260", "title": "Propriet\u00e0 tixotropica", "text": "La propriet\u00e0 tixotropica (vedi tissotropia) \u00e8 caratteristica di alcuni tipi di argille (montmorrillonite e vermiculite), e consiste nella capacit\u00e0 di idratazione fino al doppio del volume originario; questo \u00e8 possibile a causa della particolare distanza di 100\u00a0nm tra i foglietti ottaedrici e tetraedrici.\n\u00c8 questa propriet\u00e0 assieme alla capacit\u00e0 di catturare ioni liberi che le rende importanti dal punto di vista agrario."}
{"id": "1273275", "revid": "287204", "url": "https://it.wikipedia.org/wiki?curid=1273275", "title": "Curvatura sezionale", "text": "In geometria differenziale, la curvatura sezionale misura la curvatura di una variet\u00e0 riemanniana lungo piani dello spazio tangente in un punto della variet\u00e0. La curvatura sezionale contiene la stessa quantit\u00e0 di informazioni del tensore di Riemann.\nDefinizione.\nSia formula_1 un punto in una variet\u00e0 riemanniana formula_2, e formula_3 un piano (passante per l'origine) nello spazio tangente formula_4 in formula_1. \nLa mappa esponenziale manda un aperto di formula_3 contenente l'origine su una superficie formula_7, contenuta in formula_2 e tangente a formula_3 in formula_1. Si tratta della superficie ottenuta prendendo localmente tutte le geodetiche uscenti da formula_1 tangenti a formula_3.\nLa curvatura sezionale formula_13 di formula_2 rispetto a formula_3 \u00e8 la curvatura gaussiana di formula_16 in formula_1.\nRelazione con il tensore di Riemann.\nLa curvatura sezionale pu\u00f2 essere ricavata dal tensore di Riemann. Siano formula_18 e formula_19 due vettori che generano il piano formula_3; vale la formula\ndove formula_22 \u00e8 il tensore di Riemann, ed il prodotto scalare \u00e8 dato dal tensore metrico. \nD'altra parte, il tensore di Riemann pu\u00f2 essere completamente espresso in termini delle curvature sezionali nel punto.\nSpazi a curvatura sezionale costante.\nUna variet\u00e0 a curvatura sezionale costante \u00e8 una variet\u00e0 riemanniana in cui la curvatura sezionale \u00e8 sempre un valore formula_23, indipendentemente dal punto formula_24 e dal piano formula_3. A meno di riscalare il tensore metrico di un fattore costante, si pu\u00f2 supporre che questa curvatura sia formula_26, formula_27 oppure formula_28. La variet\u00e0 \u00e8 allora detta rispettivamente iperbolica, piatta e ellittica.\nPer ogni dimensione formula_29 esiste (a meno di riscalamento) esattamente una variet\u00e0 iperbolica, piatta e ellittica, che sia anche connessa, semplicemente connessa e completa. Queste sono rispettivamente lo spazio iperbolico formula_30, lo spazio euclideo formula_31 e la sfera formula_32.\nOgni altra variet\u00e0 iperbolica, piatta e ellittica completa ha uno di questi tre \"modelli\" come rivestimento universale, ed \u00e8 quindi costruita a partire da questo come quoziente di un opportuno gruppo di isometrie. \nAd esempio, lo spazio proiettivo reale formula_33 \u00e8 una variet\u00e0 ellittica ottenuta quozientando la sfera formula_32 tramite la mappa antipodale."}
{"id": "1273280", "revid": "2194416", "url": "https://it.wikipedia.org/wiki?curid=1273280", "title": "Articolo (diritto)", "text": "L'articolo, in diritto, \u00e8 una porzione di testo in cui \u00e8 suddiviso un atto normativo (costituzione, legge, regolamento ecc.) o, talora, un provvedimento o un contratto.\nVarianti terminologiche.\nNegli ordinamenti non civilistici il termine \u00e8 reso da altri sintagmi, come \"clause\" (clausola) o \"chapter\" (capitolo).\nContenuto.\nCiascun articolo dovrebbe trattare un argomento specifico costituente parte della disciplina normativa.\nL'articolo 72 primo comma della Costituzione italiana vi ricollega uno specifico obbligo gravante sul Legislatore, quello della votazione \"articolo per articolo\" in ciascuna Camera.\nRubrica.\nPer agevolarne la ricerca e l'interpretazione, talvolta il testo dell'articolo \u00e8 preceduto da un titolo, tradizionalmente denominato \"rubrica\". Si noti, tuttavia, che la rubrica non costituisce tecnicamente parte integrante della norma (\"rubrica legis non est lex\") e pertanto, in caso di contrasto logico tra la stessa e il resto dell'articolo, prevarr\u00e0 quest'ultimo.\nNelle regole italiane del \"drafting\".\nIn Italia vigono le \"Regole e raccomandazioni sulla formulazione tecnica dei testi legislativi\", adottate congiuntamente dai Presidenti delle due Camere e dal Presidente del Consiglio dei ministri. Tra le altre regole, vi \u00e8 quella per cui, quando l'articolo comprende pi\u00f9 proposizioni seguite da un punto con ritorno a capo, si dice che \u00e8 suddiviso in \"commi\".\nNumerazione.\nGli articoli sono solitamente contraddistinti da un numero naturale (articolo 1, 2, 3 e cos\u00ec via). Nella tecnica legislativa italiana questi numeri sono invariabili in caso di successiva inserzione di articoli tra due esistenti (infatti, un ipotetico nuovo articolo inserito tra il 2 e il 3 sarebbe designato come 2-bis, in modo da lasciare inalterata la numerazione degli articoli che seguono).\nOmogeneit\u00e0.\nLa ripartizione delle materie all'interno dell'atto normativo, secondo l'articolo 2 delle circolari del 2001, deve essere operata assicurando il carattere omogeneo di ciascuna partizione, ivi compreso l'articolo, nonch\u00e9 di ciascun comma all'interno dell'articolo. La medesima prescrizione vige per gli atti normativi dell'Unione europea e discende da una delle prime elaborazioni in tema di legistica, contenuta nel diritto romano: \u00abnel 98 a.C. si viet\u00f2 infatti con la \"lex Caecilia Didia de modo legum promulgandarum\" di approvare leggi comprendenti disposizioni eterogenee (\"rogatio per saturam\"): ma gi\u00e0 in precedenza esisteva una consuetudine costituzionale secondo cui qualsiasi \"rogatio\" doveva avere ad oggetto uno ed un solo argomento [Cassola e Labruna, Le assemblee popolari, in Talamanca (a cura di), Lineamenti di storia del diritto romano, Milano, 1979, p. 233]\u00bb."}
{"id": "1273285", "revid": "138365", "url": "https://it.wikipedia.org/wiki?curid=1273285", "title": "Donne (film 1995)", "text": ""}
{"id": "1273290", "revid": "486946", "url": "https://it.wikipedia.org/wiki?curid=1273290", "title": "Museo del Patrimonio Industriale alla Fornace Galotti", "text": ""}
{"id": "1273292", "revid": "36426", "url": "https://it.wikipedia.org/wiki?curid=1273292", "title": "Museo Piaggio &quot;Giovanni Alberto Agnelli&quot;", "text": ""}
{"id": "1273294", "revid": "36426", "url": "https://it.wikipedia.org/wiki?curid=1273294", "title": "Museo del Legno &quot;Luigi Magugliani&quot; di Corbetta", "text": ""}
{"id": "1273295", "revid": "125974888", "url": "https://it.wikipedia.org/wiki?curid=1273295", "title": "Fotbal Club Farul Constan\u021ba", "text": "Il Fotbal Club Farul Constan\u021ba, meglio noto come Farul Costanza, o semplicemente come Farul, \u00e8 una societ\u00e0 calcistica rumena con sede nella citt\u00e0 di Costanza. Milita nella Liga I, la massima divisione del campionato rumeno.\nI \"biancoblu\" giocano le partite casalinghe allo stadio Viitorul di Ovidiu a causa dell'indisponibilit\u00e0 dello stadio Farul.\n\"Farul\" \u00e8 una parola romena che si traduce come \"il faro\", alludendo al fatto che Costanza \u00e8 il porto pi\u00f9 grande della costa del Mar Nero.\nStoria.\nFondata nel 1920 con il nome di \"SPM Constan\u021ba\", la squadra vanta oltre 40 partecipazioni alla massima serie nazionale, dove ha raggiunto il quarto posto in tre occasioni. Ha anche giocato una finale di Coppa di Romania nel 2005, che ha perso 0-1 contro la . Il Farul possiede un buon settore giovanile che ha lanciato tanti giocatori, tra cui Gheorghe Hagi, capocannoniere della nazionale rumena; attualmente detiene quote della societ\u00e0 ed \u00e8 anche l'allenatore della prima squadra.\nNel giugno 2021, il proprietario Ciprian Marica, Gheorghe Popescu e il proprietario del Viitorul Gheorghe Hagi hanno annunciato in una conferenza stampa la fusione dei loro due club; cos\u00ec il Farul Costanza ha preso il posto del Viitorul nella stagione 2021-2022 di Liga I.\nOrganico.\nRosa 2021-2022.\n\"Aggiornata al 28 febbraio 2022.\"\nRosa 2020-2021.\n\"Aggiornata al 7 luglio 2021.\""}
{"id": "1273296", "revid": "18323", "url": "https://it.wikipedia.org/wiki?curid=1273296", "title": "Collezione Arte e Spiritualit\u00e0", "text": ""}
{"id": "1273297", "revid": "320578", "url": "https://it.wikipedia.org/wiki?curid=1273297", "title": "Museo Nazionale Preistorico Etnografico Luigi Pigorini", "text": ""}
{"id": "1273303", "revid": "767487", "url": "https://it.wikipedia.org/wiki?curid=1273303", "title": "Motagua", "text": "Il Motagua (in spagnolo: \"R\u00edo Motagua\" o \"R\u00edo Grande\") \u00e8 il principale fiume del Guatemala, nasce negli altipiani centrali del dipartimento di Quich\u00e9, nel territorio del comune di Santo Tom\u00e1s Chichicastenango (a nordest di Citt\u00e0 del Guatemala) e scorre per circa 400\u00a0km nella parte orientale del paese attraversando i dipartimenti di Chimaltenango, El Progreso, Zacapa, e Izabal fino a sfociare nella baia di Omoa nel Golfo dell'Honduras del mar dei Caraibi. L'ultimo tratto del suo corso costituisce il confine naturale fra Guatemala e Honduras.\nNell'alto corso il fiume \u00e8 chiamato r\u00edo Selapec, cambiando il nome presso Usumatl\u00e1n (dipartimento di Zacapa). Il fiume \u00e8 navigabile per piccole imbarcazioni per circa 200\u00a0km, fino alla citt\u00e0 di Gual\u00e1n.\nIl fiume scorre in una vallata nella quale si trova l'unico giacimento noto di giada dell'America centrale e in epoca precolombiana rappresentava una primaria via di comunicazione. Nei pressi della riva settentrionale del fiume si trova il sito maya di Quirigu\u00e1, sulle sue rive vi sono numerosi altri siti con antichi attracchi e centri di lavorazione della giada.\nI suoi affluenti principali sono il r\u00edo Hondo, che alimenta un'importante centrale idroelettrica nella citt\u00e0 di Zacapa."}
{"id": "1273304", "revid": "36426", "url": "https://it.wikipedia.org/wiki?curid=1273304", "title": "Museo d'Arte della Fondazione Pagliara", "text": ""}
{"id": "1273310", "revid": "36426", "url": "https://it.wikipedia.org/wiki?curid=1273310", "title": "Museo Nazionale del Bargello", "text": ""}
{"id": "1273312", "revid": "124431780", "url": "https://it.wikipedia.org/wiki?curid=1273312", "title": "Dominique Perben", "text": "Biografia.\nLaureato in scienza economiche, si diploma all'Institut d'\u00e9tudes politiques e si specializza all'\u00c9cole nationale d'administration di Parigi.\nInizia la sua carriera nell'amministrazione statale come sottoprefetto, divenendo in seguito direttore di gabinetto del prefetto del dipartimento del Meno e Loira (1972-1975] segretario generale della prefettura del Territorio di Belfort (1975-1976), consulente presso la Datar (Delegazione per lo sviluppo del territorio e dell'iniziativa regionale) (1976-1977), capo di gabinetto del segretario di Stato alle poste e telecomunicazioni Norbert S\u00e9gard (1977-1981), amministratore civile presso la direzione del Servizio civile (1981-1982), direttore dei servizi amministrativo della regione Rodano-Alpi (1982-1986).\nConsulente dell'Associazione nazionale degli eletti locali (1989-1993).\nNel 1986 aderisce al Raggruppamento per la Repubblica (RPR), di cui dal 1998 al 1999 \u00e8 segretario nazionale con l'incarico degli affari esteri, poi della riforma dello Stato, della funzione pubblica e dell'organizzazione territoriale. Nel 1999 fonda con Jean-Pierre Raffarin, Michel Barnier e Jacques Barrot il Club \"Dialogo e Iniziativa\". Nel 2002 aderisce all'Unione per un Movimento Popolare (UMP). Dal 2004 al 2009 \u00e8 presidente dell'UMP del dipartimento del Rodano. Dal 2009 \u00e8 segretario nazionale dell'UMP per la riforma delle collettivit\u00e0 territoriali.\nDal 2012 esercita la professione di avvocato.\nMandati locali.\nDal 1983 al 2002 \u00e8 sindaco di Chalon-sur-Sa\u00f4ne (Saoba e Loira). Vicesindaco dal 2002 al 2003.\nDal 1999 al 2003 \u00e8 presidente della comunit\u00e0 d'agglomerazione di Ch\u00e2lon Valle della Borgogna.\nDal 1985 al 1988 \u00e8 vice presidente del consiglio generale di Saona e Loira. Dal 2004 al 2011 \u00e8 consigliere generale del Rodano.\nDal 1992 al 1993 \u00e8 consigliere regionale della Borgogna.\nAlle elezioni amministrative del 9 marzo 2008 \u00e8 il candidato dell'UMP alla guida della citt\u00e0 di Lione, che dal 2001 \u00e8 amministrata da un sindaco socialista, G\u00e9rard Collomb. Ma \u00e8 battuto da quest'ultimo al primo turno, e rinuncia anche a entrare nel consiglio comunale.\nMandati parlamentari.\n\u00c8 eletto deputato all'Assembl\u00e9e Nationale nel 1986, rieletto alle successive elezioni del 1988, 1993, 1997, 2002 e 2007. Non si ripresenta alle elezioni del 2012.\nIncarichi ministeriali.\nDal marzo 1993 al maggio 1995 \u00e8 ministro per i dipartimenti e territori d'Oltremare nel governo Balladur. In tale veste, \u00e8 spesso a contatto con il presidente della Repubblica dell'epoca, il socialista Fran\u00e7ois Mitterrand. Parlando con gli autori di un libro biografico, Mitterrand avr\u00e0 di elogio nei confronti di Perben.\nDal novembre 1995 al giugno 1997 \u00e8 ministro della funzione pubblica, della riforma dello Stato e del decentramento nel primo e secondo governo Jupp\u00e9.\nDal maggio 2002 al giugno 2005 \u00e8 guardasigilli, ministro della giustizia nel primo, secondo e terzo governo Raffarin. Promuove le leggi Perben 1 e Perben 2, fortemente criticate dalla sinistra perch\u00e9 considerate un passo indietro rispetto alla riforma della giustizia in senso garantista varata nel 2000 dal ministro socialista \u00c9lisabeth Guigou.\nDal giugno 2005 al maggio 2007 \u00e8 ministro delle infrastrutture e dei trasporti nel governo de Villepin. In stretta collaborazione con il governo italiano, promuove attivamente il progetto per il collegamento ferroviario fra Torino e Lione.\nMembro del comitato per la riforma delle autonomie locali.\nDal 22 ottobre 2008 \u00e8 membro del comitato presieduto da \u00c9douard Balladur, incaricato dal presidente della Repubblica Nicolas Sarkozy di ridisegnare il sistema delle autonomie locali in Francia."}
{"id": "1273314", "revid": "486946", "url": "https://it.wikipedia.org/wiki?curid=1273314", "title": "Museo del Calcio (Firenze)", "text": ""}
{"id": "1273319", "revid": "39224", "url": "https://it.wikipedia.org/wiki?curid=1273319", "title": "Museo dell'automobile Carlo Biscaretti di Ruffia", "text": ""}
{"id": "1273322", "revid": "486946", "url": "https://it.wikipedia.org/wiki?curid=1273322", "title": "Museo civico di Storia Naturale", "text": ""}
{"id": "1273325", "revid": "1879880", "url": "https://it.wikipedia.org/wiki?curid=1273325", "title": "Rubrica legis non est lex", "text": "La locuzione latina Rubrica legis non est lex, tradotta letteralmente, significa: \"La rubr\u00ecca (ossia il titolo) della legge non \u00e8 la legge\".\nLa locuzione viene usata nel linguaggio giuridico per significare che - in caso di contrasto fra il testo vero e proprio di una legge e l'eventuale titolo - non si deve tener conto del titolo, che, tutt'al pi\u00f9, dovrebbe servire per chiarire il significato della norma e non certo per contraddirla."}
{"id": "1273328", "revid": "1654832", "url": "https://it.wikipedia.org/wiki?curid=1273328", "title": "Andr\u00e9 Antoine", "text": "Biografia.\nDi umili origini, all'et\u00e0 di otto anni si trasfer\u00ec a Parigi, dove ben presto abbandon\u00f2 gli studi per aiutare la famiglia in difficolt\u00e0 economiche.\nSvolse innumerevoli mestieri, dal fattorino per conto di un agente di cambio all'impiegato in una libreria, dalla comparsa all'impiegato della societ\u00e0 del gas.\nSospinto dalla passione per la recitazione, si present\u00f2 all'esame di ammissione al \"Conservatoire\", ma non riusc\u00ec a superarlo e quindi si rivolse agli studi privati.\nQuindi comp\u00ec gli studi al Liceo Condorcet di Parigi ed entr\u00f2 a far parte di una compagnia teatrale amatoriale filodrammatica, il \"Cercle Gaulois\", di cui divenne, in breve tempo, l'animatore.\nPur da autodidatta, il lavoro di figurante e di attore gli permisero di studiare i classici della drammaturgia. Gi\u00e0 in quegli anni emersero quei criteri innovatori, che perfezionati con gli anni, diventeranno la base della sua rivoluzionaria attivit\u00e0: ricerca di una recitazione sempre pi\u00f9 vera e semplice e selezione di un repertorio moderno e nuovo.\nNon senza una punta di coraggio, decise di affittare la sala del \"Cercle Gaulois\" e il 30 marzo del 1887 fond\u00f2 il Th\u00e9\u00e2tre Libre, dove mise in scena numerose pi\u00e8ce di impronta naturalista ispirate al lavoro dei Meininger. Nei nove anni di attivit\u00e0, riusc\u00ec nell'intento di sovvertire sia la tradizionale concezione del repertorio sia le consuetudini sceniche e di regia. Vale la pena ricordare l'allestimento di compagnie al servizio del testo e non asservite al solito \"mattatore\", scenografie, recitazioni e trucco sempre pi\u00f9 aderenti alla realt\u00e0, il pieno rispetto della verit\u00e0, naturalezza e obbiettivit\u00e0.\nIn nove anni mise in scena 124 nuove commedie e 114 autori di cui 69 all'esordio, tra i quali ricordiamo: Charles Baudelaire, Georges Courteline, Guy de Maupassant, Marcel Pr\u00e9vost, \u00c9mile Zola, August Strindberg.\nPer il suo lavoro di \"metteur en sc\u00e8ne\" \u00e8 considerato l'antesignano della figura del regista teatrale in Francia.\nAl fallimento del Th\u00e9\u00e2tre Libre fond\u00f2, nel 1897, il Th\u00e9\u00e2tre Antoine, dove prosegu\u00ec il suo lavoro di direttore e regista.\nDal 1906 fu direttore del Teatro dell'Odeon di Parigi, dove allest\u00ec numerosi testi della drammaturgia classica francese.\nSuccessivamente, affront\u00f2 anche l'esperienza cinematografica, dirigendo alcuni film muti, che pur non ricevendo consensi immediati, si rivelarono anticipatori sulle tendenze e sulle idee delle pellicole dei decenni futuri.\nNell'ultimo periodo di vita, svolse l'attivit\u00e0 di critico teatrale e cinematografico su varie riviste e giornali."}
{"id": "1273330", "revid": "900012", "url": "https://it.wikipedia.org/wiki?curid=1273330", "title": "Taddeo da Sessa", "text": "Biografia.\nNato a Sessa Aurunca, fu esperto studioso di diritto presso la corte dell'Imperatore Federico II di Svevia e divenne uno dei consiglieri pi\u00f9 fidati del sovrano fino ad ottenere cariche prestigiose, come quella di giudice della \"Magna Curia\" e di ambasciatore. Nel 1245, infatti, insieme a Pier della Vigna e Gualtiero di Ocre, fu inviato al Concilio di Lione, con il compito di difendere Federico II (che per\u00f2 venne ugualmente scomunicato).\nRimasto sempre fedele all'Imperatore e alla causa ghibellina, Taddeo da Sessa mor\u00ec probabilmente nel 1248 sul campo di battaglia durante l'assedio di Parma."}
{"id": "1273331", "revid": "123032", "url": "https://it.wikipedia.org/wiki?curid=1273331", "title": "Hot water music", "text": ""}
{"id": "1273332", "revid": "1305772", "url": "https://it.wikipedia.org/wiki?curid=1273332", "title": "Alice in Chains (album)", "text": "Alice in Chains \u00e8 il terzo album in studio dell'omonimo gruppo statunitense, pubblicato il 7 novembre 1995.\nDescrizione.\nNoto anche come \"Tripod\" (in italiano \"tripode\" o \"treppiedi\") a causa della copertina raffigurante il cane del chitarrista Jerry Cantrell Sunshine, privo di una zampa, e del retro, dove \u00e8 ritratto l'uomo con tre gambe Frank Lentini, \u00e8 l'ultimo lavoro della band registrato con Layne Staley alla voce. Il CD era inizialmente disponibile in due versioni, una con la custodia viola trasparente con una \"spina\" traslucida giallo-verde e l'altra con lo schema dei colori invertito, ma la prima \u00e8 ormai fuori produzione.\nSebbene non abbia riscosso lo stesso successo del precedente \"Dirt\", l'album ottenne comunque tre dischi di platino negli Stati Uniti nonostante non fu supportato da un tour. \u00c8 considerato dai fan l'album pi\u00f9 triste del gruppo per il suo ritmo compassato e per i testi lugubri come quelli di \"Grind\", \"Head Creeps\" e \"Frogs\".\nEscludendo \"Grind\", \"Heaven Beside You\" e \"Over Now\", i testi furono tutti scritti da Staley."}
{"id": "1273337", "revid": "1543377", "url": "https://it.wikipedia.org/wiki?curid=1273337", "title": "Sabella spallanzanii", "text": "Lo spirografo (Sabella spallanzanii Gmelin, 1805) \u00e8 un anellide policheta canalipalpato della famiglia dei Sabellidae, dall'esterno vagamente somigliante ad un antozoo ma in realt\u00e0 appartenente a tutt'altro tipo di animali.\nDescrizione.\nVive all'interno di un tubo di consistenza cartacea, prodotto dall'animale, dentro cui si ritira in caso di pericolo. \u00c8 munito nella zona cefalica di branchie filiformi ricoperte di cilia e di ghiandole mucose, la cui funzione \u00e8 di invischiare le particelle alimentari. Queste hanno una colorazione che alterna giallo-marrone, marrone scuro e bianco.\nAlimentazione e comportamento.\n\u00c8 un tipico animale filtratore, che si nutre di plancton e detrito in sospensione.\nHabitat e distribuzione.\nSpecie tipicamente bentonica, vive su fondali mobili, sabbiosi o fangosi. Reperibile pressoch\u00e9 in tutti i mari, anche a grandi profondit\u00e0. Comune nel Mar Mediterraneo orientale, pi\u00f9 raro in quello occidentale."}
{"id": "1273341", "revid": "115370558", "url": "https://it.wikipedia.org/wiki?curid=1273341", "title": "Waldemar Esteves da Cunha", "text": "\u00c8 stato uno dei pi\u00f9 famosi \"Rei Momo\".\nBiografia.\nWaldemar nacque a Santos, il porto commerciale pi\u00f9 grande di tutto il Brasile, nel 1920. Qui svolse per moltissimi anni la professione tramandatagli dal padre: commerciante in apparecchiature mediche.\nGli anni cinquanta.\nDal 1950, la sua vita cambi\u00f2 radicalmente, poich\u00e9 data la sua simpatia e la sua possente stazza fisica fu scelto, nell'ambito del carnevale della sua citt\u00e0, per essere interprete della \"Maratona de Dona Doroteia\", un bagno collettivo pre-carnevalesco sulle spiagge cittadine, con il motto \"Buchiamo quell'onda?\".\nPoco tempo dopo divenne \"Rei Momo\" di Santos: regn\u00f2 dal 1950 al 1990 tranquillamente, con una breve parentesi nel carnevale del 1957 \"governato\" da Momo Eduardo.\nCi sono sempre stati molti che hanno voluto prendere il suo posto, ma Rei Momo Waldemar continu\u00f2 a regnare con nobilt\u00e0, affiancato dalle molte \"Regine\".\nNel 1990, Momo Waldemar cedette la \"corona\" per raggiunti limiti d'et\u00e0.\nVerso il nuovo millennio.\nNel 1997 il Comune di Santos sollecit\u00f2 tutte le scuole di samba perch\u00e9 progredissero ai grandi livelli delle scuole nazionali, come Rio de Janeiro e San Paolo. Il Comune voleva anche che le sfilate si svolgessero in spiaggia, ma per problemi di sicurezza furono sospese. Questa diatriba dur\u00f2 fino al 2000, quando Rei Momo Waldemar, alla soglia degli ottant'anni, fu chiamato a sedare gli animi, e nel Carnevale del 2001 ricevette la fascia d'onore per le azioni svolte.\nLe diatribe durarono ancora fino al 2005. \u00c8 da quell'anno che il Carnevale Santista ha un nuovo \"Sambodromo\", nella zona Nord-Ovest della citt\u00e0.\nRei Momo Waldemar mor\u00ec a Santos l'8 aprile 2013 all'et\u00e0 di 92 anni;\nPost mortem.\nNel 2018, a 5 anni dalla sua morte, il \"Memorial do Carnaval\" e l'assesorato alla cultura di Santos hanno organizzato una mostra in onore di Rei Momo Waldemar. "}
{"id": "1273354", "revid": "36426", "url": "https://it.wikipedia.org/wiki?curid=1273354", "title": "San Pancrazio (Firenze)", "text": ""}
{"id": "1273355", "revid": "767487", "url": "https://it.wikipedia.org/wiki?curid=1273355", "title": "Chi ha ucciso l'auto elettrica?", "text": "Chi ha ucciso l'auto elettrica? (\"Who Killed the Electric Car?\") \u00e8 un film documentario del 2006 che esplora la nascita, la limitata commercializzazione e la successiva morte dell'automobile elettrica a batterie negli Stati Uniti, e nello specifico della General Motors EV1 degli anni novanta.\nIl film esplora il ruolo delle case produttrici di automobili, dell'industria petrolifera, del Governo degli USA, dei limiti tecnologici e dei consumatori nel limitare lo sviluppo e l'adozione di questa tecnologia.\n\u00c8 stato pubblicato in DVD nel mercato dell'home video il 14 novembre 2006 dalla Sony Pictures Home Entertainment."}
{"id": "1273356", "revid": "467420", "url": "https://it.wikipedia.org/wiki?curid=1273356", "title": "Portogallo ai Giochi olimpici", "text": "Il Comitato Olimpico del Portogallo \u00e8 stato istituito nel 1909 e nello stesso anno \u00e8 entrato a far parte del Comitato Olimpico Internazionale.\nBilancio delle medaglie.\nIl Portogallo (Codice CIO: POR) cominci\u00f2 a scrivere la sua storia ai Giochi olimpici sul suolo scandinavo.\nEssendo la tredicesima nazione a unirsi al Movimento olimpico, nel 1909, ha partecipato per la prima volta ai Giochi olimpici estivi nel 1912, a Stoccolma. Ha partecipato senza interruzioni da allora, collezionando un totale di 22 presenze nelle quali ha ottenuto 20 medaglie: 4 ori (tutti nell'atletica), 6 argenti e 12 bronzi.\nIl Portogallo ha partecipato per la prima volta ai Giochi olimpici invernali nel 1952, ad Oslo. Comunque, la scarsa montuosit\u00e0 del suo territorio e il suo clima mediterraneo, insieme all'assenza di una tradizione negli sport invernali, spiegano la debole storia del Portogallo ai Giochi olimpici invernali, con sole 5 presenze (sparse) e l'assenza di medaglie.\nLe due prime medaglie d'oro in assoluto per atleti del Portogallo furono conquistate entrambe da maratoneti, Carlos Lopes a e Rosa Mota, l'Olimpiade successiva a .\nOlimpiadi invernali.\nUna piccola delegazione di non pi\u00f9 di 5 concorrenti ha rappresentato il Portogallo nel 1952 (Oslo, Norvegia), 1988 (Calgary, Canada) 1994 (Lillehammer, Norvegia), 1998 (Nagano, Giappone) e 2006 (Torino, Italia). Come strana conseguenza, la maggior parte delle volte il portabandiera portoghese era il singolo concorrente a quei Giochi.\nA causa dell'assenza di condizioni di allenamento e logistiche nel territorio portoghese, la maggior parte dei concorrenti della nazione si sono formati ed hanno gareggiato all'estero, essendo immigranti (o di discendenze portoghesi) che risiedono in stati che hanno pi\u00f9 ricche tradizioni di sport invernali (per esempio Danny Silva)."}
{"id": "1273358", "revid": "363629", "url": "https://it.wikipedia.org/wiki?curid=1273358", "title": "Watermark", "text": ""}
{"id": "1273359", "revid": "842", "url": "https://it.wikipedia.org/wiki?curid=1273359", "title": "StudiLN.it", "text": ""}
{"id": "1273362", "revid": "125594435", "url": "https://it.wikipedia.org/wiki?curid=1273362", "title": "Piscinola (metropolitana di Napoli)", "text": "Piscinola-Scampia (gi\u00e0 Piscinola-Secondigliano) \u00e8 una stazione della linea 1 della Metropolitana di Napoli ed insieme a Garibaldi \u00e8 uno dei due capolinea.\nStoria.\nLa stazione, inaugurata il 19 luglio 1995 insieme al prolungamento dalla stazione Colli Aminei, \u00e8 formata da due livelli: in quello superiore sorge la stazione terminale della linea 1, mentre in quello inferiore si trova la stazione terminale della linea Arcobaleno (Stazione di Piscinola Scampia della linea Napoli-Aversa) che tra il 2005 e il 2009 ha ripristinato in parte l'Alifana bassa chiusa nel 1976.\n\u00c8 stato deciso che questa stazione non sar\u00e0 capolinea fisso, in quanto la linea proseguir\u00e0 verso l'aeroporto di Capodichino, il Centro direzionale fino ad arrivare a piazza Garibaldi. La stazione si trover\u00e0 quindi tra le fermate Miano e Chiaiano.\nLa stazione serve i quartieri di Piscinola e Scampia.\nDal 2013 la stazione ospita alcune opere dell'artista napoletano Felice Pignataro a seguito di una petizione firmata dai cittadini.\nDal 2017 il nome completo della stazione viene modificato in \"Piscinola-Scampia\", sostituendo la denominazione originaria di \"Piscinola-Secondigliano\".\nDal 2018 fino al 2020 sono stati attuati dei lavori di rinnovamento della stazione, con particolare riguardo all'accesso da via Oliviero Zuccarini, e una riqualificazione dell'area circostante.\nServizi.\nLa stazione dispone di:"}
{"id": "1273364", "revid": "848247", "url": "https://it.wikipedia.org/wiki?curid=1273364", "title": "Alexander Lernet-Holenia", "text": "Autore di romanzi, raccolte di poesie, biografie, traduzioni nonch\u00e9 di alcuni drammi teatrali, radiofonici e televisivi e di numerosi soggetti per il cinema.\nBiografia.\nLa nascita e la giovinezza (1897 - 1920).\nAlexander Marie Norbert Lernet nasce a Vienna il 21 ottobre del 1897.\nSua madre, la vedova Sidonie Boyneburgk-Stettfeld, \u00e8 una baronessa che ha sposato in seconde nozze Alexander Lernet, un ufficiale di marina imbarcato su navi passeggeri di linea. La coppia, che si era gi\u00e0 divisa in precedenza, si separa definitivamente poco dopo la nascita del bambino e secondo quanto riportato da alcune voci circolanti in quel periodo, sarebbe stato un duca della casa d'Asburgo il vero padre del piccolo Alexander. Lo scrittore non smentir\u00e0 n\u00e9 confermer\u00e0 mai queste voci ed anzi contribuir\u00e0 in qualche modo a diffonderle indirettamente.\nDopo una infanzia trascorsa in diverse localit\u00e0 austriache consegue il diploma di maturit\u00e0 nel luglio del 1915 a Waidhofen e si iscrive alla Universit\u00e0 di Vienna dove frequenta la facolt\u00e0 di \"Scienza del Diritto\".\nNel settembre dello stesso anno si arruola come volontario nel 9\u00ba Reggimento \"Dragoni\" e partecipa al primo conflitto mondiale come ufficiale, prendendo parte alle campagne che si svolgono in Polonia, in Slovacchia, in Russia, in Ucraina e in Ungheria. Le esperienze e le conoscenze maturate durante la guerra in questi diversi paesi dell'Europa orientale costituiranno un bacino culturale importante al quale lo scrittore attinger\u00e0 spesso nelle sue opere successive.\nDurante la guerra compone delle poesie, una delle quali, \"Himmelfahrt Henochs \" (L'ascesa al cielo di Enoch), verr\u00e0 inviata dall'autore stesso a Rainer Maria Rilke, il poeta boemo di lingua tedesca che successivamente si prodigher\u00e0 con impegno per il giovane Lernet-Holenia.\nDi ritorno dalla guerra si stabilisce per qualche tempo a Klagenfurt e prende parte a quel movimento di resistenza armata, denominato \"K\u00e4rntner Abwehrkampf\" che si oppone all'annessione al neonato Regno di Jugoslavia della Carinzia meridionale, a maggioranza slovena. In Carinzia conosce Johannes Lindner, Josef Freidrich Perkonig e lo scrittore Emil Lorenz che diventer\u00e0 uno dei suoi amici pi\u00f9 stretti.\nNel 1920 viene adottato dalla famiglia della madre, gli Holenia, ricchi benestanti residenti in Carinzia e da quel momento assume il doppio cognome di Lernet-Holenia. Risale a questo periodo della sua vita la scelta definitiva di divenire scrittore e traduttore.\nGli esordi letterari (1921-1939).\nNel 1921 pubblica presso la \"WILA - Wiener Literarische Gesellschaft\" la sua prima raccolta di poesie: \"Pastorale\".\nNel 1923 abbandona la originaria religione evangelica e si converte al cattolicesimo. Nello stesso anno pubblica la raccolta di poesia \"Kanzonnair\" (Canzoniere), firmandolo Alexander Maria Lernet, in onore di Rainer Maria Rilke, cui il libro \u00e8 dedicato. Il libro, nonostante il sostegno entusiastico di Hermann Bahr e del Rilke non ottiene un particolare successo di pubblico.\nNel 1925 pubblica il suo primo dramma teatrale, il \"Demetrius\" al quale fanno seguito l'anno successivo le commedie \"Ollapotrida\" e \"\u00d6sterreichische Kom\u00f6die\" per la quale verr\u00e0 insignito nel 1926 del prestigioso Premio Kleist e l'anno seguente del premio \"Goethe\", assegnato dalla citt\u00e0 di Brema.\nInsieme con quelli letterari giungono per il giovane scrittore anche i primi sostanziosi riconoscimenti economici e all'inizio del 1928 Lernet-Holenia \u00e8 gi\u00e0 uno scrittore famoso ed affermato.\nNello stesso anno si trasferisce a Sankt Wolfgang im Salzkammergut dove la madre possiede una lussuosa residenza in riva al lago.\nA St. Wolfgang lo scrittore incontra Leo Perutz al quale lo legher\u00e0 una grande e sincera amicizia e un importante sodalizio artistico. Lernet-Holenia infatti curer\u00e0 personalmente le edizioni postume di alcuni importanti romanzi dello scrittore ceco di origine ebraica e, per l'impronta e l'influenza ricevute, sar\u00e0 considerato da gran parte della critica il discepolo pi\u00f9 importante e significativo del padre del genere storico-fantastico morto nel 1957.\nNel 1928, sotto lo pseudonimo di \"Clemens Neydissen\", scrive con Stefan Zweig il pezzo teatrale \"Gelegenheit macht Liebe\" (\"L'occasione fa innamorare\") noto anche come \"Quiproquo\".\nNel 1930 lo scrittore austriaco viene accusato di plagio. Secondo il critico letterario Bernhard Diebold, al quale deve attribuirsi la candidatura dello stesso Lernet-Holenia al premio Kleist ottenuto nel 1926, il pezzo teatrale intitolato \"Attraktion\", scritto in collaborazione con Paul Frank, sarebbe stato in gran parte copiato da un'opera di Karl Stecker intitolata intitolata \"Das Krokodil\".\nL'accusa manda su tutte le furie Lernet-Holenia che, coerente a quei suoi principi morali professati talvolta con estrema intransigenza, provoca uno scandalo e restituisce addirittura il premio che gli era stato conferito con merito quattro anni prima.\nGli anni trenta sono per lo scrittore un periodo di frequenti viaggi in Sud America e in Asia.\nScrive e pubblica opere di generi diversi, pezzi teatrali, raccolte di poesie, racconti, romanzi. Da tre di questi verranno ricavate delle trasposizioni cinematografiche: \"Die Abenteuer eines jungen Herrn in Polen\" del 1931 (romanzo pubblicato in Italia con il titolo \"Avventure di un giovane ufficiale in Polonia\"), portato sugli schermi e interpretato da Gustav Fr\u00f6hlich nel 1935, \"Ich war Jack Mortimer\" (Ero Jack Mortimer) del 1932, diretto dallo stesso regista del precedente nel 1935 e \"Die Standarte\" (\"Lo stendardo\") del 1934, dal quale Ottokar Runze ricava un film nel 1977.\nIn questo periodo stringe legami di amicizia con diverse personalit\u00e0 della letteratura e dell'arte \"mittel-europea\" di lingua tedesca, come ad esempio Carl Zuckmayer e \u00d6d\u00f6n von Horv\u00e1th. Quest'ultimo sar\u00e0 suo testimone di nozze nel 1933.\nIl successo (1939-1945).\nNel 1939, al ritorno da un suo viaggio in America, viene arruolato nell'esercito in vista della mobilitazione che precede lo scoppio della seconda guerra mondiale ma dopo solo due giorni dall'invasione della Polonia da parte delle truppe tedesche, rimane gravemente ferito e viene rimpatriato a Berlino dove viene nominato capo della sezione di drammaturgia dell'ufficio cinematografico militare (\"Heeresfilmstelle\"). Il lavoro presso la casa di produzione cinematografica viene retribuito molto bene e gli consente di raggiungere una relativa indipendenza economica e di dedicarsi con pi\u00f9 impegno a quella che lui ritiene la sua vera occupazione: la letteratura.\nSulle piste di sci di Kitzb\u00fchel in Austria aveva incontrato la berlinese Eva Vollbach che pi\u00f9 tardi sarebbe divenuta sua moglie.\nNel 1941 viene pubblicato sulla rivista \"Dame\" quella che \u00e8 considerata la sua opera pi\u00f9 famosa: \"Mars im Widder\" (\"Marte in Ariete\"). Nella seconda parte del romanzo viene descritta nei dettagli, con notevole realismo e totale assenza di retorica propagandistica, l'invasione tedesca della Polonia, paese verso il quale l'autore nutre un certo affetto maturato dai tempi del primo conflitto mondiale. Inoltre, il protagonista, ufficiale dell'esercito, soffre di allucinazioni; il capitano ha un cognome tipicamente ebraico; infine, un importante personaggio del romanzo si chiama di cognome Sodoma.\nLa vendita del libro viene bloccata dal Ministero della Propaganda del Reich e tutte le copie, gi\u00e0 pronte per la distribuzione, vengono ritirate dalle librerie e trasportate presso un magazzino di Lipsia, dove verranno distrutte da un incendio scoppiato in seguito ad un bombardamento aereo. Il romanzo, pubblicato solo nel 1947, \u00e8 unanimemente considerato l'unica opera di opposizione al regime scritta in Austria durante la guerra.\nNel 1942 esce nelle sale cinematografiche quello che \u00e8 considerato il pi\u00f9 grande successo commerciale del periodo nazionalsocialista, il film di Rolf Hansen interpretato dall'attrice svedese Zarah Leander: \"Die gro\u00dfe Liebe\" (Il grande amore). Il film \u00e8 tratto da un soggetto originale dello stesso Lernet-Holenia.\nDa un brano della lettera scritta nello stesso anno al suo editore, si evince pienamente il particolare stato di grazia raggiunto in quel momento dallo scrittore austriaco, nonostante la guerra che devasta il continente: \nIl libro al quale Lernet-Holenia allude nella sua lettera esce nello stesso 1942 ed \u00e8 \"Beide Sizilien\" (tradotto in Italia con il titolo de \"Le due Sicilie\") che, come afferma Hilde Spiel, rappresenta davvero il punto pi\u00f9 alto della letteratura epica espressa dall'autore austriaco.\nSino al 1944 Lernet-Holenia risiede a Berlino dove rimane in contatto con Gottfried Benn e Alfred Kubin. Al termine della guerra si trasferisce di nuovo con la moglie a St Wolfgang dove la coppia rimane sino al 1951, anno nel quale faranno ritorno a Vienna.\nGli anni successivi alla guerra (1945-1957).\nIn questi anni Lernet-Holenia pubblica diverse raccolte di poesie e racconti che, scritti durante la guerra, erano stati tenuti da parte.\nLo scrittore fu uno tra i pochi intellettuali di lingua tedesca non ebrei a non condividere mai la ideologia nazionalsocialista e a non accettare di diventare membro del partito nazista o di una delle sue numerose organizzazioni.\nLernet-Holenia rimase fedele a quella sua particolare forma di aristocratica indipendenza intellettuale anche quando, impiegato come drammaturgo \"in der H\u00f6hle des L\u00f6wen\" (nella tana del leone, come amava definire Berlino), scriveva soggetti per film e pezzi teatrali.\nQuesto fece s\u00ec che, all'indomani della fine della guerra, il nome di Lernet-Holenia non fosse incluso in nessuna lista di proscrizione di intellettuali collusi con il regime nazista e anzi, esso fosse indicato spesso come esempio di resistenza passiva opposta alla politica culturale nazionalsocialista.\nIl periodo immediatamente successivo alla fine della guerra \u00e8 un momento di grande attivit\u00e0 per lo scrittore austriaco che con i suoi romanzi e dalle pagine di alcune riviste lancia frequenti orgogliosi incitamenti alla rinascita e alla ricostruzione.\nLernet-Holenia rappresenta in questa fase post-bellica uno dei simboli della volont\u00e0 di rigenerazione per la letteratura di lingua tedesca, sospettata di essere stata troppo collaterale alla cultura di regime.\nIn questi anni viene insignito di diversi premi e diviene membro della \"Akademie f\u00fcr Sprache und Dichtung\" di Darmstadt (L'Accademia di Lingua e Poesia tedesca). La centralit\u00e0 della produzione di Lernet-Holenia viene ribadita ironicamente da Hans Weigels che nel 1948 afferma: \"In questo momento la letteratura austriaca \u00e8 rappresentata sostanzialmente da due soli autori, ovvero da Lernet e da Holenia\".\nNel 1952 lo scrittore torna a Vienna con la moglie e si stabilisce in un esclusivo appartamento della \" Hofburg\"; la residenza di St. Wolfgang per\u00f2 non verr\u00e0 mai abbandonata e la coppia trascorrer\u00e0 nella cittadina austriaca soggiorni lunghi e regolari.\nA partire dal 1954 e per i dieci anni successivi, Lernet-Holenia sar\u00e0 coeditore della rivista \"Forum\", mentre nel 1955 pubblica il romanzo \"Graf Luna\" (Il Conte Luna) che viene accolto dalla critica con toni molto lusinghieri. Nello stesso anno esce un curioso pamphlet pubblicato in forma di romanzo con il quale lo scrittore si scaglia violentemente contro il sistema fiscale austriaco. Il libro, intitolato \"Finanzamt\" (Ufficio delle imposte dirette), rappresenta un esempio tipico di quella che sar\u00e0 la tarda produzione letteraria di Lernet-Holenia nella quale questioni private o vicende personali, trattate con un forte spirito polemico, verranno portate a conoscenza del grande pubblico. I destinatari delle sue \"querelle\" non sono rappresentati esclusivamente da istituzioni pubbliche ma anche da una certa stampa, da alcuni scrittori e dalla stessa dinastia degli Asburgo, dalla quale Lernet-Holenia lascia credere di discendere.\nNel 1957 muore Leo Perutz, l'amico amatissimo, e Lernet-Holenia tiene l'orazione funebre ufficiale. Sar\u00e0 lui a far pubblicare due anni dopo l'ultimo romanzo di Perutz, che era rimasto inedito: \"Il Giuda di Leonardo\".\nI premi letterari e la vicenda del Pen-Club Austriaco (1958-1972).\nNel corso della sua attivit\u00e0 di scrittore Lernet-Holenia sar\u00e0 insignito di diverse onorificenze e rimarr\u00e0 attivo dal punto di vista letterario sino a poco prima della morte.\nAlla fine degli anni Cinquanta viene insignito della \"Grossen Verdienstkreuz des Verdienstordens der Bundesrepublick Deutschland\" (la Croce al merito della Repubblica tedesca) e poco dopo della \"Ehrenkreuz fuer Wissenschaft und Kunst der Republick Oesterreich\" (la Croce d'Onore per le Scienze e per le Arti della Repubblica austriaca), quest'ultima verr\u00e0 per\u00f2 restituita dallo stesso Lernet-Holenia in seguito, nel pieno di quella polemica che lo vedr\u00e0 contrapposto al fisco austriaco, da lui con disprezzo definito \"Finanz-SS\" (fisco nazista).\nNel 1961 gli viene assegnato il \"Gro\u00dfer \u00d6sterreichischer Staatspreis\" (Grande onorificenza dello stato austriaco) e nel 1967 la \"Ehrenmedaille in Gold der Stadt Wien\" (Medaglia d'onore della citt\u00e0 di Vienna).\nIn questa fase della sua vita Lernet-Holenia continua ad essere molto prolifico dal punto di vista letterario.\nOltre a numerose traduzioni in tedesco tra le quali \"Die Verlobten\", una pregevole trasposizione dall'italiano de il capolavoro di Alessandro Manzoni, \"I promessi sposi\", si annoverano alcune importanti biografie di personaggi storici come ad esempio \"Prinz Eugen\" (Il Principe Eugenio di Savoia) del 1960, romanzi storici, drammi teatrali nonch\u00e9 articoli o interventi su alcune riviste.\nA partire dal 1969 sar\u00e0 presidente della sezione austriaca del \"PEN Club\", carica che abbandoner\u00e0 nel 1972 in segno di protesta contro l'assegnazione del Premio Nobel per la letteratura a Heinrich B\u00f6ll. Al grande scrittore tedesco Lernet-Holenia contesta un presunto sostegno ideologico alla Rote Armee Fraktion, l'organizzazione terroristica di estrema sinistra attiva in Germania dagli inizi degli anni settanta. La dura polemica contro B\u00f6ll, oltre a non essere condivisa da molti dei suoi amici e collaboratori pi\u00f9 stretti, porta alla scissione dello stesso Pen Club austriaco e alcuni autori, in aperta e dichiarata opposizione a Lernet-Holenia, considerato ormai il simbolo di una Austria imperiale anacronistica e inattuale, fondano il \"Circolo di Graz\" (Grazer Autorenversammlung). Tra loro alcuni nomi di spicco della moderna letteratura austriaca come Alfred Kolleritsch, Ernst Jandl e Peter Turrini.\nL'isolamento culturale e la morte (1972-1976).\nLa sua natura fortemente conservatrice e aristocratica, nonch\u00e9 i primi sintomi della grave malattia che lo colpisce, conducono l'autore, negli ultimissimi anni della sua vita, a un progressivo isolamento che lo vedr\u00e0 abbandonare per sempre la scena pubblica.\nLernet-Holenia muore per un cancro ai polmoni il 3 luglio del 1976 e viene sepolto nel \"Hietzinger Friedhof\" di Vienna. Le sue opere, giudicate obsolete e inattuali, vengono quasi immediatamente dimenticate e l'autore austriaco viene fatto segno di un certo ostracismo postumo che lo relega ben presto nell'oblio.\nLa riscoperta dell'opera di Lernet-Holenia giunge verso la fine del secolo scorso quando, in concomitanza con il centenario della nascita, ne viene pubblicata la prima biografia, \"Die neun Leben des Alexander Lernet-Holenia\" (Le nove vite di Alexander Lernet-Holenia), a firma di Roman Rocek, poeta ed amico personale dello scrittore nonch\u00e9 curatore di alcune delle sue raccolte di versi.\nOpere.\nViene indicata la traduzione solo per quelle opere edite in italiano."}
{"id": "1273372", "revid": "29244", "url": "https://it.wikipedia.org/wiki?curid=1273372", "title": "Spirographis spallanzanii", "text": ""}
{"id": "1273379", "revid": "78273", "url": "https://it.wikipedia.org/wiki?curid=1273379", "title": "La Casa dei 1000 Corpi", "text": ""}
{"id": "1273381", "revid": "767487", "url": "https://it.wikipedia.org/wiki?curid=1273381", "title": "Zacapa", "text": "Zacapa \u00e8 un comune del Guatemala, capoluogo del dipartimento omonimo.\nL'abitato venne fondato all'epoca della colonizzazione spagnola, mentre l'istituzione del comune \u00e8 del 10 novembre 1871.\nSituata sulle rive del fiume Motagua \u00e8 localmente nota per la produzione di sigari, derivati della canna da zucchero e formaggi con i quali viene preparato un dolce caratteristico.\nNella citt\u00e0 si produce anche un rum invecchiato chiamato Ron Zacapa Centenario molto apprezzato dagli intenditori."}
{"id": "1273383", "revid": "73843", "url": "https://it.wikipedia.org/wiki?curid=1273383", "title": "Palazzo De Angelis", "text": "Il palazzo De Angelis \u00e8 un palazzo nobiliare di Scanno, in provincia dell'Aquila, in via Ciorla 3, nei pressi dell'incrocio della stessa via con il vicoletto che porta il nome della famiglia che abit\u00f2 in questo palazzo a titolo baronale.\nAnche se attualmente il palazzo \u00e8 ad uso abitativo privato \u00e8 una delle maggiori espressioni del barocco a Scanno.\nStruttura.\nIl palazzo \u00e8 a 4 piani. Il portale su via Ciorla \u00e8 posto in modo asimmetrico rispetto alle altre opere della facciata. Sopra il portone ligneo vi \u00e8 lo stemma dei De Angelis del 1766.\nNell'interno vi sono alcune forme della struttura originaria come la bifora sul cortile interno che vogliono far datare l'edificio del XV secolo con successivi rifacimenti settecenteschi.\nOltre il portone vi \u00e8 un atrio che d\u00e0 su un androne che, proseguendo dritti, immette nel cortile e, sulla destra, mediante una scalinata in pietra, immette ai piani superiori.\nAlcuni vani all'interno sono decorati con stucchi e decorazioni in legno tra cui una cassettonatura ad intarsi lignei sita in una delle propriet\u00e0 private all'interno."}
{"id": "1273384", "revid": "136473", "url": "https://it.wikipedia.org/wiki?curid=1273384", "title": "KISW", "text": ""}
{"id": "1273385", "revid": "599013", "url": "https://it.wikipedia.org/wiki?curid=1273385", "title": "Rumun Ndur", "text": "Carriera.\nNato in Nigeria, ma cresciuto in Canada (a Sarnia), \u00e8 stato il primo giocatore nigeriano a calcare il ghiaccio della NHL. \u00c8 un difensore di stecca sinistra.\nNdur fu selezionato dai Buffalo Sabres nel 1994 come terza scelta (69\u00ba assoluto), quando giocava per i Guelph Storm in OHL. Fece il suo esordio in NHL coi Sabres due anni pi\u00f9 tardi. In tre anni raccolse solo 11 presenze, per il resto gioc\u00f2 in farm team AHL (Rochester American, con cui vinse la Calder Cup 1995-96, e Hartford Wolf Pack).\nDurante la stagione 1998-99 pass\u00f2 ai New York Rangers con cui raccolse 31 presenze. Le sue ultime presenze in NHL risalgono alla stagione successiva, con gli Atlanta Thrashers. Chiuse la sua esperienza nel massimo campionato al mondo con 69 presenze e 5 punti (2 gol e 3 assist).\nNelle due stagioni successive si divise fra IHL (Orlando Solar Bears) e AHL (Norfolk Admirals), prima di passare in Europa. Per la stagione 2002-03 firm\u00f2 con il Graz 99ers, nel massimo campionato austriaco. Torn\u00f2 in Nord America dopo una sola stagione. Nel 2003 vest\u00ec la maglia dei Columbus Cottonmouths (ECHL), nel 2004 quella dei Danbury Trashers (UHL) e nel 2005 quella dei Kalamazoo Wings (UHL).\nPer la stagione 2006-07 si \u00e8 accasato invece nuovamente in Europa, in Gran Bretagna ai Coventry Blaze con cui \u00e8 stato eliminato in semifinale dai play-off campionato, ma con cui si \u00e8 aggiudicato la Challenge Cup. \u00c8 stato confermato per la stagione successiva.\nNel 2008 \u00e8 passato, sempre in Gran Bretagna, ai Nottingham Panthers, con cui ha giocato una stagione prima di tornare in Nordamerica, in IHL coi Muskegon Lumberjacks, dai quali \u00e8 stato licenziato per screzi con l'allenatore gi\u00e0 nel mese di novembre, dopo soli dieci incontri."}
{"id": "1273393", "revid": "121234712", "url": "https://it.wikipedia.org/wiki?curid=1273393", "title": "Discografia dei Fear Factory", "text": "Elenco di album, singoli e DVD dei Fear Factory."}
{"id": "1273400", "revid": "287204", "url": "https://it.wikipedia.org/wiki?curid=1273400", "title": "Athamania", "text": "Athamania () \u00e8 un ex comune della Grecia nella periferia dell'Epiro (unit\u00e0 periferica di Arta) con 6.382 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kentrika Tzoumerka."}
{"id": "1273403", "revid": "1305772", "url": "https://it.wikipedia.org/wiki?curid=1273403", "title": "Ruteno", "text": ""}
{"id": "1273406", "revid": "1791", "url": "https://it.wikipedia.org/wiki?curid=1273406", "title": "Oncia fluida", "text": ""}
{"id": "1273408", "revid": "287204", "url": "https://it.wikipedia.org/wiki?curid=1273408", "title": "Filothei (Epiro)", "text": "Filothei () \u00e8 un ex comune della Grecia nella periferia dell'Epiro (unit\u00e0 periferica di Arta) con 5.800 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Arta."}
{"id": "1273409", "revid": "287204", "url": "https://it.wikipedia.org/wiki?curid=1273409", "title": "Filothei", "text": "Filothei corrisponde al nome di due municipalit\u00e0 greche."}
{"id": "1273410", "revid": "1035751", "url": "https://it.wikipedia.org/wiki?curid=1273410", "title": "Chiesa di San Pietro al Terreno", "text": "La chiesa di San Pietro al Terreno si trova nel comune di Figline e Incisa Valdarno.\nStoria e descrizione.\nGi\u00e0 citata nel 1148, \u00e8 stata completamente ristrutturata nel Settecento.\n\u00c8 dotata di un ricco patrimonio artistico: una \"Madonna del Rosario\" (XVII secolo), una grande tela con la \"Trinit\u00e0 e la Madonna\" di Agostino Melissi ( secolo XVII ) e una bella tavola di scuola fiorentina dell'inizio del Cinquecento nella quale \u00e8 la \"Madonna col Bambino tra i santi Pietro, Paolo, Giacomo e Francesco\". \nAll'altare maggiore \u00e8 un affresco staccato di scuola umbra del primo Quattrocento rappresenta la \"Madonna col Bambino in trono tra i santi Biagio, Bernardo, Pietro e Paolo\".\nSan Pietro \u00e8 titolare di questa come di molte altre chiese della diocesi di Fiesole: a lui sarebbe dovuto secondo la tradizione l'invio di san Romolo a evangelizzare la zona."}
{"id": "1273412", "revid": "827882", "url": "https://it.wikipedia.org/wiki?curid=1273412", "title": "Eve Meyer", "text": "Biografia.\nPlaymate di \"Playboy\" nel giugno 1955, \u00e8 stata la moglie del regista Russ Meyer, dal 1952 al 1969. Ha prodotto 13 film del marito, tra i quali i grandi successi \"Faster, Pussycat! Kill! Kill!\" e \"Lungo la valle delle bambole\", e ha interpretato da protagonista \"Eve and the Handyman\", terzo film diretto da Meyer.\n\u00c8 morta nel 1977 nell'incidente aereo di Tenerife."}
{"id": "1273414", "revid": "1124164", "url": "https://it.wikipedia.org/wiki?curid=1273414", "title": "Chiesa di Sant'Antonio da Padova (Scanno)", "text": "La chiesa di Sant'Antonio da Padova \u00e8 una chiesa di Scanno, in provincia dell'Aquila, sita in zona \"Aragonesi\" (ov'era l'Ospedale di Scanno, cos\u00ec come ricorda una scritta su una finestra sul cortile \"Hospita sum miseri\"), presso l'incrocio di \"Via degli Alpini\" con la \"Via dei Fotografi\".\nStoria.\nLa chiesa con l'annesso convento vennero fondati tra il 1595 ed il 1596 come afferma l'iscrizione del portale ove era l'ospedale di Scanno, qui, il 25 agosto 1590 fu stipulato alla presenza del vescovo di Sulmona ed il padre maestro Castelvecchio Subequo l'atto di fondazione del convento e della chiesa con il consenso dell'universit\u00e0 di Scanno che don\u00f2 ad uso perpetuo il fabbricato adiacente all'ospedale.\nIn questa chiesa erano conservati gli scanni in noce che provenivano dall'chiesa del purgatorio ed ora posti nella sala consiliare del municipio.\nL'annesso convento.\nNel 1604 il convento venne ampliato, tuttavia Bartolini Salimbeni precisa che il convento venne costruito nel 1631 includendo una preesistente chiesa ristrutturata con l'aggiunta di volte e di due cantorie nell'ingresso e nell'abside.\nNel 1652 il convento pot\u00e9 essere soppresso, ma l'Universit\u00e0 di Scanno intercesse contro la chiusura.\nDopo lo scioglimento delle congregazioni religiose da parte del regno napoleonico, i conventuali man mano lasciarono il convento, che venne adibito, dopo lungo tempo, ad uso privato (ancor oggi, in alcuni meandri del convento ci abitano dei privati).\nNel 1835 dopo uno spaventoso inutilizzo e noncuranza dell'edificio gli abitanti di Scanno lo restaurarono a proprie spese.\nNel 1865 il convento fu venduto \"post tenebris\" a privati.\nNel 1938 per volont\u00e0 di Francesco di Rienzo i Frati Minori riformati fecero ritorno a Scanno, i quali abitarono un'ala del convento.\nNel 2006 i Frati Minori riformati lasciano il Convento e la Chiesa affidandola all'Ordinario Diocesano.\nLa chiesa.\nLa chiesa \u00e8 collegata al convento al fianco nord-est ed ha liberi gli altri tre lati: la facciata principale, il fianco sud-ovest affiancato da un viottolo ed il fronte absidale sud-ovest parzialmente interrato.\nLa facciata \u00e8 in stile romanico locale che richiama lo stile romanico aquilano ed umbro, mentre l'interno, sontuosissimo e d'aspetto basilicale \u00e8 ad un'unica navata in stile barocco con pregevolissime decorazioni in stucchi dorati e non.\nIl portale \u00e8 del 1595 con mostra rettangolare in pietra sormontata da due cimase divise da mensole su cui \u00e8 posto il timpano triangolare.\nL'interno ad impianto longitudinale ad aula con copertura \u00e8 a crociera.\nSei altari laterali completano la forma d'interno, tra cui uno \u00e8 dedicato a Sant'Antonio, posto nella zona mediana, costruito nel 1602 da Maria Caretore, nella sommit\u00e0 \u00e8 posta una tela raffigurante l'Annunciazione.\nDi fronte \u00e8 posto l'altare di san Francesco d'Assisi realizzato nel 1944 e progettato da Liborio Caranfa e realizzato da artigiani locali.\nGli altri altari sono dedicati a: San Gregorio Magno, san Giuseppe da Copertino dove \u00e8 collocata una statua di pregevole fattura raffigurante San Gerardo, uno dedicato all'Assunzione di Maria, l'altro alla Deposizione di Cristo dalla Croce.\nI setti murari interni che separano gli altari laterali ospitano le stazioni della via Crucis che risalgono al XVIII secolo. I due confessionali ed il pulpito sono dello stesso periodo.\nSulla volta vi sono tre affreschi di Giambattista Gamba raffiguranti:\nDietro l'altare marmoreo, che una tradizione vuole che sia stato acquistato a proprie spese da Gaetano di Rienzo, posto sulla cantoria lignea, vi \u00e8 un organo da chiesa usato durante l'Estate organistica di Scanno. L'altare forse progettato per una cappella della Reggia di Caserta \u00e8 opera di Luigi Vanvitelli.\nAll'ingresso \u00e8 posta una tela del 1607 di Pasquale Prico di Montereale che raffigura la creazione dei tre ordini francescani.\nNel piazzale antistante vi \u00e8 un obelisco in pietra locale."}
{"id": "1273419", "revid": "104265", "url": "https://it.wikipedia.org/wiki?curid=1273419", "title": "Frase ipotetica inglese", "text": "La frase ipotetica inglese \u00e8 una tipologia di proposizione tipica della lingua inglese, ma riscontrabile anche in altre lingue. Essa indica appunto un'ipotesi, una congettura, una supposizione che si fa e la conseguenza che comporta. La frase ipotetica inglese si divide a sua volta in due proposizioni: la proposizione principale (\"main clause\") e la proposizione subordinata (\"subordinate clause / if-clause\"), in cui sempre (spessissimo in realt\u00e0) troveremo la preposizione \"if\".\nLa \"main clause\" e la if-clause non devono necessariamente seguire un ordine ben definito, ma si pu\u00f2 utilizzare la struttura che pi\u00f9 si ritiene appropriata all'interno del contesto. \u00c8 buona prassi tuttavia separare con una virgola la proposizione principale da quella subordinata, nel caso in cui si inizi con la subordinata.\nEsempi:\nIn inglese vi sono tre tipi di proposizione ipotetica (chiamati, nella didattica della lingua, \"1\u00ba tipo\", \"2\u00ba tipo\", e \"3\u00ba tipo\") che possono essere semplicemente riassunte in: condizione presente che favorevolmente si realizzer\u00e0 nel futuro (1\u00ba tipo); condizione presente che difficilmente si realizzer\u00e0 nel futuro (2\u00ba tipo); condizione passata che non si verificher\u00e0 mai pi\u00f9 (3\u00ba tipo).\nA queste bisogna aggiungere una quarta forma ipotetica (tipo 0), chiamata frase ipotetica della realt\u00e0, la quale indica verit\u00e0 assolute, verificabili e riproducibili sempre e comunque.\nDi seguito \u00e8 data la descrizione pi\u00f9 in dettaglio delle varie forme.\nFrase ipotetica della realt\u00e0 (tipo zero).\n\u00c8 una particolare forma ipotetica dove sia la frase principale sia quella subordinata sono nella forma presente.\nViene utilizzata quando la condizione ha un risultato generale, costante o abituale, ovvero in caso di leggi fisiche e leggi naturali.\nCorrisponde al periodo ipotetico del 1\u00ba tipo in Latino e Greco. Il suo uso \u00e8 importante, in quanto l'interlocutore intender\u00e0 come ovvio o certo l'avverarsi della conseguenza.\nTempi verbali:\nEsempi:\nFrase ipotetica del 1\u00ba tipo.\nLa frase ipotetica del 1\u00ba tipo appartiene al mondo del \"fact\": l'azione in essa contenuta si ritiene probabile e/o direttamente consequenziale\nI tempi verbali saranno:\nEsempi:\nDa notare che in italiano i tempi verbali non sono vincolati da una regola in particolare, mentre in inglese s\u00ec. La citazione di Bob Hope pu\u00f2 ad esempio essere resa in Italiano anche nel seguente modo:\nIn questo caso il tempo verbale inglese \u00e8 vincolato al presente nella proposizione subordinata, mentre il tempo verbale italiano pu\u00f2 essere scelto tra indicativo presente e futuro, in funzione del contesto.\nAncora, la Legge di Murphy \u00e8 esprimibile in Italiano come:\nAnche in questo caso, l'Italiano non \u00e8 vincolato all'uso di un tempo verbale in particolare, mentre la proposizione subordinata inglese s\u00ec: quindi, anche se in Italiano nella frase subordinata c'\u00e8 un futuro (potr\u00e0), in Inglese ci sar\u00e0 un presente (can).\nUtilizzo del tempo \"infinitive\" nella \"main clause\".\nNella proposizione principale inglese, \u00e8 consentito l'uso del tempo \"infinitive\" al posto del futuro, nei casi in cui si vogliano esprimere consigli, suggerimenti, avvertimenti (per intendersi, una sorta di imperativo esortativo)\nEsempi:\nAttenzione a non inserire il soggetto di \"let\". Una frase del tipo: \"if you come, you let me know\" assume il significato di \"se vieni, \u00e8 certo (legge universale) che me lo farai sapere.\"\nUtilizzo dei \"modal verbs\" nella \"main clause\".\nNella proposizione principale inglese \u00e8 consentito l'uso dei \"modal verbs\" (\"shall, can, may\") in sostituzione di \"will\".\nEsempi:\nFrase ipotetica del 2\u00ba tipo.\nNella frase ipotetica del 2\u00ba tipo la realizzazione della condizionalit\u00e0 \u00e8 possibile, ma improbabile, se non addirittura irreale. Tuttavia, utilizzando la frase ipotetica del secondo tipo, si vuole esprimere ancora una certa fiducia nel modificare l'azione per la realizzazione della condizionalit\u00e0.\nI tempi verbali saranno:\nEsempi:\nBisogna prestare grande attenzione al fatto che nella \"if-clause\" il verbo \u00e8 al congiuntivo (\"subjunctive mode\"), modo che non ha flessione in Inglese. Se si utilizza il verbo essere, tutte le persone saranno espresse da \"were\", anche se nella lingua parlata \u00e8 possibile trovare la forma \"was\" per la prima e terza persona singolare.\nEsempi:\nUso dei \"modal verbs\" nella \"main clause\".\nNella proposizione principale \u00e8 consentito l'uso dei verbi modali, in sostituzione di \"would\". I verbi consentiti sono: \"could, might, should\".\nFrase ipotetica del 3\u00ba tipo.\nLa frase ipotetica del 3\u00ba tipo indica una condizionalit\u00e0 ormai non realizzatasi: sottolinea ovvero un corso di eventi avvenuti nel passato che non possono essere pi\u00f9 modificabili. La condizionalit\u00e0 \u00e8 quindi '\"impossibile. La frase ipotetica del 3\u00ba tipo appartiene all'imaginary world\".\nI tempi verbali saranno:\nEsempi:\nUso dei \"modal verb\" nella \"main clause\".\nIn sostituzione di \"would\", \u00e8 consentito anche l'uso di could, might, should."}
{"id": "1273420", "revid": "10278791", "url": "https://it.wikipedia.org/wiki?curid=1273420", "title": "Parlato", "text": ""}
{"id": "1273421", "revid": "1543377", "url": "https://it.wikipedia.org/wiki?curid=1273421", "title": "Georgios Kara\u00efskakis", "text": "Georgios Kara\u00efskakis () \u00e8 un comune della Grecia situato nella periferia dell'Epiro (unit\u00e0 periferica di Arta) con 7.131 abitanti secondo i dati del censimento 2001.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 464 km\u00b2 e la popolazione \u00e8 passata da 3.245 a 7.131 abitanti.\nIl nome del comune deriva dall'omonimo comandante nella Guerra d'indipendenza greca"}
{"id": "1273422", "revid": "92723", "url": "https://it.wikipedia.org/wiki?curid=1273422", "title": "Georgios Karaiskakis", "text": "Nel 1807 conobbe il funzionario Giovanni Capodistria, con il quale strinse una forte amicizia.\nDopo aver partecipato all'assedio di Missolungi si oppose al generale Theodoros Kolokotronis a favore del governo civile.\nNel 1827 aiut\u00f2 Capodistria a diventare presidente della repubblica, ma poco dopo cadde in combattimento a Falero nuova (Nea Falirou, parte del comune del Pireo)."}
{"id": "1273426", "revid": "10278832", "url": "https://it.wikipedia.org/wiki?curid=1273426", "title": "Narcisistico", "text": ""}
{"id": "1273427", "revid": "963244", "url": "https://it.wikipedia.org/wiki?curid=1273427", "title": "Villa di San Cerbone", "text": "La villa di San Cerbone si trova a Figline e Incisa Valdarno, nel comune di Figline e Incisa Valdarno.\nStoria.\nNel luogo che oggi ospita la villa, nel XIV secolo, i Franzesi della Foresta fondarono un castello. Successivamente la villa pass\u00f2 di mano in mano: prima appartenne alla famiglia Serristori, poi ai Salviati (come ricorda un'iscrizione, che della villa dice \"appartenuta nel secolo XVI a Giovanni Serristori e come dote della figlia Costanza passata in propriet\u00e0 dei Salviati...\"), poi ancora in altre mani, finch\u00e9 non fu acquisita dalla famiglia Lambruschini (Raffaello Lambruschini fond\u00f2 all'interno della villa una scuola e qui scrisse diversi trattati sulla pedagogia) e successivamente ceduta a Umberto Serristori, che la rilev\u00f2 definitivamente nel 1890 per farne la sede dello Spedale.\nDescrizione.\nLa villa, di origine quattrocentesca, dal 1890 ospita lo Spedale. La facciata secentesca si apre su un corridoio lungo il quale sono poste alcune lapidi a memoria delle visite eccellenti.\nLa cappella delle monache conserva l'\"Annunciazione\", tela giovanile di Ludovico Cardi, detto il Cigoli, databile al 1580. Nel refettorio \u00e8 conservata anche una piccola tavola con l'\"Ultima Cena\" di Giorgio Vasari. All'interno della villa si trova un'interessante serie di albarelli, vasi di maiolica, ampolle e boccette di vetro, appartenenti all'antica Spezieria, istituita fin dal 1523, e vi si conserva anche una piccola tavola della \"Vergine col Bambino\" datata 1399, che ha valso il nome convenzionale con cui si identifica il suo autore, Maestro del 1399."}
{"id": "1273428", "revid": "1342360", "url": "https://it.wikipedia.org/wiki?curid=1273428", "title": "Luigi Tripisciano", "text": "Entr\u00f2 alla Rai di Palermo nel 1955, dopo aver lavorato al quotidiano \"La Sicilia\" di Catania. Inizi\u00f2 come giornalista presso la redazione sportiva della sede regionale, confezionando servizi radiofonici in \"Sicilia Sport\".\u00c8 stato radiocronista di calcio, di ciclismo, di automobilismo e di eventi speciali. Sue le telecronache della visita del Papa in Sicilia nel 1982 e dei funerali del giudice Rocco Chinnici svoltisi a Palermo nel 1983.\nRadiocronista di Formula 1 dal 1984 al 1985 e delle partite del a \"Tutto il calcio minuto per minuto\", \u00e8 stato corrispondente dal capoluogo siculo in \"90\u00ba minuto\" con Paolo Valenti. Sempre in ambito sportivo ha collaborato alle trasmissioni \"Domenica Sport\" e \"Il Processo del Luned\u00ec\" su RaiTre. Durante mondiali del 1990 ha presentato le partite da Palermo nel programma \"Minuto Zero\". \u00c8 stato il primo conduttore del Tg3 Sicilia il 15 dicembre 1979.\n\u00c8 stato direttore della sede Rai di Palermo dal 1994 al 1998. Il 1\u00ba gennaio 1998 \u00e8 andato in pensione, lasciando l'azienda radio-televisiva di Stato dopo quarant'anni di servizio. Durante la sua lunga attivit\u00e0 professionale \u00e8 stato collaboratore del quotidiano sportivo \"Tuttosport\". In occasione dell'assemblea dell'Ordine dei giornalisti della Sicilia del 2009, svolta a Siracusa il 28 marzo, ha ricevuto la medaglia d'oro per i 50 anni di iscrizione all'albo dei professionisti. Attualmente \u00e8 presidente dell'Unione stampa sportiva italiana per la provincia di Palermo."}
{"id": "1273430", "revid": "192098", "url": "https://it.wikipedia.org/wiki?curid=1273430", "title": "Frisbie", "text": ""}
{"id": "1273432", "revid": "192098", "url": "https://it.wikipedia.org/wiki?curid=1273432", "title": "Frisbi", "text": ""}
{"id": "1273434", "revid": "1714743", "url": "https://it.wikipedia.org/wiki?curid=1273434", "title": "Guta d'Asburgo", "text": "Biografia.\nFamiglia.\nUltima figlia del conte Rodolfo d'Asburgo (poi imperatore Rodolfo I), e della sua prima moglie, Gertrude di Hohenberg.\nMatrimonio.\nQuando aveva cinque anni, divenne oggetto dei piani politici di suo padre: il 21 ottobre 1276 Rodolfo I accett\u00f2 l'omaggio al suo acerrimo rivale Ottocaro II nella capitale austriaca di Vienna, e per suggellare la pace, entrambi decisero che Guta avrebbe dovuto sposare il figlio ed erede di Ottocaro, il principe Venceslao II. L'accordo, tuttavia, non dur\u00f2 e il conflitto scoppi\u00f2 di nuovo, finendo con la sconfitta finale e la morte di Ottocaro nella Battaglia di Marchfeld.\nPer assicurarsi il suo dominio, Rodolfo I intraprese una politica matrimoniale vincente. Le sorelle maggiori di Guta sposarono re e sovrani potenti: nel 1273 Matilde spos\u00f2 il duca Luigi II di Baviera, e sua sorella Clemenza spos\u00f2 il principe Carlo Martello d'Angi\u00f2, Agnese spos\u00f2 il duca Alberto II di Sassonia e Hedwig spos\u00f2 il margravio Ottone VI di Brandeburgo.\nDopo la morte del re Ottocaro, il margravio Otto V, aveva la custodia del principe Venceslao II, in qualit\u00e0 di reggente boemo. Dopo i conflitti che sorsero con la vedova Cunegonda di Slavonia, Ottone V prese come suo prigioniero il principe nel castello di Bezd\u011bz e nella fortezza ascaniana di Spandau nel Brandeburgo.\nCome parte di un processo di riconciliazione, il fidanzamento formale tra Guta e Venceslao II fu rinnovato nel 1279 a Jihlava; tuttavia, la coppia di sposi non si incontr\u00f2 fino al gennaio del 1285, quando una cerimonia di matrimonio fu tenuta nella citt\u00e0 di Eger. La cerimonia a Cheb \u00e8 stata seguita da una notte di nozze \"festosa\", ma poco dopo, il re Rodolfo riport\u00f2 Guta in Germania, poich\u00e9 era ancora giovane. Inoltre, il secondo matrimonio morganatico della madre di Venceslao, Cunegonda, con il nobile boemo Zavis di Falkenstein apparve inaccettabile per il re.\nSebbene Cunegonda mor\u00ec pi\u00f9 tardi in quell'anno e Venceslao II aveva prestato giuramento di fedelt\u00e0 a Rodolfo per ricevere la sua eredit\u00e0 boema, la sua incoronazione come re di Boemia doveva essere rinviata poich\u00e9 Guta non era presente. Nell'estate del 1287, alla fine lasci\u00f2 la sua famiglia in Germania e and\u00f2 alla corte di Praga per stare con suo marito. Un anno dopo, Venceslao ha assunto il potere politico. Come il re Rodolfo, Guta odiava il patrigno di Venceslao, Zavis di Falkenstein. Guta esort\u00f2 Venceslao a portare Zavis in giudizio e fu infine arrestato e giustiziato nel castello di Hlubok\u00e1 nel 1290, cinque anni dopo la morte di Cunegonda.\nGuidata dalla famiglia, acquis\u00ec una notevole influenza sul giovane sovrano e incoraggi\u00f2 i suoi propositi di espansione in Slesia e in Polonia.\nRegina di Boemia.\nGuta introdusse nella corte boema le usanze tedesche e occidentali, in particolare la cavalleria, proseguendo quindi il processo di apertura della Boemia al mondo occidentale avviato da Cunegonda di Svevia, moglie del predecessore di Venceslao II, il nonno Venceslao I, fino a fare di Praga uno dei pi\u00f9 importanti centri culturali della Mitteleuropa. \nSi adoper\u00f2 affinch\u00e9 vi fosse una riconciliazione fra il fratello, il duca d'Austria Alberto I d'Asburgo, e il marito, e i due cognati in effetti per alcuni anni strinsero un'alleanza che resistette fino all'invasione della Boemia da parte di Alberto, poco tempo prima della morte di Venceslao (1304).\nLa regina gioc\u00f2 quindi un ruolo non secondario nella politica estera del Regno di Boemia. \nMorte.\nVenne incoronata, insieme al marito, nel 1297. Non era in salute in quel momento, avendo appena dato alla luce il suo decimo figlio. Mor\u00ec poche settimane dopo, il 21 maggio a Praga. Era rimasta incinta durante molti dei suoi dodici anni di matrimonio, dando alla luce quasi una volta all'anno. Mor\u00ec poco dopo aver dato alla luce il suo decimo figlio, una bambina nata morta. Nel 1303 suo marito spos\u00f2 la principessa Elisabetta Richeza di Polonia, che gli diede un'altra figlia, Agnese.\nSecondo le cronache familiari, Guta era descritta come bella, nobile e virtuosa. Sostenne la richiesta del marito sul Regno di Polonia, e riusc\u00ec a succedere a Przemys\u0142 II nel 1296. Tutti i sovrani asburgici sulle terre della Boemia dal 1526 in poi discendeva da Guta attraverso sua figlia Elisabetta.\nDiscendenza.\nGuta e Venceslao ebbero dieci figli, ma solo quattro sopravvissero:"}
{"id": "1273435", "revid": "192098", "url": "https://it.wikipedia.org/wiki?curid=1273435", "title": "Freesbi", "text": ""}
{"id": "1273439", "revid": "125141621", "url": "https://it.wikipedia.org/wiki?curid=1273439", "title": "Il bello delle donne", "text": "Il bello delle donne \u00e8 una serie televisiva italiana andata in onda in prima visione su Canale 5 dal 7 marzo 2001 al 4 dicembre 2003.\nLe prime due stagioni della serie hanno un impianto drammatico, mentre nella terza i registi e gli sceneggiatori la virarono sui toni della commedia. \nOgni stagione \u00e8 composta da dodici episodi (che rappresentano ognuno un mese dell'anno) ed hanno una diversa protagonista; nella prima stagione l'arco temporale coperto \u00e8 quello di un'annata lavorativa (da settembre ad agosto), mentre nelle successive due l'arco temporale coincide invece con l'anno solare (da gennaio a dicembre).\nLa sigla di chiusura della terza stagione \u00e8 la canzone \"Noi, le donne noi\" di Ornella Vanoni in cui canta anche Nancy Brilli.\nNel 2017 \u00e8 stato trasmesso lo \"spin-off\" della serie, intitolato \"Il bello delle donne... alcuni anni dopo\".\nTrama.\n\"Il bello delle donne\" era stato inizialmente concepito dal marito di Anna come un negozio di barbiere per uomini, che si sarebbe chiamato \"Armandos\" e che avrebbe aperto in societ\u00e0 con il cugino Cirino. Del salone, Anna \u00e8 proprietaria e detiene il 60% delle quote, mentre il 40% appartenevano in origine a Cirino che le cede a Vicky. Vicky si occupa delle pubbliche relazioni e dell'arredamento, tuttavia lei stessa ceder\u00e0 la sua parte ad Agnese che subentra come P.R.; Francesca Cialdi \u00e8 la commercialista, mentre Luca \u00e8 il capo-parrucchiere. Per quanto riguarda il resto dello staff vi fanno parte anche Duska, che si occupa delle manicure e che ceder\u00e0 il posto ad Elfride quando decider\u00e0 di lasciare la citt\u00e0. Tina, Mavi e Celeste sono invece le shampiste del saloon (Tina lascer\u00e0 la citt\u00e0 alla fine della prima stagione). In seguito alla chiusura del salone concorrente (\"Andr\u00e8\" poi rinominato \"Annalisa, Maison de Beaut\u00e8\"), gestito dall'ex compagno di Luca, Andrea Renzi, e poi da sua moglie Annalisa Bottelli, la cassiera Bice Monaglia verr\u00e0 assunta da \"Il bello delle donne\", con la stessa mansione. Nella terza stagione Anna, in partenza per gli Stati Uniti, cede la sua quota a Luca, che diventa dunque il nuovo proprietario del salone, assumendo Laura Del Bono come nuova capo-parrucchiera.\nPrima stagione.\nLa vicenda inizia con il ritorno di Anna Borsi dalle vacanze estive, con i figli Sara e Michelino e con la successiva scoperta della morte del marito, Armando, in un incidente stradale. Anna si ritrova a far fronte ad un mare di debiti, ma consigliata dalla commercialista del marito, Francesca Cialdi, e aiutata dal parrucchiere Luca Manfridi e dalla decoratrice d'interni Vicky Melzi, decide di aprire un negozio di parrucchiere per signore: \"Il bello delle donne\". Cirino Borsi, proprietario del locale, cerca in ogni modo di impedire l'apertura del salone ma Vicky, che \u00e8 stata amante di Cirino, chieder\u00e0 all'uomo dei soldi minacciandolo di raccontare tutto alla moglie Agnese.\nCirino pur di salvaguardare la propria faccia firmer\u00e0 l'assegno e brucer\u00e0 tutte le cambiali cos\u00ec che il salone possa finalmente aprire. Agnese per\u00f2 scoprir\u00e0 ugualmente di essere stata tradita grazie a una lettera anonima scritta da Annalisa Renzi, spietata moglie di un altro parrucchiere della citt\u00e0. Agnese allora trover\u00e0 conforto tra le braccia di Glauco, un professore di lettere conosciuto in una chat line. Ma tornata a casa, dopo una notte d'amore con l'uomo, capir\u00e0 che il suo compito \u00e8 stare vicino ai figli e perdonare il marito.\nIl giorno dell'inaugurazione del salone per\u00f2 qualcosa va storto: Olga De Contris, sorella di Agnese, organizza un torneo di burraco invitando tutte le donne della citt\u00e0 che cos\u00ec non possono partecipare all'inaugurazione. Olga ha fatto questo per vendicare la sorella del tradimento subito dal marito con Vicky, una delle proprietarie del negozio; ma le cose non vanno come sperato dalla De Contris. Una mattina infatti si presenta in negozio la contessa Miranda Spadoni, una delle donne pi\u00f9 in vista della citt\u00e0, acerrima rivale della De Contris, che essendosi trovata bene promette che consiglier\u00e0 il salone a tutte le sue amiche e cos\u00ec, nonostante l'ostracismo di Olga, il salone prende finalmente il lancio.\nLa contessa Miranda chiede a Vicky di organizzare un banchetto per Roberto Ventura, candidato sindaco della citt\u00e0 in opposizione al marito di Olga De Contris. La sera del buffet Vicky finisce a letto con Roberto non sapendo che l'uomo \u00e8 fidanzato proprio con Miranda che una volta scoperto l'accaduto chiude l'amicizia con Vicky e cambia parrucchiere tornando da Andr\u00e8, rivale de \"Il Bello delle Donne\" il cui proprietario \u00e8 il marito di Annalisa Renzi. Andr\u00e8 e Annalisa sono sposati da qualche anno, ma il loro non \u00e8 il classico matrimonio d'amore: infatti Andr\u00e8 \u00e8 stato fidanzato per molti anni con il parrucchiere Luca Manfridi, che lavorava nel suo negozio ma che \u00e8 stato licenziato da Annalisa per allontanarlo dal marito. Luca si innamora di Adriano il coinquilino di Francesca Cialdi, la commercialista del salone; confidandosi con l'amica Luca capisce per\u00f2 che anche lei si \u00e8 infatuata dello studente.\nMa Adriano \u00e8 attratto solo da Luca e quando una sera si dichiara Luca spaventato lo allontana chiedendogli di dimenticarlo e pensare solo a Francesca e al piccolo Nicol\u00f2, figlio della donna avuta da una relazione con un uomo, Fabrizio, morto per una grave malattia contratta a seguito dei suoi problemi di tossicodipendenza. Anche Francesca faceva uso di droghe ma quando scopr\u00ec di essere incinta prese la sofferta decisione di entrare in una comunit\u00e0 per guarire dalla sua dipendenza. Ora la donna considera questa parte della sua vita un capitolo chiuso e trova in Adriano un confidente, un uomo che dopo molte delusioni l'ascolta; ma ben presto Francesca scopre la verit\u00e0 e per questo sembra ricadere nel giro della droga.\nGrazie per\u00f2 all'intervento di Luca, la donna capisce che la cosa pi\u00f9 importante della sua vita \u00e8 il figlio Nicol\u00f2, e la droga l'allontanerebbe da lui; Francesca e Luca si riavvicinano e insieme decidono di dividere l'appartamento della donna. Al negozio, per\u00f2, le cose sembrano andare male: le clienti scarseggiano a causa della cattiva pubblicit\u00e0 di Miranda; quello che la contessa non sa \u00e8 che tra Roberto Ventura e Vicky ormai \u00e8 tutto finito anche se l'uomo continua a essere profondamente innamorato di lei. L'uomo per\u00f2 preoccupato per il futuro del salone \"Il Bello delle Donne\" parla con Miranda convincendola a non danneggiare ulteriormente Vicky nel lavoro.\nQuest'ultima nel frattempo viene corteggiata da Bobo De Contris, ma la loro relazione viene ostacolata dalle manovre da Olga De Contris, matrigna del giovane e affascinante uomo, che offre dei soldi a Vicky per smettere di frequentare il rampollo, ma la ragazza li rifiuta sdegnata; la donna poi ne parla con Bobo il quale, venuto a conoscenza della situazione, chiede al padre Gabriele di convincere Olga a non intromettersi pi\u00f9 nella sua vita privata; cos\u00ec Gabriele cerca di acquistare la fiducia del figlio e per realizzare il suo scopo decide di invitare ad una festa a villa De Contris la fidanzata del figlio. Alla stessa festa per\u00f2 \u00e8 invitato anche Roberto Ventura, ex amante di Vicky, ma Gabriele anche questa volta addossa tutta la colpa su Olga.\nQuella sera Bobo regala a Vicky un anello di diamanti proponendole di sposarlo. La ragazza accetta entusiasta e decide di cedere la sua quota societaria del salone \"Il Bello delle Donne\" ad Agnese in modo da invogliare le vecchie clienti a ritornarci. Ma la sua felicit\u00e0 dura poco: le viene diagnosticato un cancro al seno. Anche se l'intervento riesce perfettamente Bobo non riesce a reggere la situazione e la lascia. Vicky profondamente delusa dal comportamento del giovane ragazzo pu\u00f2 per\u00f2 contare sull'appoggio e il sostegno delle sue amiche e su quello di Roberto che torna da lei dichiarandole tutto il suo amore. La serie si conclude con la vittoria di Roberto alle elezioni.\nSeconda stagione.\nNella seconda stagione avvengono molti cambiamenti, Vicky parte per Roma con l'amato Roberto, e Anna, Luca e Francesca rimangono ad occuparsi del negozio che sta avendo sempre pi\u00f9 successo. Anna scopre che Alfio la tradisce con Palma e decide di lasciarlo, soprattutto per stare vicino ai suoi figli che hanno ancora bisogno di lei, Luca invece avr\u00e0 una complicatissima storia d'amore con Maurizio, figlio di una contessa che si chiama Esmeralda, la quale \u00e8 molto possessiva verso il figlio e che nasconde un orribile segreto: Maurizio \u00e8 frutto dell'incesto che per anni lei e suo padre hanno perpetrato.\nFrancesca litiga pesantemente con Marte e i due si lasciano, mentre la contessa Spadoni decide di partire per l'Africa insieme al marito, lasciando il ruolo di presidentessa delle dame della carit\u00e0 alla baronessa Tonia Turati. Purtroppo il marito di Miranda morir\u00e0 in un incidente, ma le sue cornee salveranno la vita ad un bambino africano emigrato, il cui nome \u00e8 Bodes, per cui diventer\u00e0 una specie di nonna. In pi\u00f9, adotter\u00e0 il padre di quest'ultimo proprio per stargli vicino; ma questo causer\u00e0 una rottura con la figlia Ludovica. Annalisa, subissata dai debiti, riesce a sedurre il rampollo minore dei Di Balsano, diventando una donna dell'alta societ\u00e0, ma rimane sempre malvista da tutti. In pi\u00f9, Gabriele De Contris non far\u00e0 altro che ricattarla.\nTra i nuovi personaggi abbiamo Rosy, la nuova proprietaria del bar Camilletti, che viene da un difficile passato: infatti sta nascondendo la figlia all'ex marito, e finir\u00e0 per cedere la gestione del bar a Francesca. In scena entrano due sorelle, Elena e Irma, provenienti dalla famiglia Parodi un tempo benestante, che per\u00f2 ora \u00e8 sul lastrico. Irma \u00e8 promessa sposa di Cesare Turati, figlio della baronessa Turati, mentre Elena, figlia adottiva trascurata dalla madre, si vendicher\u00e0 facendo saltare il matrimonio, finendo per\u00f2 in un mare di guai e diventando una donna malvista, che avr\u00e0 molti problemi con i Turati.\nCesare arriver\u00e0 a picchiarla, e l'avvocato Angelina Brusa, nota per essere una donna che difende i deboli, in un primo momento aiuter\u00e0 Elena, ma poi volger\u00e0 dalla parte di Cesare dopo aver avuto una breve relazione con lui e aver scoperto di aspettare un figlio da lui. Arriva una nuova fioraia di nome Ingrid, che ha una figlia trans che si chiama Pola (in passato Fabio), che torner\u00e0 nel paese dopo la morte della madre e avr\u00e0 una storia travagliata con il barista Felicetto. Elfride perde la figlia tragicamente e finisce per impazzire; Bobo disperato prima la fa ricoverare, ma dopo che subisce uno stupro rimane incinta ed il marito la porta ad abortire.\nPer lo shock dovuto ad un ricordo doloroso del passato, Elfride scappa ma finisce in coma; nel frattempo Bobo si candider\u00e0 presidente della regione e Irma sar\u00e0 la sua assistente. Tra i due nascer\u00e0 l'amore. Inizia cos\u00ec la campagna elettorale tra i Di Balsano che mandano Edoardo e i De Contris che mandano Bobo; nel frattempo Elfride si sveglia, e scoprendo la relazione tra Bobo e Irma, scapper\u00e0 dalla citt\u00e0. Agnese dopo aver avuto un altro figlio scopre che il marito Cirino la tradisce stavolta con una sua lontana parente, lascer\u00e0 la citt\u00e0 dopo aver rivisto Glauco. La serie si conclude con la vittoria di Bobo alle elezioni, con Luca che scopre di aver ereditato il negozio di Andre, ex marito di Annalisa e suo amante, e con il ritorno di Vicky.\nTerza stagione.\nNella terza stagione arrivano nuovi personaggi e nuove storie: Anna dopo essersi sposata ed essere diventata nonna, lascia il paese; torna Vicky che ora \u00e8 divorziata, alla ricerca di un nuovo amore. Francesca pi\u00f9 in crisi che mai, avr\u00e0 una brutta avventura che le coster\u00e0 l'allontanamento del figlio. Luca dopo alcuni momenti di crisi scapper\u00e0 a Londra, mentre le sorelle Parodi si troveranno divise pi\u00f9 che mai. Elena Parodi ora vive in miseria e ad ogni posto di lavoro viene licenziata grazie allo zampino della Turati, che non le perdona l'affronto. Irma non riesce a sposare Bobo perch\u00e9 non \u00e8 ancora divorziato da Elfride, e la madre Ines combiner\u00e0 dei guai irreparabili.\nAngelina avr\u00e0 una brutta sorpresa da Cesare, che decide di sposare un'altra. Annalisa avr\u00e0, nella vicenda, un ruolo sempre pi\u00f9 centrale: dopo una storia con un uomo vedovo, si candider\u00e0 alle elezioni contrastando il marito finch\u00e9 il loro rapporto naufraga. Carolina, una ragazza aspirante giornalista che vive con due zie, \u00e8 perseguitata da Duccio, un tizio poco raccomandabile, che coinvolger\u00e0 anche Francesca nei suoi loschi affari; Laura del Bono, \u00e8 la nuova parrucchiera de \"Il bello delle donne\", ma sua madre Noemi nasconde un inquietante segreto: infatti Laura \u00e8 la figlia illegittima di Otto di Balsano, ed avr\u00e0 una relazione clandestina con Dario, ma appena scopriranno di essere fratellastri, l'uomo si suicider\u00e0.\nElfride ed Elena si alleano e decidono di trovare lavoro, ma il lavoro che trovano \u00e8 quello di spogliarelliste, Elfride verr\u00e0 ingaggiata per un film hard che per\u00f2 alla fine rifiuter\u00e0 di girare, avr\u00e0 una breve relazione con il regista, ma capir\u00e0 di amare ancora Bobo. Elena diventa l'amante di Edoardo di Balsano, scatenando le ire di Annalisa. Elfride torna a casa, si ricongiunge con Bobo e i due vanno a vivere di nuovo insieme con il figlio Tommasino, che si scoprir\u00e0 essere in realt\u00e0 figlio di Bobo; Irma, in una crisi di follia, uccide Elfride, dopodich\u00e9 Gabriele De Contris cerca di fermarla ma la Parodi muore in un incidente. Ines impazzir\u00e0 e ferir\u00e0 gravemente Gabriele De Contris e poi tenter\u00e0 di uccidere Bobo che nel frattempo si \u00e8 riconciliato con Vicky. Miranda Spadoni compare solo nell'ultimo episodio: si occuper\u00e0 anche stavolta di un bambino. Il finale vede la vittoria dei Di Balsano alle elezioni e il ritorno di Anna in paese.\nProduzione.\nAmbientazione.\nLa serie \u00e8 ambientata ad Orvieto, in Umbria. In alcune occasioni le vicende si spostano a Roma, che viene citata molto spesso nel corso della serie. La creazione della cittadina \u00e8 minuziosa, almeno per quanto riguarda il microcosmo che ruota attorno al salone di bellezza. Vengono spesso mostrati una serie di locali, negozi o altri esercizi commerciali collegati ai personaggi, o anche utilizzati come punto d'interazione tra i diversi protagonisti. Di fronte a \"Il bello delle donne\" \u00e8 situato il \"Bar Camilletti\", gestito da Alfio Barba ed in seguito da Rosy Fumo, dove lavora anche il cameriere Felicetto mentre nella terza stagione il bar viene acquistato da Francesca Cialdi; accanto invece si trova il negozio di fiori di Palma, che nella seconda stagione viene venduto ad Ingrid Foglietti.\nProprio accanto al salone c'\u00e8 il negozio gestito da Giovanni Cozza, che ripara bambole e che ceder\u00e0 i locali ad \"Il bello delle donne\" per consentire un ingrandimento del salone, in cui Anna aprir\u00e0 una sezione maschile, \"Il bello degli uomini\", assumendo come parrucchiere Marte, nuovo compagno di Francesca, tale sezione maschile per\u00f2 non avr\u00e0 molto successo e chiuder\u00e0 in poco tempo. Sempre nel centro cittadino, non lontano dal vicolo in cui si articola la piccola comunit\u00e0 sopra citata, \u00e8 situato il ristorante pi\u00f9 frequentato, \"I tre mori\".\nDall'altra parte della citt\u00e0, invece, \u00e8 possibile trovare il salone di parrucchiere concorrente de \"Il bello delle donne\" ossia \"Andr\u00e8\" gestito da Andrea Renzi (detto Andr\u00e8) e da sua moglie Annalisa Bottelli (in cui lavora anche Bice Monaglia come cassiera e, in passato, Luca come parrucchiere, ex fidanzato di Andr\u00e8 che ha lasciato dopo che questi ha sposato Annalisa per nascondere la sua omosessualit\u00e0); dopo la morte di Andr\u00e8, tale salone, ereditato dalla Bottelli, viene ribattezzato \"Annalisa, Maison de Beaut\u00e8\", ma andr\u00e0 incontro ad un veloce declino fino ad arrivare alla chiusura.\nEssendo una serie incentrata su di un lussuoso salone di parrucchiere per donne, molti personaggi della serie appartengono all'alta societ\u00e0 cittadina. Gabriele De Contris \u00e8 il sindaco della citt\u00e0, suo rivale nelle prossime elezioni \u00e8 Roberto Ventura, pupillo dei conti Spadoni (nonch\u00e9 amante di Miranda) mentre la moglie di Gabriele, Olga Astuti, \u00e8 la presidentessa delle \"Dame della Carit\u00e0\", un circolo benefico di cui fanno parte tutte le donne pi\u00f9 in vista di Orvieto. Quando Olga lascia la citt\u00e0, il posto andr\u00e0 a Miranda Spadoni, acerrima rivale della donna, che a sua volta lo ceder\u00e0 a Tonia Turati all'inizio della seconda stagione, mentre nella terza il ruolo di presidentessa del circolo andr\u00e0 ad Annalisa Bottelli. Oltre alle \"Dame della carit\u00e0\" altro posto frequentato dalla \u00e9lite cittadina \u00e8 il \"Circolo della caccia\". A completare il microcosmo vi sono poi alcuni personaggi ricorrenti, assidue frequentatrici del salone, come Myrtis Giovannelli, giornalista locale specializzata in notizie di gossip, ed Assia Cascione, snob ed altezzosa proprietaria di una lussuosa gioielleria.\nCast.\n (di cui \"Il bello delle donne\" rappresentava a tutti gli effetti la risposta Mediaset). Soltanto due delle interpreti della fiction Rai accettarono di prendere parte anche alla serie \"concorrente\", ossia Nancy Brilli e Caterina Vertova.\nIl ruolo di Francesca Cialdi doveva essere inizialmente interpretato da Eva Grimaldi poi sostituita da Antonella Ponziani.\nMaria Michela Mari, che interpreta la fioraia Palma, \u00e8 in realt\u00e0 Sonia Grey, che in quel periodo aveva adottato questo pseudonimo. In pi\u00f9, il cognome del personaggio era Colombo nella prima stagione, ma viene sostituito in Verdesca nella seconda.\nDoppiaggio.\nNella prima stagione Gabriel Garko \u00e8 doppiato da Francesco Prando mentre nelle successive due recita invece con la propria voce; altri attori sono stati doppiati: Patricia Millardet \u00e8 doppiata da Maria Pia Di Meo, Anita Ekberg \u00e8 doppiata da Sonia Scotti, Mich\u00e8le Mercier \u00e8 doppiata da Mirella Pace, Damiano Andriano \u00e8 doppiato nella prima stagione da Francesco Pezzulli mentre nelle successive due recita invece con la propria voce, Isabella Orsini (nella terza stagione), Valentine Demy e Sonia Grey (nella seconda stagione) sono doppiate da Francesca Guadagno, Simone Serra (nella prima stagione) e Filippo Valle sono doppiati da Vittorio Guerrieri, Armando Pucci \u00e8 doppiato da Michele Kalamera, Urs Althaus \u00e8 doppiato da Stefano De Sando, Enio Girolami \u00e8 doppiato da Gianni Musy, Florence Gu\u00e9rin \u00e8 doppiata da Cinzia Villari ed Any Cerreto \u00e8 doppiata da Franca Lumachi.\nEpisodi.\nPrima stagione\nSeconda stagione\nTerza stagione"}
{"id": "1273440", "revid": "287204", "url": "https://it.wikipedia.org/wiki?curid=1273440", "title": "Irakleia (Epiro)", "text": "Irakleia () \u00e8 un ex comune della Grecia nella periferia dell'Epiro (unit\u00e0 periferica di Arta) con 1.979 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Georgios Kara\u00efskakis."}
{"id": "1273441", "revid": "192098", "url": "https://it.wikipedia.org/wiki?curid=1273441", "title": "Freesby", "text": ""}
{"id": "1273442", "revid": "1035751", "url": "https://it.wikipedia.org/wiki?curid=1273442", "title": "Collegiata di Santa Maria", "text": "La collegiata di Santa Maria \u00e8 il principale luogo di culto di Figline Valdarno, in provincia di Firenze.\nStoria.\nLa collegiata di Santa Maria venne edificata tra il 1252 e il 1257 come nuova pieve, in sostituzione di una precedente esistente dal 1175 nel castello, distrutto dai fiorentini nel 1250. Il luogo scelto per l'erezione della nuova chiesa fu quello di un precedente luogo di culto. Nel 1493, papa Alessandro VI la elev\u00f2 a collegiata, con un proprio capitolo formato da dodici canonici e un proposto.\nNel corso del XVII secolo, la navata venne arricchita di altari laterali secenteschi nonch\u00e9 di nuovi sagrestia e campanile. Nel secolo successivo, furono rifatti il pavimento e la balaustra marmorea del presbiterio. Con i restauri del 1913 la chiesa \u00e8 stata portata allo stato attuale e privata, all'interno, degli altari secenteschi.\nDescrizione.\nEsterno.\nLa facciata seicentesca \u00e8 a capanna e presenta, al centro un portale marmoreo con lunetta sorretta da due colonne tuscaniche; all'interno della lunetta, vi \u00e8 un bassorilievo raffigurante la \"Madonna col Bambino e due angeli\". Pi\u00f9 in alto, si apre il rosone circolare e la facciata termina con un semplice timpano triangolare.\nAlla destra della facciata della chiesa, si trova l'edificio della canonica, costruito durante i restauri del XVII secolo. Esso prospetta sulla piazza con un doppio loggiato con archi a tutto sesto sorretti, nell'ordine inferiore, da colonne tuscaniche e, in quello superiore, da pilastri. Sul retro della canonica vi \u00e8 il coevo campanile, a pianta quadrata.\nInterno.\nL'interno della chiesa \u00e8 a navata unica coperta con capriate lignee di aspetto gotico, ripristinato nel 1913. Lungo la parete di sinistra, si aprono quattro alte monofore ogivali che danno luce all'interno.\nNella navata destra \u00e8 una tavola attribuita a Giovanni Andrea de Magistris da Caldarola dove \u00e8 rappresentato \"San Romolo che presenta il modellino di Figline\" datata 1539, interessante specialmente per la \"veduta\" di Figline.\nVerso il fondo della navata \u00e8 conservata la grande pala del Maestro di Figline (forse identificabile con Giovanni di Bonino) con la \"Madonna in trono col Bambino tra i santi Ludovico di Tolosa ed Elisabetta d'Ungheria\". Il dipinto \u00e8 databile almeno a dopo il 1317 (data la presenza di San Ludovico di Tolosa canonizzato in quell'anno), probabilmente ai primi anni venti del Trecento e la presenza dei santi francescani fa propendere per una provenienza dalla vicina chiesa di San Francesco. La tavola era stata riquadrata nel tardo Quattrocento con l'aggiunta di due tavolette triangolari rappresentanti \"Angeli in volo\" oggi attribuiti a Bartolomeo di Giovanni. I due dipinti, eliminati con i restauri del secondo dopoguerra, potrebbero essere stati realizzati in occasione del trasferimento della tavola nella chiesa elevata a collegiata nel 1493. Sebbene l'identificazione del maestro con l'assisiate Giovanni di Bonino sia dibattuta, comunque la critica \u00e8 concorde con l'ipotesi di una sua origine non fiorentina. I modelli giotteschi assisiati si declinano in questo pittore con un maggiore goticismo dato dalla sinuosit\u00e0 delle linee, dal preziosismo di molti dettagli e da uno scarso interesse spaziale, quasi antigiottesco.\nL'abside, ricostruita nel XVIII secolo in un sobrio stile barocco, ospita l'altare maggiore in marmi policromi, con grande crocifisso ligneo scolpito.\nSulla parete sinistra, in un'edicola gotica simile a quella dirimpetto, ma frutto della risistemazione del 1930-1931, \u00e8 un\"Annunciazione\" ad affresco sul modello di quella dell'Annunziata a Firenze, della quale \u00e8 antica, del primo decennio del XV secolo, solo la figura dell\"'Annunziata\". Davanti \u00e8 il fonte battesimale datato 1569, con un bassorilievo con il \"Battesimo di Cristo\" e lo stemma della famiglia Ardimanni. Segue, in direzione dell'ingresso, un altro frammento ad affresco con un \"Cristo Crocifisso\", databile al 1380-1390, opera di un pittore di cultura neogiottesca, ed il \"Transito di san Giuseppe\" di ineccepibile qualit\u00e0 tecnica, opera tarda (1891) del figlinese Egisto Sarri (1837 - 1901). \nDalla navata si accede anche alla cappella del Santissimo Sacramento: l'ambiente, realizzato nel XIX secolo, \u00e8 a pianta circolare con cupola sorretta da dieci colonne corinzie e deambulatorio con finestre ad arco. Nella cappella si trovava una terracotta invetriata robbiana con \"San Giuseppe\" ora nell'adiacente museo.\nOrgano a canne.\nNell'abside, in posizione fondale, si trova l'organo a canne Mascioni \"opus 491\", costruito nel 1936; a trasmissione elettrica, dispone di 35 registri. Lo strumento dispone di due console, entrambe con tre tastiere e pedaliera: quella originaria, con la pedaliera concavo radiale, si trova nell'abside, a servizio del coro. Quella ausiliaria, collocata a pavimento nella navata, nei pressi della balaustra del presbiterio, \u00e8 dotata di pedaliera diritta. La seconda console \u00e8 completamente elettronica, collegata via radio, ed interfacciata all'originaria trasmissione elettrica della console primaria; pu\u00f2 cos\u00ec essere riposizionata nella chiesa per i concerti. integra le funzioni, realizzate digitalmente, di trasporto e di implementazione di 1000 set di 5 combinazioni libere; la sola funzione a non essere riportata sulla seconda console \u00e8 quella del Pedale Automatico. \nMuseo d'arte sacra.\nAnnesso alla chiesa \u00e8 allestito in tre salette il Museo d'arte sacra inaugurato nel 1983 che, oltre ad altre opere, custodisce le due tavolette triangolari rappresentanti \"Angeli in volo\" attribuite a Bartolomeo di Giovanni che erano state aggiunte alla \"Maest\u00e0\" del Maestro di Figline (o Giovanni di Bonino), l\"'Adorazione dei Magi e Santi\" di Andrea di Giusto proveniente dalla chiesa di Sant\u2019Andrea a Ripalta e il \"Martirio di San Lorenzo\" del Cigoli (1590), eseguito per la chiesa della Confraternita di San Lorenzo dell\u2019Ospedale Serristori di Figline. "}
{"id": "1273448", "revid": "287204", "url": "https://it.wikipedia.org/wiki?curid=1273448", "title": "Kompoti", "text": "Kompoti () \u00e8 un ex comune della Grecia nella periferia dell'Epiro (unit\u00e0 periferica di Arta) con 3.485 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Nikolaos Skoufas.\nLocalit\u00e0.\nKompoti \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1273450", "revid": "599013", "url": "https://it.wikipedia.org/wiki?curid=1273450", "title": "Colin McRae", "text": "Figlio del cinque volte campione britannico di rally Jimmy e fratello di Alister anch'egli rallista, Colin fu il pi\u00f9 vincente della famiglia, arrivando a essere il pi\u00f9 giovane pilota ad aver vinto il campionato del mondo di rally, grazie alla vittoria nel 1995 all'et\u00e0 di 27 anni e 68 giorni.\nBiografia.\nColin McRae ha iniziato la sua carriera di pilota nel 1986 a bordo di una Hillman Avenger, ma i suoi primi risultati li ottenne su una Talbot Sunbeam. Cominci\u00f2 a farsi conoscere, per le sue doti di velocit\u00e0 e stile di guida, nel campionato scozzese di rally; per il suo modo di guidare venne accomunato ad altri campioni quali Ari Vatanen, pilota che McRae stimava.\nDopo l'esperienza alla Talbot pass\u00f2 alla Vauxhall Nova e successivamente alla Ford Sierra 4x4. Nel 1987 esord\u00ec nel WRC partecipando con la Vauxhall al Rally di Svezia, a cui prese parte anche nel 1989 con la Ford Sierra classificandosi 15\u00ba. Nel 1989, sempre con la Ford Sierra Cosworth, partecip\u00f2 al Rally di Nuova Zelanda finendo al quinto posto. Nel 1991 infine si un\u00ec al team Prodrive Subaru per partecipare al campionato britannico, che vinse nel 1991 e nel 1992 a bordo di una Subaru Legacy Gruppo A.\nSi stabil\u00ec nel Principato di Monaco nel 1995 grazie all'amicizia con David Coulthard; mantenne tuttavia saldi legami con la madrepatria scozzese. McRae \u00e8 stato sposato con Alison, dalla quale ha avuto due figli, Hollie e Johnny. Il fratello, Alister McRae, anch'egli pilota di rally, ha vinto nel 1995 il campionato di rally britannico; la sorella \u00e8 medico all'ospedale universitario di Durham. Dopo il suo ritiro dal campionato del mondo rally 2003, McRae si ristabil\u00ec in Scozia.\nIl 15 settembre 2007 McRae ha perso la vita, insieme al figlio Johnny di 5 anni e altre due persone (l'amico Graeme Duncan e un altro bambino di 6 anni, Ben Porcelli), in un incidente col suo elicottero, un Eurocopter AS350, pilotato dallo stesso McRae; il velivolo \u00e8 precipitato dopo aver urtato le cime di alcuni alberi ed \u00e8 stato subito divorato dalle fiamme che si sono sviluppate dopo la collisione col suolo.\nIl campionato mondiale rally.\nL'esperienza in Subaru e il titolo mondiale 1995.\nDopo aver vinto per due volte di fila il campionato britannico, vincendo 10 delle 12 gare disputate, il team Prodrive, di cui lo scozzese faceva parte, gli offr\u00ec la possibilit\u00e0 di partecipare al campionato del mondo rally. Il suo compagno di squadra per la stagione 1993 fu Ari Vatanen, la vettura designata era la Subaru Legacy, pronta per andare in pensione non appena avesse vinto una gara mondiale.\nMcRae durante la stagione si rivel\u00f2 molto falloso, ma conquist\u00f2 anche due podi, terminando al 3\u00ba posto al Rally di Svezia e conseguendo una brillante vittoria al rally della Nuova Zelanda. Questa fu la prima ed ultima vittoria per la Subaru Legacy, che fu sostituita dalla nuova Subaru Impreza.\nSaltando il Rally di Finlandia, gara-debutto dell'Impreza, dove fu sostituito da Markku Al\u00e9n, McRae termin\u00f2 la stagione 1993 al 5\u00ba posto assoluto con 50 punti conquistati.\nLa stagione 1994 fu caratterizzata dalla nuova Subaru Impreza e dall'arrivo di Carlos Sainz come compagno di squadra. Dopo una brutta partenza a Monte Carlo, dove conquista 1 punto ma rimane a secco di punti per 5 gare, il tutto si risolse con la sua seconda vittoria in Nuova Zelanda, dopo una valida gara.\nColin conquist\u00f2 ancora 8 Punti a Sanremo e termin\u00f2 la stagione vincendo la gara di casa, il Rally di Gran Bretagna.\nIl quarto posto con 49 punti ed il buon finale di stagione furono i migliori presupposti per lanciarlo nella stagione 1995.\nStesso schieramento, con Carlos Sainz come compagno di squadra e Derek Ringer come navigatore. Ancora una volta parte male la stagione, con due ritiri di fila al Rally di Monte Carlo e in Svezia, seguiti a un terzo posto in Portogallo. Ma per la terza volta consecutiva Colin vince in Nuova Zelanda dove il compagno Sainz, leader del mondiale, non \u00e8 al via per un infortunio.\nDa l\u00ec \u00e8 un finale in crescendo; termina secondo in Australia e in Spagna, dove dovette rinunciare al successo: Colin stava lottando per la vittoria con il compagno di squadra Sainz, quando David Richards, direttore della Prodrive, ordin\u00f2 di congelare le posizioni, con Sainz davanti e McRae dietro. Nonostante questo lo scozzese decide di continuare a forzare il ritmo e va in testa, anche Sainz non si tira indietro e ricomincia ad attaccare. McRae \u00e8 in testa a fine gara ma prende apposta una penalit\u00e0 prima del palco d'arrivo facendo vincere Sainz.\nIntanto le Toyota vengono squalificate e cos\u00ec lo spagnolo \u00e8 anche il suo unico rivale per il campionato, che si decider\u00e0 all'ultima gara in Galles, dove i due partono a pari punti. McRae \u00e8 autore di una prestazione consistente sulle strade di casa e si aggiudica il suo primo ed unico campionato del mondo Rally.\nIl 1996 \u00e8 l'ultimo anno delle vetture Gruppo A, McRae si ritrova in squadra con Kenneth Eriksson e l'italiano Piero Liatti.\nPer McRae il 1996 \u00e8 una stagione a luci e ombre, termina terzo in Svezia, prima gara della stagione, poi si ritira al Safari Rally e in Indonesia, vince all'Acropolis Rally, ma dopo i ritiri in Finlandia e Argentina, e il quarto posto in Australia, McRae non ha ormai possibilit\u00e0 di vincere il titolo, che va a Tommi M\u00e4kinen con 2 gare d'anticipo.\nMcRae vince le ultime due gare a Sanremo e in Spagna e termina la stagione al 2\u00ba posto.\nL'anno successivo \u00e8 quello delle nuove World Rally Car, che vede McRae, sempre in Subaru, cambiare navigatore, passando da Derek Ringer a Nicky Grist.\nMcRae va vicino al titolo, che gli sfugge per un solo punto, ma anche per qualche errore di troppo.\nDopo i ritiri iniziali di Monte Carlo e Svezia, McRae trionfa al Safari, altri risultati degni di nota sono la vittoria in Corsica e il secondo posto in Argentina.\nGara svolta della stagione \u00e8 il Rally d'Indonesia, dove M\u00e4kinen, leader del campionato, si ritira, e dove McRae, abbondantemente in testa, spreca l'occasione finendo contro un albero.\nSar\u00e0 la svolta (a favore di M\u00e4kinen) della stagione, stagione che finisce alla grande per Colin che vince le ultime tre gare a Sanremo (vittoria ottenuta per ordini di scuderia, con Piero Liatti costretto a dargli strada), Australia e Gran Bretagna.\nColin finisce a un solo punto da M\u00e4kinen.\nLa stagione 1998 non \u00e8 una stagione da ricordare per McRae, la stagione che lo porter\u00e0 a decidere di lasciare la Subaru a fine anno; dopo il terzo posto al Rally di Monte Carlo, McRae ottiene la vittoria in Portogallo, Corsica e Grecia, ma il filotto di risultati negativi in Nuova Zelanda (ritiro), Finlandia (ritiro), Sanremo (terzo assoluto) e Australia (quarto dopo una lunga serie di problemi) lo tagliano fuori dalla lotta per il campionato.\nIn Gran Bretagna, sua ultima gara in Subaru, McRae \u00e8 in lotta con Richard Burns per la vittoria quando il motore della sua Impreza lo tradisce.\nColin termina al 3\u00ba posto la stagione con 45 punti.\nIl passaggio in Ford e le ultime vittorie.\nPer il Campionato del mondo rally 1999 decide di passare alla Ford con la nuova Focus, dove i suoi compagni di squadra sono\nSimon Jean-Joseph, Thomas R\u00e5dstr\u00f6m e Petter Solberg. La stagione inizia tutt'altro che positivamente, con una squalifica al rally di Monte-Carlo e un ritiro in Svezia. Le uniche grandi soddisfazioni sono le vittorie in Kenya e Portogallo oltre che un quarto posto in Francia, dopo essersi ritirato in Spagna. Dopo una stagione costellata di ritiri (dovuti non solo alla sua guida spericolata, ma anche alle imperfezioni della nuova vettura, al primo anno di mondiale) si classifica 6\u00ba nel campionato piloti con 23 punti.\nLa stagione 2000 viene confermato come prima guida al fianco di Carlos Sainz e, dopo un buon inizio di campionato con il terzo posto in Svezia e con le vittorie in Spagna e Grecia, si arrende solo a met\u00e0 stagione con i secondi posti di Nuova Zelanda, Finlandia e Cipro. Al Tour de Corse \u00e8 vittima di uno spaventoso incidente: durante una prova speciale, guidando come sempre al limite, affronta in sesta marcia una curva da quinta, anticipando la sterzata; la Focus del pilota scozzese urta una parete di roccia e precipita in un burrone a 160\u00a0km/h, 10 metri sotto la sede stradale. Rimasto bloccato nell'abitacolo per 45 minuti con una perdita di benzina che ha rischiato di far bruciare l'auto (peraltro sottosopra), McRae verr\u00e0 infine estratto dalla vettura, riportando solamente la rottura dello zigomo sinistro; 19 giorni dopo si presenta al via del Rally di Sanremo dove si piazza 6\u00ba. Il titolo va a Marcus Gr\u00f6nholm con la Peugeot 206 WRC e McRae chiuder\u00e0 al quarto posto con 43 punti.\nPer il 2001 la squadra statunitense decide di ingaggiare il terzo pilota Fran\u00e7ois Delecour. Le prime quattro gare non sono per niente esaltanti: tre ritiri (Monaco, Portogallo e Spagna) e il nono posto in Svezia. La classifica di McRae si risolleva brillantemente grazie a tre vittorie di fila Argentina, Cipro e Grecia, il terzo posto in Finlandia il secondo in Nuova Zelanda e il sesto in Australia. Al rally di Gran Bretagna accade di tutto: Tommi M\u00e4kinen si ritira dopo una foratura ad uno pneumatico della sua Mitsubishi, a poche speciali alla fine lo scozzese danneggia irrimediabilmente la sua Focus mentre Richard Burns vince il mondiale con lo scozzese al secondo posto con 42 punti.\nPer il 2002, come terzo pilota viene ingaggiato Markko M\u00e4rtin; la stagione inizia con un quarto posto a Monte-Carlo, un sesto in Svezia, in Spagna e a Cipro; in Argentina McRae finisce al terzo posto e vince sia in Grecia che in Kenya. In Germania conclude quarto lontano da S\u00e9bastien Loeb con la Citro\u00ebn Xsara WRC, a Sanremo conclude ottavo e in Gran Bretagna \u00e8 quinto al traguardo. Terminer\u00e0 il campionato al quarto posto con 35 punti.\nLa stagione in Citro\u00ebn.\nNel 2003 Colin decide, visto la scadenza del contratto con Ford, di passare al team Citro\u00ebn, al volante della Citro\u00ebn Xsara WRC.\nInizia bene con un 2\u00ba posto a Monte Carlo, ma continua male la stagione. Senza pi\u00f9 podi e vittorie, e un misero settimo posto finale, la Citro\u00ebn non gli rinnova il contratto.\nAltre apparizioni iridate.\nNonostante il suo ritiro dalle competizioni agonistiche come professionista, nel 2005 McRae viene chiamato dalla \u0160koda, per disputare a bordo della \u0160koda Fabia due gare del campionato: Gran Bretagna e Australia.\nNel tragico Rally di Gran Bretagna termina 7\u00ba, mentre in Australia \u00e8 autore di una prestazione positiva: con una vettura che non \u00e8 mai finita a podio e che non ha mai ottenuto grandi risultati, riesce a portare la macchina Ceca fino al terzo posto a poche speciali dalla fine. All'ultimo parco assistenza, il team decide di sostituire la frizione sulla vettura dello scozzese; \u00e8 un'operazione di routine, ma a causa di un clamoroso errore dei meccanici, le cose vanno per le lunghe. McRae non riesce quindi a concludere il rally, venendo escluso dopo aver mancato il controllo orario.\nL'anno dopo si presenta al via del Rally di Turchia, in sostituzione dell'infortunato S\u00e9bastien Loeb, ma si ritira per un guasto all'alternatore della sua Citro\u00ebn Xsara quando era 7\u00ba.\nRally Dakar, Le Mans e Monza Rally Show.\nOltre a queste tre gare valide per il Mondiale Rally, le ultime della sua carriera, McRae partecipa a due edizioni consecutive (2004 e 2005) della Parigi-Dakar al volante di una Nissan.\nNel 2004 vince diverse tappe ma arriva indietro per via di alcuni problemi tecnici e un insabbiamento.\nNello stesso 2004, il pilota scozzese disputa la 24 Ore di Le Mans al volante di una Ferrari 550 Maranello GTS della Prodrive. Conclude la gara al nono posto assoluto, posizione che gli vale anche il terzo posto nella Classe GTS. Suoi compagni di equipaggio sono nell'occasione lo svedese Rickard Rydell e il britannico Darren Turner. Nel 2005, di nuovo alla Parigi-Dakar, \u00e8 in testa tra le auto ma cappotta violentemente ed \u00e8 costretto al ritiro.\nMcRae partecipa anche al Monza Rally Show su \u0160koda Fabia nel 2005, nel 2006 prende parte al Donegal National Rally, con una MG Metro 6R4 mentre nel 2007 fa varie apparizioni, tra cui una al Rally dell'Isola di Man, con la Ford Escort Mk2.\nLa McRae R4.\nNel 2005 Colin decide assieme a Dave Plant di progettare una vettura da rally con il suo nome, il nome scelto \u00e8 McRae R4. La vettura viene costruita in un solo esemplare, con un motore da 2,5 litri aspirato che sviluppa 350 CV.\nL'auto prende forma ed \u00e8 un'auto diversa dalle solite, si pu\u00f2 infatti personalizzare liberamente con dei kit per l'uso nei Rally, nei Rallycross, nelle corse su ghiaccio e anche in pista.\nColin decide di presentarla al Goodwood Festival of Speed nel 2007, dove riscuote i favori del pubblico. Quella manifestazione sar\u00e0 l'ultima apparizione pubblica di McRae, che morir\u00e0 qualche settimana dopo.\nLa morte.\nIl 15 settembre 2007, McRae sale sul suo elicottero Eurocopter AS350 insieme al figlio di cinque anni Johnny e due amici di famiglia, Graeme Duncan e Ben Porcelli, quest'ultimo amico di sei anni di Johnny. A causa di un guasto o un errore, l'elicottero urta le cime di alcuni alberi e si schianta a un chilometro a nord di Lanark in Scozia, vicino alla casa della famiglia McRae; tutti e quattro i passeggeri muoiono nello schianto, a seguito del quale le fiamme divorano in poco tempo il velivolo.\nL'annuncio della morte di McRae sostituisce il suo sito precedentemente attivo, \"ColinMcRae.com\", tramite una schermata memoriale che comunica alcuni dettagli dello schianto e poi una breve frase da parte di Jimmy, padre di McRae, e un insieme di condoglianze.\nNel novembre 2008, McRae viene immesso postumo nella Scottish Sports Hall of Fame.\nFunerale.\nIl funerale di Colin e di suo figlio Johnny ha luogo il 26 settembre al Crematorio di Daldowie vicino a Glasgow, condotto dai Reverendo Tom Houston, che ha fatto sposare i McRae, e Steven Reid, cappellano della scuola di Johnny. Al funerale, dove padre e figlio vengono cremati insieme, partecipano anche i piloti connazionali Jackie Stewart e Dario Franchitti.\nReazione.\nL'annuncio della morte di Colin avviene durante la qualificazione del Gran Premio del Belgio della Formula 1 2007, tramite il commentatore James Allen della ITV, e scuote tutti, ex-colleghi, rivali e fan. David Coulthard, amico di McRae che avrebbe rappresentato con lui la Scozia nella Race of Champions al Wembley Stadium il 16 dicembre, lo ricorda come \"un individuo discreto ma straordinariamente talentuoso\", e annuncia che correr\u00e0 al Gran Premio del Giappone 2007 con un elmetto dalla livrea simile a quella di McRae. Durante la gara finale del Scottish Rally Championship, la \"Colin McRae Forest Stages\" tenutasi a Perth a settembre 2007, la macchina numero 1 che McRae avrebbe guidato si trova parcheggiata al punto iniziale della griglia, dove i fan firmeranno un libro di condoglianze.\nNel videogioco \"\", esiste una serie di gare chiamata \"Colin McRae Challenge\", dedicata appunto a lui. Vincere la gara sblocca un video che si rivela un tributo.\nIndagini.\nDopo lo schianto, una squadra investigativa della Air Accidents Investigation Branch arriva sulla scena in collaborazione con la Polizia di Strathclyde. I resti dell'elicottero vengono rimossi a Farnborough per indagini aggiuntive. Nel rapporto pubblicato il 12 febbraio 2009, la AAIB, non avendo raggiunto una conclusione definitiva per le cause dell'incidente, dichiara semplicemente: \nIl 6 settembre 2011, la giuria concluder\u00e0 che McRae era responsabile dello schianto evitabile che ha portato alla morte propria e dei suoi passeggeri. Dopo 16 giorni d'inchiesta, lo Sceriffo Nikola Stewart dichiara che McRae era coinvolto in un volo a bassa quota \"superfluo e pericoloso\" al momento dello schianto. Inoltre, McRae aveva la licenza per pilotare quel modello di elicottero, ma, stando a un'altra indagine, la licenza era scaduta due anni e mezzo prima, e McRae non aveva effettuato un controllo \"competency check\" nel 2006.\nColin McRae Rally.\nColin McRae ha ispirato il mondo dei videogiochi con una vasta produzione del gioco che porta il suo nome fino al secondo capitolo della serie \"Dirt.\""}
{"id": "1273452", "revid": "33751", "url": "https://it.wikipedia.org/wiki?curid=1273452", "title": "Danubio F.C.", "text": ""}
{"id": "1273453", "revid": "54666", "url": "https://it.wikipedia.org/wiki?curid=1273453", "title": "Esercito britannico", "text": ""}
{"id": "1273457", "revid": "580197", "url": "https://it.wikipedia.org/wiki?curid=1273457", "title": "Convocazioni per il campionato mondiale di calcio 1954", "text": "Elenco dei giocatori convocati da ciascuna Nazionale partecipante ai Mondiali di calcio 1954.\n\"L'et\u00e0 dei giocatori riportata \u00e8 relativa al 16 giugno 1954, data di inizio della manifestazione.\"\nGruppo 1.\nCommissario tecnico: Zez\u00e9 Moreira\nCommissario tecnico: Aleksandar Tirnani\u0107\nCommissario tecnico: Pierre Pibarot\nCommissario tecnico: Antonio L\u00f3pez Herranz\nGruppo 2.\nCommissario tecnico: Guszt\u00e1v Sebes\nCommissario tecnico: Sepp Herberger\nCommissario tecnico: Sandro Puppo\nCommissario tecnico: Kim Yong-Sik\nLa Corea del Sud convoc\u00f2 solo 20 giocatori.\nGruppo 3.\nCommissario tecnico: Juan L\u00f3pez Fontana\nCommissario tecnico: Walter Nausch\nCommissario tecnico: Karol Borhy\nCommissario tecnico: Andy Beattie\nGruppo 4.\nCommissario tecnico: Walter Winterbottom\nCommissario tecnico: Karl Rappan\nCommissario tecnico: Lajos Czeizler\nCommissario tecnico: Doug Livingstone"}
{"id": "1273458", "revid": "1035751", "url": "https://it.wikipedia.org/wiki?curid=1273458", "title": "Convento e chiesa di San Francesco", "text": "Il convento e la chiesa di San Francesco si trovano a Figline Valdarno, frazione di Figline e Incisa Valdarno, in provincia di Firenze.\nStoria.\nQuello di Figline \u00e8 il convento francescano pi\u00f9 importante del Valdarno, che fu visitato anche dallo stesso Francesco. La presenza dei francescani a Figline \u00e8 documentata gi\u00e0 nel 1229, ma non si conosce la data di fondazione del convento e della chiesa, anche se la primitiva chiesa intitolata alla Santa Croce, pi\u00f9 piccola dell'attuale, dovette essere edificata gi\u00e0 entro la met\u00e0 del Duecento e di cui si conserva tutta la parete nord e la crociera dallo stesso lato, con uno dei tre altari che la corredavano. \nL'edificio religioso fu poi ampliato e rielaborato tra la fine del XIII e l'inizio del XIV secolo nelle forme attuali. Risale a questa fase la facciata rimasta incompiuta nel rivestimento decorativo, con l'occhio e il coronamento laterizio del frontone. Alla fine del secolo si provvide ad ampliare il coro e ad aggiungere, ai lati di esso, due cappelle. \nDescrizione.\nLa facciata mostra i resti di un rivestimento dicromo rimasto incompiuto, realizzato con corsi alterni di pietra chiara e marmo verde. Nei pressi dell'ingresso \u00e8 un tabernacolo gotico con una \"Madonna col Bambino\" riferibile al primo quarto del Trecento. Il portico antistante, che gira anche lungo il convento sul lato sinistro, fu aggiunto in epoca rinascimentale. \nL'interno gotico di una semplicit\u00e0 tipicamente francescana, ripristinato negli anni venti del Novecento, \u00e8 a navata unica illuminata da finestre ogivali, terminata da un coro pi\u00f9 alto ed ampio rispetto alle due cappelle ai lati, realizzate alla fine del Trecento, quella di destra dai Serristori, quella di sinistra dai Villifranchi. \nLa chiesa conserva scarsi frammenti della decorazione tardo duecentesca con un motivo a finto tendaggio di modello assisiate, che era completata da un \"San Francesco stigmatizzato\" di Margarito probabilmente pi\u00f9 antico di qualche decennio, descritto ancora nel Settecento all'altare degli Ardimanni, opera di un importante pittore dell'epoca.Accanto ad una scarsa decorazione scultorea rappresentata da due acquasantiere marmoree trecentesche spicca la presenza di notevoli affreschi, realizzati tra la seconda met\u00e0 del Trecento e la prima met\u00e0 del Quattrocento. In controfacciata si dispiegano gli affreschi di Francesco d'Antonio con l\"'Annunciazione,\" l'I\"ncoronazione della Vergine\", la \"Crocifissione e Santi,\" un \"San Francesco\", una \"Crocifissione di minori dimensioni\" e il \"Dio Padre in gloria\", collocabili negli anni dieci del Quattrocento. Alla parete destra della navata \u00e8 un frammento di affresco con una \"Madonna allattante il Bambino\" con un'iscrizione frammentaria in cui si legge per\u00f2 la data 1361, e di seguito un affresco staccato proveniente dal chiostro e rappresentante la \"Madonna col Bambino e i santi Bartolomeo e Sebastiano\" attribuito a Pier Francesco Fiorentino. \nAlla testata del transetto sinistro \u00e8 l'altare della Croce Santa dove era custodita la reliquia della Santissima Croce, donata da Filippo IV re di Francia a Musciatto Franzesi nel 1288. Dietro ad esso \u00e8 un ciclo di affreschi probabilmente 1420-1425 circa ed attribuiti a Piero Donini con la \"Crocifissione\", derivante da quella frammentaria di Francesco d'Antonio nella controfacciata, e al di sotto \"San Bartolomeo\", \"San Francesco\" e \"San Ludovico da Tolosa\" e in un riquadro sotto il tabernacolo, il \"Vir dolorum\".\nNella parete sinistra \u00e8 l'affresco tardo quattrocentesco di cultura botticelliana con la \"Madonna che dona la Cintola a san Tommaso\" e l'affresco con \"Cristo in piet\u00e0 fra i santi Bartolomeo, Francesco, Ludovico di Tolosa e Iacopo\", della seconda met\u00e0 del XIV secolo. La parete nord, forse perch\u00e9 in passato occupata da monumenti funerari, non ha restituito tracce frammenti di affreschi, se non quello all'inizio della navata con una \"Madonna in trono che allatta il Bambino.\" \nAnnesso alla chiesa \u00e8 un chiostro nel quale \u00e8 un sepolcro trecentesco in arenaria forse dei Franzesi, simile agli avelli di Santa Maria Novella a Firenze, dove si vede la sinopia dell'affresco di Pier Francesco Fiorentino, oggi in chiesa. Dal chiostro si accede alla sala capitolare, nella quale \u00e8 collocata una tavola con la \"Madonna col Bambino\" di Giovanni del Biondo (firmata e datata 1392) ed \u00e8 affrescata una \"Crocifissione\" collocabile nell'ultimo decennio del XIV secolo."}
{"id": "1273459", "revid": "102916857", "url": "https://it.wikipedia.org/wiki?curid=1273459", "title": "Watson", "text": ""}
{"id": "1273467", "revid": "192098", "url": "https://it.wikipedia.org/wiki?curid=1273467", "title": "Frisbee Freestyle", "text": ""}
{"id": "1273468", "revid": "76963", "url": "https://it.wikipedia.org/wiki?curid=1273468", "title": "Wendy Makkena", "text": "\u00c8 conosciuta per aver interpretato Suor Maria Roberta nel film \"Sister Act - Una svitata in abito da suora\" (1992) e nel sequel \"Sister Act 2 - Pi\u00f9 svitata che mai\" (1993).\nBiografia e carriera.\nLa sua principale attivit\u00e0 nel mondo del cinema \u00e8 quella di interprete e tra i lavori pi\u00f9 famosi si possono citare la partecipazione nel film\" State of Play\" (2009) di Kevin Macdonald, dove ha interpretato Greer Thornton. \nHa inoltre lavorato con Bill Duke per la realizzazione del film \"Sister Act - Una svitata in abito da suora\" (1992) e del sequel \"Sister Act 2 - Pi\u00f9 svitata che mai\" (1993), dove ha recitato nella parte di Suor Maria Roberta."}
{"id": "1273473", "revid": "54666", "url": "https://it.wikipedia.org/wiki?curid=1273473", "title": "Esercito inglese", "text": ""}
{"id": "1273476", "revid": "287204", "url": "https://it.wikipedia.org/wiki?curid=1273476", "title": "Peta (Grecia)", "text": "Peta () \u00e8 un ex comune della Grecia nella periferia dell'Epiro (unit\u00e0 periferica di Arta) con 4.904 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Nikolaos Skoufas.\nLocalit\u00e0.\nPeta \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1273480", "revid": "1035751", "url": "https://it.wikipedia.org/wiki?curid=1273480", "title": "Monastero della Santa Croce (Figline Valdarno)", "text": "Il monastero della Santa Croce si trova a Figline Valdarno, in provincia di Firenze.\nStoria.\nLa chiesa fu fondata nel 1542 dalla Compagnia omonimo, ma quasi subito fu ceduto alle suore Agostiniane provenienti dal convento fiorentino di Santa Maria di Candeli in via dei Pilastri. Di fatto \u00e8 quindi uno dei primi monasteri femminili dell'ordine fondati in valdarno, dopo quello di San Giovanni Valdarno (1529), ma prima di quelli di Castelfranco (1560) e di Montevarchi (1564), evidente prova di un significativo sviluppo di quell'Ordine nel Valdarno. Il convento osserva ancora oggi la clausura, mentre la chiesa, aperta al pubblico, fu decorata a pi\u00f9 riprese tra Seicento e Settecento. \nDescrizione.\nLa chiesa, preceduta da un atrio colonnato tardocinquecentesco, ha un'unica navata con tre altari in pietra serena ai lati. L'attuale aspetto della navata \u00e8 il risultato di un intervento di ristrutturazione iniziato negli anni ottanta del XVII secolo e terminato nel 1794, come si legge nella lapide in controfacciata. Essa si presenta elegantemente decorata con stucchi settecenteschi, sulla base dei modelli fiorentini di San Gaetano e di San Filippo Neri: l'altare maggiore presenta, sugli spioventi della trabeazione, le figure della \"Fede\" e della \"Carit\u00e0\" che contornano il monogramma di Cristo e vi \u00e8 collocata una tela di Gaetano Ciampalini del 1942.\nAll'interno la \"Crocifissione,\" di fine Cinquecento, derivata da un analogo soggetto elaborato da Marcello Venusti su disegni di Michelangelo, \u00e8 l'unico dipinto precedente alle ristrutturazioni barocche. Un'altra tela raffigurante \"Santa Cecilia\" \u00e8 attribuita a Giovanni Camillo Sagrestani e forse suo o della sua scuola \u00e8 l'affresco della volta con la \"Madonna della Consolazione\".\nIl monastero.\nNel monastero, non visitabile a causa della stretta clausura, sono collocate opere d'arte di notevole pregio, tra le quali una tavola del XIII secolo raffigurante la \"Madonna in Trono col Bambino e due angeli\", attribuita al Maestro della Maddalena, forse identificabile con quella lasciata alle monache nel 1692 da Apollonia Artimini per l'altare maggiore, dove \u00e8 ricordata dal 1744."}
{"id": "1273481", "revid": "363629", "url": "https://it.wikipedia.org/wiki?curid=1273481", "title": "Spock (sito web)", "text": "Spock \u00e8 un motore di ricerca che indicizza le persone. Il nome Spock \u00e8 un acronimo per \"single point of contact (by) keyword.\" Fondato nel 2006 da Jay Bhatti e Jaideep Singh, ha \"indicizzato oltre 100 milioni di persone per oltre 1,5 miliardi di documenti.\" Questi dati sono ricavati da fonti disponibili pubblicamente, tra cui LinkedIn, XING, Myspace, Friendster, ecc. La compagnia afferma che \"il 30% di tutte le ricerche effettuate su Internet sono relative a persone\" Poich\u00e9 la risoluzione dei nomi \u00e8, dal punto di vista algoritmico, il principale ostacolo per un motore di ricerca di questo tipo, Spock ha indetto lo Spock Challenge.\nSpock ha reso pubblica la versione beta l'8 agosto 2007.\nFinanziamenti.\nNel dicembre 2006, Spock ha ricevuto un finanziamento di 7 milioni di dollari da Clearstone Venture Partners e Opus Capital."}
{"id": "1273486", "revid": "10125", "url": "https://it.wikipedia.org/wiki?curid=1273486", "title": "Disastri naturali", "text": ""}
{"id": "1273490", "revid": "767487", "url": "https://it.wikipedia.org/wiki?curid=1273490", "title": "Adrenalin O.D.", "text": "Gli Adrenalin O.D. , spesso abbreviato in A.O.D., sono un popolare gruppo hardcore punk del New Jersey fondato nel 1981 dalle ceneri della band punk rock The East Paterson Boys Choir. La prima registrazione \u00e8 stata in una compilation in cui apparivano per la prima volte i Beastie Boys, insieme ad altre band New York punk promettenti come Bad Brains e The Kraut. Il primo vinile registrato, intitolato \"Let's Barbeque\", \u00e8 stato pubblicato sulla loro etichetta, la Buy Our Records.\nDal loro terzo album in poi, il produttore divent\u00f2 Daniel Rey (che aveva lavorato con i Ramones, i Misfits ed Iggy Pop) grazie al quale il loro sound migr\u00f2 da un velocissimo hardcore punk verso un sound pi\u00f9 melodico e, successivamente al pop punk.\nIl gruppo si sciolse nel 1990.\nDopo lo scioglimento, Bruce Wingate e Wayne Garcia hanno formato la band Bruce Wayne un gioco di parole tra i loro due nomi ed il nome dell'alter ego di Batman.\nPaul Richard e Jack Steeples si sono uniti ai The Kowalskis ed, in seguito, ai SUX.\nDave Scott si \u00e8 trasferito in Florida ed ha suonato nei The Hybrids, November Charlie, e The F-Pipes.\nJim Foster \u00e8 entrato negli Electric Frankenstein.\nGli Adrenalin O.D. si sono riuniti molte volte, l'ultima ad un concerto per il CBGB's, insieme a The Dead Boys, Peter and the Test Tube Babies, e Flipper nell'agosto 2005."}
{"id": "1273492", "revid": "773636", "url": "https://it.wikipedia.org/wiki?curid=1273492", "title": "Santuario di Santa Maria a Ponterosso", "text": "Il santuario di Santa Maria a Ponterosso si trova a Figline Valdarno, nel comune di Figline e Incisa Valdarno, Citt\u00e0 metropolitana di Firenze.\nStoria e descrizione.\nIl santuario trae origine da un'immagine della \"Madonna con il Bambino\" della fine del Quattrocento, ritenuta miracolosa: questa, situata in origine su un tabernacolo presso un \"ponte rosso\", fu inglobata in un oratorio nel 1499, poi distrutto da un'alluvione nel 1557, che salv\u00f2 solo il pezzo di muro sostenente l'affresco.\nLa sopravvivenza dell'immagine sacra aument\u00f2 la popolarit\u00e0 e la devozione popolare verso di essa e si decise quindi l'erezione nel 1570 di una nuova chiesa nella quale fu trasportata, e dell'adiacente palazzo. L'operazione, sostenuta finanziariamente dai Medici, costitu\u00ec una delle numerose iniziative edificatorie intraprese dal governo mediceo nella seconda met\u00e0 del Cinquecento, volte a promuovere i culti locali.\nNel Settecento il santuario pass\u00f2 ai vallombrosani e gi\u00e0 dal 1713 si intrapresero una serie di interventi tesi a rinnovare la sacrestia ed il palazzo adiacente per adattarlo a sede del Monastero e, in seguito a riordinare l'assetto della chiesa. L'affresco oggetto di devozione era in origine collocato ad uno degli altari laterali, ma fu deciso, per salvarlo dai continui problemi di umidit\u00e0, di realizzare per esso un'edicola da porsi al nuovo altare maggiore, nella quale fu traslato nel 1753. Il retrostante coro fu decorato con affreschi e gli altari laterali della navata furono decorati con stucchi. \nLa chiesa, di aspetto tardorinascimentale e di autore ancora non identificato, ha una sobria facciata intonacata con timpano introdotta da un portico settecentesco, progettato da Antonio Ferri e realizzato nel 1771, che sostituisce parzialmente l'antico loggiato secentesco andato perduto. L'interno ad aula unica \u00e8 concluso da un arco trionfale sostenuto da paraste scanalate che incornicia al centro l'edicola presso l'altare maggiore con l'affresco di scuola peruginesca, opera di Giovanni di Papino Calderini, un pittore figlinese che lo ha eseguito nell'ultimo decennio del Quattrocento.\nNel coro dietro l'altare maggiore sono gli affreschi a cui si \u00e8 accennato con \"Storie della Vergine\" e \"Storie dell'Infanzia di Cristo\" e nella cupola soprastante un\"'Assunzione della Vergine\", documentati alla mano di Pietro Betti, cugino del pittore fiorentino Sigismondo, che li esegu\u00ec tra 1752 e 1753."}
{"id": "1273495", "revid": "11497", "url": "https://it.wikipedia.org/wiki?curid=1273495", "title": "Twingo", "text": ""}
{"id": "1273497", "revid": "1652134", "url": "https://it.wikipedia.org/wiki?curid=1273497", "title": "Antonio Fortunato Oroboni", "text": "Biografia.\nFiglio illegittimo del conte Antonio Oroboni e di donna Cassandra Aguazzo (\"... die decima augusti 1791 Antonius Fortunatus Romanus Cajetanus, filius (spurium) Ill.mi Comiti Antoni Oroboni ... et D. Cassandra Aguazzo ... natus Ferrari\u00e6\" \"hodie baptizatus. Parrocho D. Franc, Gonzatti ...\"), fu adottato dalla zia paterna Elisabetta, allo scopo di tramandargli comunque il cognome ed il titolo nobiliare. \nTra i fondatori dei \"Carbonari della Fratta\", fu arrestato il 7 gennaio 1819 nella sua abitazione a Fratta Polesine, contemporaneamente all'arresto di altri carbonari del Polesine e di Ferrara. Furono i primi carbonari arrestati nel Lombardo Veneto (il 13 ottobre 1820 fu la volta di Silvio Pellico e Pietro Maroncelli). Dopo lunghe procedure giudiziarie nelle carceri di Venezia, fu condannato a morte con altri 12 compagni carbonari il 23 dicembre 1821.\nLa condanna fu commutata in quindici anni di detenzione nel carcere moravo della Fortezza dello Spielberg, dove mor\u00ec per aver contratto la tisi. \nCompagno di prigionia di Silvio Pellico, di cui era vicino di cella allo Spielberg, \u00e8 da questi ricordato affettuosamente ne \"Le mie prigioni\" per la sua profonda fede cattolica.\nA lui sono dedicate vie a Roma, Milano, Genova, Vigevano e in altre citt\u00e0 italiane."}
{"id": "1273499", "revid": "287204", "url": "https://it.wikipedia.org/wiki?curid=1273499", "title": "Giordano di Sassonia", "text": "Biografia.\nNel 1219 entr\u00f2 all'Universit\u00e0 di Parigi per studiare teologia, l\u00e0 incontr\u00f2 san Domenico. Poco dopo consegu\u00ec il diploma in teologia e fu ordinato suddiacono.\nNel 1220 conobbe Reginaldo d'Orl\u00e9ans, che era appena giunto l\u00e0 da Bologna, con l'incarico di priore del convento domenicano di Saint Jacques, le sue infiammate predicazioni ebbero su Giordano una forte influenza spirituale, tanto che il mercoled\u00ec delle Ceneri pronunci\u00f2 i voti e prese l'abito domenicano.\nDue mesi dopo, san Domenico riun\u00ec a Bologna il primo capitolo generale dell'Ordine domenicano, Giordano venne invitato a parteciparvi, poi rientr\u00f2 a Parigi dove insegn\u00f2 teologia per qualche tempo.\nNel 1222, a soli 32 anni, divenne il primo successore di San Domenico alla guida dell'Ordine, in qualit\u00e0 di maestro generale, e aiut\u00f2 Diana degli Andal\u00f2 a fondare il monastero di sant'Agnese a Bologna.\nDurante il suo magistero tanto si accrebbe il numero dei novizi e nacquero pi\u00f9 di 300 nuovi conventi in tutta Europa, perci\u00f2 oggi viene considerato il patrono delle vocazioni domenicane.\nGiordano fu autore del \"Libellus de principiis Ordinis Praedicatorum\", un testo in cui si trova la prima biografia di San Domenico e la storia degli anni iniziali dell'ordine.\nNel 1237, di ritorno dalla Palestina, dove aveva visitato i conventi domenicani della Terra Santa, Giordano mor\u00ec nel naufragio della nave che lo avrebbe dovuto condurre a Napoli. Il suo corpo, recuperato in mare, venne sepolto nella chiesa domenicana di Akko, nel nord dell'odierno stato di Israele.\nNel 1826 fu beatificato da papa Leone XII ed \u00e8 ricordato il 13 febbraio."}
{"id": "1273504", "revid": "1305772", "url": "https://it.wikipedia.org/wiki?curid=1273504", "title": "Sierra Madre", "text": "Geografia.\nIl nome Sierra Madre \u00e8 usato per definire diversi sistemi montuosi:"}
{"id": "1273507", "revid": "1305772", "url": "https://it.wikipedia.org/wiki?curid=1273507", "title": "Barbacena", "text": "Barbacena \u00e8 un comune del Brasile nello Stato del Minas Gerais, parte della mesoregione di Campo das Vertentes e della microregione di Barbacena, con una forte presenza di discendenti di italiani di origine veneta e trentina. \u00c8 una citt\u00e0 di grande importanza nella formazione storica dello Stato e del Brasile nel periodo della colonizzazione portoghese (1500 - 1822)"}
{"id": "1273511", "revid": "126257", "url": "https://it.wikipedia.org/wiki?curid=1273511", "title": "Condrusi", "text": "I Condrusi erano una trib\u00f9 del Belgio antico, che prese il suo nome dal gruppo politico ed etnico conosciuto dai Romani come i Belgi (tra Treveri e Eburoni). I Condrusi erano stanziati probabilmente nella regione ora conosciuta come Condroz, fu nominata cos\u00ec solo in seguito, che si stanzia tra Liegi e Namur. Il territorio \u00e8 composto da colline coperte da foreste, sul confine delle Ardenne. I Belgi si distinguevano dai Celti perch\u00e9 di discendenza germanica. Dagli attuali nomi in Belgio sappiamo che questo popolo era formato da discendenti sia germanici che celti.\nTutto quello che conosciamo di loro proviene dal \"De bello Gallico\" di Giulio Cesare."}
{"id": "1273512", "revid": "729019", "url": "https://it.wikipedia.org/wiki?curid=1273512", "title": "Chiaiano (metropolitana di Napoli)", "text": "La stazione di Chiaiano \u00e8 una stazione della linea 1 della Metropolitana di Napoli.\nPosta nell'omonima zona, la stazione, inaugurata nel 1995, sorge su un viadotto. La stazione \u00e8 sita in via Santa Maria a Cubito e risulta essere una delle pi\u00f9 frequentate della linea grazie ai numerosi autobus provenienti dai comuni limitrofi di Marano - Calvizzano - Mugnano - Qualiano - Villaricca - Giugliano che transitano proprio davanti all'ingresso della stazione.\nServizi.\nLa stazione dispone di:\nCollegamenti esterni.\nLe stazioni ferroviarie e metropolitane di Napoli"}
{"id": "1273514", "revid": "1035751", "url": "https://it.wikipedia.org/wiki?curid=1273514", "title": "Pieve di San Romolo a Gaville", "text": "La pieve di San Romolo \u00e8 un edificio religioso situato a Gaville, frazione del comune di Figline e Incisa Valdarno, nella citt\u00e0 metropolitana di Firenze.\nStoria.\nIl luogo dove sorge la chiesa era abitato gi\u00e0 in epoca romana, come attestano i numerosi frammenti di laterizi scoperti nel piazzale antistante l'edificio religioso durante dei lavori di restauro, ed \u00e8 stato sede di una curtis altomedievale come dimostrerebbe l'appellativo \"in Curtule\" usato per la chiesa nei documenti medievali. Il campanile potrebbe essere stata proprio una torre di avvistamento. Accanto ad esso la chiesa fu iniziata nel 1007 per volere della famiglia Ubertini, feudatari della zona che possedevano il vicino castello di Gaville, e del vescovo di Fiesole Raimondo. Nel 1030 la costruzione della chiesa era giunta all'altezza dei pilastri sopra i quali furono aggiunti i capitelli scolpiti e nel 1070 risulta completata e viene dedicata a San Romolo primo vescovo di Fiesole. Le pi\u00f9 antiche testimonianze per\u00f2 risalgono al 12 marzo 1078 e sono contenute in documenti della Abbazia di Montescalari.\nIl borgo posto su un'altura distante circa 600 metri dalla chiesa, dove tuttora permane un nucleo abitativo chiamato \"Gavillaccio\", fu distrutto alla fine del XIII secolo per vendetta per l'uccisione di Francesco de' Cavalcanti: i suoi familiari lo assaltarono e ne sterminarono la popolazione e la Pieve rimase quindi solitaria. La vicenda \u00e8 ricordata da Dante nel canto XXV dell'\"Inferno\"\u00abl'altr'era quel che tu Gaville piagni\u00bb\n(Dante Alighieri, Divina Commedia)Nel Settecento tutto l'edificio era stato rinnovato in senso barocco per volere del patrizio fiorentino Pietro de' Mozzi. La chiesa \u00e8 stata poi riportata all'aspetto medievale dall'intervento del 1957-1962 che ha comportato anche la distruzione di tutti gli altari, compreso quello maggiore.\nDescrizione.\nEsterno.\nLa facciata presenta al centro il portale con architrave e arco rinforzato. Sopra ad esso si trova una lunetta che un tempo recava un affresco oggi all'interno. Sopra si trova una bifora, riaperta nel XX secolo dopo che era stata tamponata nel Settecento.\nLa tribuna presenta il volume dell'abside e sotto il displuvio si trova una finestrella a forma di croce, finestra che si ripete nella facciata. Sul fianco sinistro, leggermente staccato, si trova il campanile. Il campanile \u00e8 distinto in due parti: la parte inferiore, dalla base fino a circa met\u00e0 altezza \u00e8 molto pi\u00f9 antica, addirittura pi\u00f9 antica della chiesa stessa mentre la parte superiore \u00e8 stata realizzata nel XVIII secolo. Al culmine il campanile \u00e8 aperto da quattro finestre. All'interno della cella campanaria si trovano le campane che risalgono rispettivamente al 1215, 1620 e 1954. Una quarta campana realizzata nel 1404 si trova collocata nel chiostro della canonica ed \u00e8 stata tolta perch\u00e9 molto lesionata.\nInterno.\nL'impianto basilicale \u00e8 diviso in tre navate da pilastri quadrilateri e da colonne con sei archi per parte. I pilastri pi\u00f9 prossimi al presbiterio sono realizzati con bozze ben squadrate mentre gli altri tre presentano colonne monolitiche con capitelli scolpiti. Nel primo capitello di destra si trova scolpito un ippogrifo, nel secondo e nel terzo la decorazione \u00e8 fatta con volute e fogliami. Nel primo capitello di sinistra si trova rappresentato un cane, un ippogrifo e atri animali, nel secondo di sinistra ancora volute e fogliami mentre il terzo presenta teste di animali e mostri alati. Sempre sulla sinistra il secondo e il terzo pilastro presentano decorazioni con fregi romanici. Nella parte inferiore della terza colonna si trova l'epitaffio di un parroco deceduto nel 1691 e lo stemma della famiglia Mazzi. \nIn chiesa \u00e8 presente un curioso cippo con un reticolo inciso sulla superficie, forse pertinente ad un altare altomedioevale o precristiano. \nLa chiesa conserva importanti opere d'arte: a met\u00e0 della parete destra \u00e8 la lunetta affrescata staccata dalla facciata e rappresentante la \"Madonna col Bambino tra i Santi Pietro e Romolo\", opera attribuibile forse a Giovanni di Ser Giovanni, detto lo Scheggia. Alla parete sinistra \u00e8 invece un\"'Annunciazione\" da riferirsi ad un pittore ghirlandaiesco, eseguita tra 1494 e 1495 e proveniente dall'altare della Compagnia dell'Annunziata presso la pieve oggi non pi\u00f9 in situ. In chiesa si trova anche un \"Crocifisso\" di alta qualit\u00e0, ritrovato qualche anno fa nella canonica e restaurato nel 2013, databile tra la fine del Quattrocento e i primi anni del Cinquecento ed attribuito ad Antonfrancesco Bugiardini, fratello del pittore Giuliano, con il quale pare condividesse la bottega fiorentina. Nella stessa canonica fu ritrovata un'altra notevole scultura questa volta di terracotta dipinta, un \"San Sebastiano\" restaurato nello stesso periodo, databile al secondo o terzo decennio del Cinquecento ma rimasto anonimo, seppur messo in rapporto con l'ambiente culturale ruotante intorno alle botteghe di Giovan Francesco Rustici e di Jacopo Sansovino.\nIl \"Crocifisso\" moderno \u00e8 opera di Rodolfo Margheri.\nAntico piviere di San Romolo a Gaville.\nL'antico piviere di San Romolo si estendeva a cavallo delle attuali province di Firenze ed Arezzo e comprendeva la chiesa di San Clemente a Gaville, la chiesa di Sant'Andrea a Campiglia nel comune di Figline insieme alle chiese della zona di Avane come quella di San Donato, luoghi oggi scomparsi; la chiesa di Santa Cristina a Meleto e la chiesa di San Martino a Pian Franzese, oggi nel comune di Cavriglia; la chiesa di Santo Stefano a Lucolena, la chiesa di San Gaudenzio a Torsoli, entrambe nel comune di Greve in Chianti."}
{"id": "1273515", "revid": "76963", "url": "https://it.wikipedia.org/wiki?curid=1273515", "title": "Lorna Maitland", "text": "Biografia.\nLorna Maitland faceva la ballerina a Las Vegas, quando rispose a un annuncio che pubblicizzava un provino per il film \"Lorna\", diretto da Russ Meyer nel 1964. La Maitland fu una delle 132 donne che si presentarono al provino. In quel periodo era incinta di tre mesi, e il suo corpo generoso, con un seno reso pi\u00f9 prosperoso dalla gravidanza, convinsero Meyer a darle la parte della protagonista. \u00abQuando ho visto che i suoi seni non rispondevano alla forza di gravit\u00e0 e rimanevano su, ho pensato: \"Incassi!\"\u00bb, dichiar\u00f2 il regista. Il film lanci\u00f2 la Maitland tra le icone del cinema exploitation, e l'attrice sembrava avere davanti a s\u00e9 una carriera fortunata. Ma, dopo aver interpretato un altro film di Meyer, \"Mudhoney\" (1965), ed essere apparsa nella parte di s\u00e9 stessa nel documentario di Meyer \"Mondo Topless\" (in cui \u00e8 presente il suo provino per \"Lorna\"), la Maitland si ritir\u00f2 dal cinema."}
{"id": "1273516", "revid": "466539", "url": "https://it.wikipedia.org/wiki?curid=1273516", "title": "Sierra Madre Occidentale", "text": "La Sierra Madre Occidental, chiamata anche \"Sierra Tarahumara\", \u00e8 una catena montuosa del Messico occidentale e dell'estremo sudovest degli Stati Uniti. Fa parte della Catena Costiera Pacifica.\nGeografia.\nSi estende per oltre 1500\u00a0km dall'Arizona sudorientale (a sud e a est di Tucson) in direzione sud-est verso lo Stato messicano di Sonora, e poi verso occidente attraversando gli Stati di Chihuahua, Durango, Zacatecas, Aguascalientes fino al Guanajuato, dove si congiunge alla Sierra Madre Oriental e alla cintura vulcanica dell'America centrale."}
{"id": "1273517", "revid": "2519", "url": "https://it.wikipedia.org/wiki?curid=1273517", "title": "Sierra Madre Occidental", "text": ""}
{"id": "1273525", "revid": "57872", "url": "https://it.wikipedia.org/wiki?curid=1273525", "title": "Chiesa di Sant'Antonio da Padova", "text": ""}
{"id": "1273527", "revid": "2228524", "url": "https://it.wikipedia.org/wiki?curid=1273527", "title": "Frullone (metropolitana di Napoli)", "text": "Frullone \u00e8 una stazione della Linea 1 della Metropolitana di Napoli su viadotto, inaugurata nel 1995 insieme alla tratta che da Colli Aminei giunge a Piscinola. La stazione \u00e8 posta tra le due zone di Frullone e San Rocco, appartenenti al quartiere di Chiaiano.\nNel 2011 la stazione \u00e8 stata ristrutturata in occasione dell'inaugurazione del parcheggio d'interscambio laterale che ha 600 posti\nServizi.\nLa stazione dispone di:"}
{"id": "1273529", "revid": "10125", "url": "https://it.wikipedia.org/wiki?curid=1273529", "title": "Alluvioni", "text": ""}
{"id": "1273532", "revid": "78273", "url": "https://it.wikipedia.org/wiki?curid=1273532", "title": "Chiesa di Sant\u2019Antonio da Padova e Santuario di Sant\u2019Ignazio da Laconi", "text": ""}
{"id": "1273533", "revid": "547034", "url": "https://it.wikipedia.org/wiki?curid=1273533", "title": "GMA X3000", "text": "Il GMA X3000 \u00e8 il comparto grafico integrato da Intel nel chipset i965, arrivato sul mercato nel corso del 2006. \"GMA\" \u00e8 la sigla dell'inglese \"Graphics Media Accelerator\".\nGMA X3000 \u00e8 il successore del GMA 950 integrato nel predecessore del chipset i965, l'i945, presentato nel 2005.\nCaratteristiche tecniche.\nCome qualsiasi comparto grafico integrato in un chipset, anche GMA X3000 non pu\u00f2 certo competere con una scheda video dedicata come quelle prodotte da NVidia e ATI, ma per un utilizzo in sistemi per ufficio e computer portatili, la potenza fornita rimane ampiamente sufficiente, anzi, sebbene non in grado di soddisfare le esigenze di un videogiocatore che richiede grafica 3D, \u00e8 stato sviluppato da Intel tenendo in massima considerazione la qualit\u00e0 della riproduzione video, una caratteristica che ormai \u00e8 considerata molto importante dopo l'arrivo dei supporti ad alta definizione HD DVD e Blu-ray.\nGMA X3000 \u00e8 il primo chip grafico di Intel a supportare ufficialmente il nuovo sistema operativo di Microsoft, Windows Vista, grazie anche alla nuova architettura a 8 shader unificati (e non separati in pixel shader e vertex shader) con supporto allo Shader Model 4.0. L'approccio a shader unificati \u00e8 forse la maggior differenza tra GMA X3000 e il suo predecessore GMA 950. Il nuovo chip include anche una tecnologia early-Z migliorata, la quale \u00e8 in grado di ridurre il traffico tra il processore grafico e la memoria di sistema che adesso pu\u00f2 essere sfruttata fino ad un massimo di 256 MB. Viene fornito inoltre il supporto al filtro anisotropico 16x, una precisione in virgola mobile aumentata a 32 bit, e altre migliorie minori. Infine il clock \u00e8 a 667 MHz.\nGrazie a queste caratteristiche, vengono supportate completamente le direttive delle librerie DirectX 10 e finalmente molte delle caratteristiche che in passato erano emulate dal processore centrale, come il Transform and Lighting (T&amp;L) e la decodifica di flussi video H.264 e WMV9, sono implementate in hardware, fornendo un significativo incremento prestazionale rispetto al passato, e lasciando libera la CPU per altri compiti.\nDal punto di vista della connettivit\u00e0, GMA X3000 \u00e8 in grado di gestire direttamente l'interfaccia VGA e, grazie alla porta SVDO o con una scheda di espansione ADD2, anche DVI, UDI, Video Component, S-Video e soprattutto HDMI con supporto HDCP garantendo quindi il pieno supporto dei formati HD DVD e Blu-ray, citati in precedenza.\nLa tecnologia che consente di ottimizzare i vari aspetti della decodifica di flussi video, viene chiamata da Intel, Clear Video ed \u00e8 simile, negli scopi e nelle funzionalit\u00e0, alla PureVideo di NVidia e AVIVO di ATI. La risoluzione massima supportata arriva fino a una risoluzione di 2048x1536 pixel inclusi i formati 720p/1080i/1080p in 16:9, 4:3, ovvero i formati previsti dallo standard HDTV.\nProblemi di giovent\u00f9 per i driver.\nI primi mesi di vita del sottosistema grafico GMA X3000, accompagnato al chipset i965, non sono stati molto rosei sul fronte delle prestazioni in ambito 3D. Il problema era da individuare nel supporto driver che non era in grado di sfruttare adeguatamente la nuova architettura di GMA X3000, atteso\ncome un passo in avanti decisivo per la grafica integrata.\nA met\u00e0 agosto 2007 per\u00f2, Intel ha distribuito nuovi driver ufficiali in grado di colmare la maggior parte delle lacune dei precedenti, sebbene solo sotto Windows XP. Viene ora fornito completo supporto all'hardware vertex programming ed \u00e8 stata verificata la piena compatibilit\u00e0 con giochi come Battlefield 2, Battlefield 2142, Supreme Commander, Call of Duty 2 e \"Far Cry\". Grazie ai nuovi driver inoltre \u00e8 stato resa disponibile una nuova funzionalit\u00e0 che promette di gestire dinamicamente, a seconda del tipo di applicazione utilizzato, lo switch tra vertex shading via software o via hardware, cos\u00ec da ottenere le migliori prestazioni possibili a seconda del tipo di applicazione eseguita.\nIl successore.\nLa variante \"G\" del chipset i965, cio\u00e8 quella con comparto grafico integrato, \u00e8 stata seguita da alcune varianti della famiglia Bearlake a partire dalla met\u00e0 del 2007. I modelli G31 e G33 integrano il comparto grafico GMA 3100 compatibile DirectX 9 (da non confondere con il GMA X3100 presente nel G965), mentre il G35 ne integra la versione potenziata GMA X3500 compatibile DirectX 10."}
{"id": "1273540", "revid": "1543377", "url": "https://it.wikipedia.org/wiki?curid=1273540", "title": "Fucile di precisione", "text": "Un fucile di precisione \u00e8 un fucile solitamente bolt action o ad azione singola, ovvero tra un colpo e il successivo serve un'azione manuale per aprire e chiudere l'otturatore. I fucili semiautomatici sono penalizzati dal notevole disturbo arrecato dal dispositivo automatico di riarmo. Viene solitamente usato dagli sniper, marksman, cecchini ecc. per colpire obiettivi a grande distanza infliggendo il maggior danno con il minimo numero di colpi. Questo significa spesso uccidere il bersaglio con un colpo unico senza dare la possibilit\u00e0 di capire da dove arriva il colpo. Visti i calibri utilizzati, solitamente dal .338 lapua magnum al .50 BMG vengono chiamati anche fucili antimateriali. I fucili anti-materiali di ultima generazione, per\u00f2, sono anche usati per rendere inutilizzabili apparecchiature nemiche come sistemi radar, veicoli,velivoli (a terra)e sistemi EOD (esplosivi artigianali e non). Mentre fucili di precisione come l'M200 CheyTac sono specificatamente progettati per colpire bersagli umani, armi come il Barrett M95 cal. 50 (12.7 mm) possono forare un blocco di cemento armato spesso 200mm, sono per questo definiti \"anti-materiale\".\nUn fucile di questo tipo \u00e8 solitamente costituito da: \nIl soldato che utilizza un fucile di precisione pu\u00f2 essere uno sniper (traducibile con \"cecchino\"), cio\u00e8 un soldato abitualmente accompagnato da un osservatore che lo assiste nella ricerca dei bersagli con dispositivi di osservazione a lunga distanza e negli spostamenti da un appostamento all'altro. Questa unit\u00e0 di due uomini addestrata appositamente \u00e8 utilizzata per bersagli specifici a lunghissima distanza, mentre all'interno di una compagnia pu\u00f2 essere identificato il cosiddetto marksman o tiratore scelto, che \u00e8 in sostanza il miglior tiratore della compagnia ed \u00e8 spesso distinguibile dal fatto che \u00e8 dotato di un normale fucile da battaglia, ma dotato di bipiede anteriore ed ottica di precisione. Il suo utilizzo \u00e8 pi\u00f9 tattico e pi\u00f9 a corto raggio dello sniper, ovvero quando occorre colpire senza errori sentinelle o avversari specifici e supportare in questo modo l'azione bellica della compagnia, eliminando i primi ostacoli al raggiungimento dell'obbiettivo.\nA causa della cadenza di fuoco ridotto, della poca maneggevolezza dell'arma e del forte rinculo se non vengono usati da posizioni stabili, i fucili di precisione sono poco adatti agli scontri a fuoco su brevi distanze mentre chiaramente eccellono sulla media-lunga distanza.\nPer la possibilit\u00e0 di colpire con precisione a distanza di sicurezza e anche attraverso vetri o altri materiali, il fucile di precisione \u00e8 molto usato dalle squadre scelte della polizia (come la SWAT) o dalle squadre antiterrorismo (ad esempio i SAS) oltre che dagli eserciti.\nStoria.\nIl fucile di precisione fa la sua prima comparsa nel XVIII secolo in cui particolari modelli di fucili standard dell'esercito venivano scelti per la loro particolare precisione. Nelle due guerre mondiali, entrambe le fazioni schierarono fucili di precisione nati da fucili bolt-action (K98k) o semiautomatici (Gewehr 43) gi\u00e0 in dotazione. La pratica di creare un fucile di precisione modificando modelli preesistenti con mirini telescopici e fuoco semiautomatico, \u00e8 ancora oggi molto diffusa. Fucili ancora in dotazione come l'M21, sono nati in questo modo. Non mancano per\u00f2 fucili di precisione nati specificatamente per questo compito come il russo Dragunov o il SR-25 statunitense.\nTutt'oggi, la maggior parte dei fucili di precisione, soprattutto quelli in dotazione alle forze di polizia, nascono da fucili da caccia o sportivi. \u00c8 il caso dell'M24 e dell'M40, nati sulla base del Remington 700 un modello disponibile nelle armerie per uso privato. Dal 2010 l'esercito americano ha dotato i propri cecchini del nuovo fucile di precisione XM2010.\nClassificazione.\nIn base al loro utilizzo i fucili di precisione possono essere suddivisi in tre classi:\nFucili di precisione militari.\nSono usati da unit\u00e0 dell'esercito. Devono essere leggeri, affidabili in qualsiasi condizione climatica e devono sopportare molti colpi senza pulizia e senza perdita di accuratezza. Inoltre, devono essere facili da riparare sul campo di battaglia e devono avere sistemi di mira metallici (ottiche di backup) nel caso in cui l'ottica si rompa. Devono inoltre sparare proiettili e cartucce militari standard come le 7.62\u00a0mm NATO. Per i calibri standard \u00e8 garantito un raggio di 700-800 metri che aumenta con l'utilizzo di dimensioni maggiori.\nAll'interno di questa classe di fucili \u00e8 possibile distinguere fra fucili di precisione veri e propri e fucili per supporto alle truppe in prima linea. Per i primi si predilige la precisione a scapito della cadenza di fuoco, la maggior parte sono quindi a otturatore girevole-scorrevole, per i secondi, invece, \u00e8 pi\u00f9 importante la velocit\u00e0 di fuoco e sono quindi semiautomatici, spesso derivati direttamente dai fucili d'assalto utilizzati dalle truppe, come nel caso dell'FN SCAR o del TAR-21\nFucili di precisione per forze di polizia.\nIn guerra, un nemico ferito equivale a un nemico ucciso o \u00e8 anche preferibile. Infatti, un nemico ferito necessita di almeno due uomini che lo trasportino fuori dal campo di battaglia, diminuendo quindi le truppe effettivamente in grado di combattere. Quando l'obiettivo \u00e8 un terrorista, invece, \u00e8 opportuno ucciderlo o, comunque, metterlo in condizione di non poter nuocere ai civili. Infatti, anche con un colpo al cuore, il cervello pu\u00f2 inviare lo stimolo al dito sul grilletto per almeno 15 secondi. Per questo i fucili di questo tipo richiedono una maggior precisione non solo per avere garanzie di uccidere l'obiettivo, ma anche per colpire particolari parti del corpo, come la mano che impugna l'arma.\nAl contrario dei fucili militari, per\u00f2, la distanza di utilizzo \u00e8 minore. La maggior parte degli scenari con ostaggi e terroristi, infatti, richiede colpi ad una distanza compresa fra 300 e 100 metri, e quindi spesso le squadre SWAT usano anche semplici fucili da assalto dotati di ottica di precisione e di fuoco semiautomatico. Ma poich\u00e9 uno sparo potrebbe allertare il bersaglio o fargli compiere gesti sconsiderati, sono necessari colpi pi\u00f9 precisi possibili, e quindi un fucile di precisione appositamente creato resta la scelta migliore. Questo tipo di utilizzo non richiede calibri specifici.\nFucili di precisione per usi particolari.\nSono i fucili anti-materiali a lunga distanza e quelli silenziati.\nI primi hanno calibri molto grandi, come il .50BMG (Barrett M99, M95 ed M82) che garantisce elevata precisione fino a 1.500 metri e oltre.\nI fucili silenziati utilizzano soppressori sonori integrati o rimovibili e munizioni subsoniche che riducono il raggio d'azione a 300-400 metri. Ma questo non costituisce un problema perch\u00e9 il suono dello sparo non pu\u00f2 essere udito oltre i 100-200 metri, che scendono a 30-50 metri in zone molto rumorose come le citt\u00e0. L'operatore pu\u00f2 quindi sparare senza essere individuato dal rumore dello scoppio.\nPrecisione.\nIl metodo pi\u00f9 comune per misurare la precisione di questi fucili \u00e8 misurare il diametro medio del cerchio che racchiude in s\u00e9 tutti i fori di proiettile (la cosiddetta \"rosa dei colpi\") eseguiti su un bersaglio ad una certa distanza. Di solito questa prova viene effettuata con gruppi di 3-5 colpi.\nLa linea di demarcazione fra fucili con \"buona\" precisione e quelli con \"scarsa\" precisione \u00e8 di solito segnata da 1 minuto d'arco. Il numero di MOA rappresenta approssimativamente il diametro del cerchio in pollici ogni 100 Iarde (circa 91 metri) di distanza dal bersaglio. I fucili pi\u00f9 moderni hanno una precisione di 0,3 MOA che permette loro di sparare cinque proiettili in un bersaglio di 50 mm di diametro a 550 metri di distanza.\nCostruzione e calibro.\nLa maggior parte dei fucili di precisione sono a ripetizione, a caricamento semiautomatico, mettendo cos\u00ec la precisione in secondo piano. Per impieghi civili in corpi di Polizia il tiratore scelto usa spesso fucili non a ripetizione, adatti per un colpo finale risolutivo.\nData la precisione di tiro necessaria vengono usati organi di mira ottici come il mirino telescopico con ingrandimenti variabili fino a 24X. Accanto alla funzione ottica classica si possono trovare funzioni speciali come visori notturni o termocamere. Solo per il tiro a breve distanza possono essere usati mirini meccanici classici. Per scopi di osservazione del bersaglio pu\u00f2 essere usato un telemetro laser.\nI calibri utilizzati nelle armi occidentali sono il 7,62 \u00d7 51 mm NATO (.308 Winchester) come il pi\u00f9 potente .300 Win Mag (7,62 \u00d7 67 mm) come negli Accuracy International AWM o .338 Lapua Magnum (8,6 \u00d7 70 mm). Nuovo sviluppo del settore \u00e8 il Barrett M99 con munizioni .416 Barrett (10,6 \u00d7 83 mm).\nIl calibro pi\u00f9 usato \u00e8 il 7,62\u00a0mm con Heckler &amp; Koch PSG1 e MSG90, Steyr SSG 69, Walther WA 2000, Remington 700, M24 o M40, Accuracy International Arctic Warfare e Accuracy International AWM della Bundeswehr.\nIl sovietico SVD Dragunov ha calibro 7,62 \u00d7 54 mm R. Venne usato dai tiratori nelle Guerre jugoslave. I fucili delle Specnaz come il VSS Vintorez usano calibro silenziato 9 \u00d7 39 mm.\nPer obiettivi lontani fino a 2 km, e per bersagli \"materiali\" esiste il tipo di fucile anti-materiale come il calibro 12,7 \u00d7 99 mm NATO (.50 BMG). Esempi sono Barrett M82A1, HS .50, PGM H\u00e9cate II, Desert Tech HTI o McMillan Tac-50. Il fucile NTW 20 ha calibro 14,5 \u00d7 114 mm.\nVi sono varianti a calibro pi\u00f9 piccolo come il 5,56 \u00d7 45 mm NATO usate da SIG 550-1 o 5,8 \u00d7 42 mm usato dal cinese QBU-88.\nMunizionamento speciale.\nEsistono diverse varianti di utilizzo di munizioni per il tiro di precisione, con proiettili blindati, esplosivi, multiutilit\u00e0.\nDurante la seconda guerra mondiale in Germania veniva usata la \"B-Munition\" calibro 7,92 \u00d7 57 mm. Venne originariamente usata per scopi antiaerei fino al 1944, a bordo di velivoli. \"B\" sta per \"Beobachtungspatrone\u201c. Il bersaglio veniva puntato con l'aiuto di un cannocchiale."}
{"id": "1273542", "revid": "339392", "url": "https://it.wikipedia.org/wiki?curid=1273542", "title": "Cerignola Calcio", "text": ""}
{"id": "1273545", "revid": "124872026", "url": "https://it.wikipedia.org/wiki?curid=1273545", "title": "Cinzia Maria Fontana", "text": "Biografia.\nLaureata in lingue e letterature straniere, \u00e8 stata per lungo tempo funzionaria sindacale ricoprendo anche la carica di segretaria della CGIL di Crema. \u00c8 stata Sindaco di Vailate (Cr) dal 1994 al 1999 dopo esserne stata Vice Sindaco dal 1989 al 1994.\n\u00c8 stata eletta alla Camera dei deputati nella XV Legislatura, V Circoscrizione (Lombardia 3) per l'Ulivo. Proclamata il 22 aprile 2006, \u00e8 stata componente di due commissioni parlamentari: la XI (\"Lavoro pubblico e privato\", dal 6 giugno 2006) e la XII (\"Agricoltura\", dal 29 maggio 2007).\nIn seguito allo scioglimento delle Camere, avvenuto nei primi mesi del 2008, \u00e8 stata candidata al Senato per la Lombardia nella lista del Partito Democratico, eletta e proclamata Senatrice il 29 aprile 2008.\nAlle elezioni provinciali cremonesi del 2009 \u00e8 candidata consigliere senza essere eletta.\nRieletta Deputata alle elezioni politiche del 2013 diventa Segretario del gruppo PD alla Camera con Delega d'Aula.\nNella XVII legislatura detiene il record di deputato con il maggior numero di presenze alla Camera ma anche nell'intero Parlamento Italiano con un indice del 99,99% pari a 24.835 presenze su 24.836 sedute.\nNon si ricandida alle elezioni politiche del 2018.\nAl termine del suo mandato parlamentare viene nominata assessore al Bilancio e all'Urbanistica al comune di Crema.\nIl 4 febbraio 2019 \u00e8 eletta coordinatrice del PD cremasco."}
{"id": "1273547", "revid": "1062127", "url": "https://it.wikipedia.org/wiki?curid=1273547", "title": "Policlinico (metropolitana di Napoli)", "text": "Policlinico \u00e8 una stazione della linea 1 della Metropolitana di Napoli.\nDettagli.\nAperta con la prima tratta della linea nel 1993, la stazione ha avuto sin dall'inizio un notevole flusso annuo di passeggeri dovuto non tanto perch\u00e9 utilizzata dai cittadini che vivono nei suoi pressi, ma perch\u00e9 si trova a servire la zona ospedaliera di Napoli: il nome della stazione sta infatti ad indicare che si trova proprio all'entrata del Policlinico di Napoli e di quella posteriore dell'Ospedale Antonio Cardarelli.\nInoltre la stazione serve anche le vicine Facolt\u00e0 di Medicina e Chirurgia, Farmacia e Biotecnologie dell'Universit\u00e0 degli Studi di Napoli Federico II. Dalla stazione si pu\u00f2 raggiungere anche l'ospedale Monaldi e l'ospedale Cotugno.\nIl 26 ottobre 2009 \u00e8 stata inaugurata una seconda uscita della stazione che, tramite sottopassaggio lungo via Pansini, sbuca all'interno del Cardarelli. Tre scale mobili a rampa unica e due ascensori permettono l'accesso ai binari: la banchina \u00e8 a isola.\nAll'apertura nel 1993 questa stazione aveva le scale mobili pi\u00f9 lunghe dell'Europa Occidentale (65 m)\nServizi.\nLa stazione dispone di:"}
{"id": "1273554", "revid": "339392", "url": "https://it.wikipedia.org/wiki?curid=1273554", "title": "Calcio Cerignola", "text": ""}
{"id": "1273556", "revid": "1728", "url": "https://it.wikipedia.org/wiki?curid=1273556", "title": "Unit\u00e0 di misura romana", "text": ""}
{"id": "1273557", "revid": "1573940", "url": "https://it.wikipedia.org/wiki?curid=1273557", "title": "Chiesa di Sant'Andrea a Ripalta", "text": "La chiesa di Sant'Andrea a Ripalta si trova nel comune di Figline e Incisa Valdarno.\nL'edificio, gi\u00e0 citato nel secolo XI e ristrutturato nel XIII secolo, \u00e8 stato ampiamente rimaneggiato nel Settecento mantenendo una sua gradevole eleganza affidata alle decorazioni a stucco. Caratteristico \u00e8 il triplice campaniletto a vela.\nL'opera pi\u00f9 importante che vi si conservava era un trittico con l\"'Adorazione dei Magi e quattro santi\" di Andrea di Giusto, con predella originale e cornice, datato 1436. L'opera \u00e8 stata rimossa per motivi di sicurezza e oggi si trova nel Museo d'arte sacra della collegiata di Figline."}
{"id": "1273566", "revid": "123736160", "url": "https://it.wikipedia.org/wiki?curid=1273566", "title": "Collegio", "text": ""}
{"id": "1273574", "revid": "62004", "url": "https://it.wikipedia.org/wiki?curid=1273574", "title": "Evgenij Vladimirovi\u010d Petrov", "text": " Laureatosi campione del mondo in linea e a cronometro da Under-23 nel 2000, \u00e8 stato professionista dal 2001 al 2016. Dal 2019 \u00e8 direttore sportivo del team Gazprom-RusVelo.\nCarriera.\nNel 2000 a Plouay si laurea campione del mondo sia nella prova in linea che in quella a cronometro nella categoria Under-23. Passa professionista nel 2001 con la Mapei-Quick Step, venendo considerato in prospettiva uno dei migliori atleti per le grandi corse a tappe. I primi due anni sono buoni: Petrov ottiene sei vittorie, tra cui il titolo nazionale \u00e9lite a cronometro (gi\u00e0 vinto nel 2000) e il successo nella classifica finale del Tour de l'Avenir.\nLe quattro stagioni successive non corrispondono invece alle aspettative: Petrov cambia pi\u00f9 volte casacca (iBanesto.com, Saeco, Lampre) andando in genere a ricoprire ruoli da gregario a favore dei compagni di squadra, senza avere possibilit\u00e0 di emergere. Nel 2007 trova la sua dimensione accettando il contratto della neonata Tinkoff di Orlando Maini: corre il Giro d'Italia 2007 da capitano e lo conclude con un ottimo settimo posto. Nel 2008, sempre in maglia Tinkoff, partecipa sia al Giro d'Italia che alla Vuelta a Espa\u00f1a senza per\u00f2 ottenere grandi risultati.\nNel 2009 passa al neonato team russo Katusha. Partecipa poi al Giro d'Italia 2010, dove nell'undicesima tappa prende parte ad una fuga bidone assieme ad altri cinquantacinque corridori: in quell'occasione riesce ad attaccare nel finale, staccando Dario Cataldo e Carlos Sastre su tutti, e a vincere la tappa. Nel 2011 si trasferisce all'Astana, nel 2013 passa quindi tra le file del Team Saxo-Tinkoff, svolgendo sempre ruoli di gregariato."}
{"id": "1273583", "revid": "438678", "url": "https://it.wikipedia.org/wiki?curid=1273583", "title": "Elettori", "text": ""}
{"id": "1273585", "revid": "10280002", "url": "https://it.wikipedia.org/wiki?curid=1273585", "title": "Studenti", "text": ""}
{"id": "1273586", "revid": "1035751", "url": "https://it.wikipedia.org/wiki?curid=1273586", "title": "Chiesa di San Bartolomeo a Scampata", "text": "La chiesa di San Bartolomeo a Scampata si trova nei pressi di Figline Valdarno, nel comune di Figline e Incisa Valdarno, in provincia di Firenze.\nLa chiesa \u00e8 di origine romanica, come attesta l'iscrizione con la data 1150 che ricorda la consacrazione della chiesa, visibile nella controfacciata, costruito sul luogo dove era il castello di \"Fighine\". Spogliata delle opere che originariamente la adornavano, \u00e8 stata a lungo abbandonata, nel 2007 la chiesa \u00e8 stata restaurata da privati che tuttora ne detengono la propriet\u00e0. \nIl titolo della chiesa \u00e8 stato ereditato da una chiesa moderna realizzata ai piedi della collina, sulla strada provinciale. A realizzarne i nuovi affreschi e la grande croce lignea \u00e8 stato chiamato l'artista Elio De Luca. In essa \u00e8 stata collocata un'importante tavola senese gi\u00e0 attribuita ad Ugolino di Nerio (1320 circa), ma da assegnare a Niccol\u00f2 di Segna."}
{"id": "1273587", "revid": "124687145", "url": "https://it.wikipedia.org/wiki?curid=1273587", "title": "Giovanni di Wildeshausen", "text": "Biografia.\nPrecedentemente fu Provinciale in Ungheria dal 1231 al 1233 e vescovo di Bosnia dal 1233 al 1237. Inviato di papa Gregorio IX presso il principe bulgaro Asen II nel 1237, quindi Provinciale di Lombardia dal 1238 al 1240. Nel 1241 venne eletto \"Frater more magister episcopus\" a Parigi. Era in grado di predicare in cinque lingue ed aveva ottime relazioni con la Curia romana.\nSotto la sua guida, i capitoli generali decisero due importanti modifiche delle costituzioni: le sedi dei capitoli generali non sarebbero pi\u00f9 state solo Bologna e Parigi alternativamente, ma anche altre citt\u00e0; il monopolio dell'universit\u00e0 di Parigi venne infranto e, dal 1248, nuovi Studi Generali dell'ordine vennero inaugurati a Montpellier, Bologna, Colonia ed Oxford.\nGiovanni provvide anche ad uniformare la liturgia domenicana e a dare all'ordine una maggiore struttura; particolare cura riserv\u00f2 alle missioni ed agli studi."}
{"id": "1273592", "revid": "287204", "url": "https://it.wikipedia.org/wiki?curid=1273592", "title": "Collegio arbitrale", "text": ""}
{"id": "1273593", "revid": "767487", "url": "https://it.wikipedia.org/wiki?curid=1273593", "title": "Rifugio Ernesto Tazzetti", "text": "Il rifugio Ernesto Tazzetti \u00e8 un rifugio situato nel comune di Usseglio (TO), in Valle di Vi\u00f9, nelle Alpi Graie, a 2.642\u00a0m\u00a0s.l.m. Costituisce un punto di appoggio utile per tutti gli alpinisti (o pellegrini) che vogliono scalare il Rocciamelone seguendo un percorso alpinistico moderatamente difficile e alternativo rispetto alla facile escursione della via normale dal versante della Valsusa.\nStoria.\nIl Club alpino italiano di Torino, intorno al 1910, incaric\u00f2 la guida alpina di Usseglio Pietro Re Fiorentin di sovrintendere, insieme al presidente Luigi Cibrario, alla costruzione di un rifugio alpino alla base del Rocciamelone.\nIl luogo scelto per la costruzione fu uno spalto erboso - opportunamente spianato dallo stesso Re Fiorentin - a circa 2.650\u00a0m di quota, nei pressi del ghiacciaio \"Founs d'Rumour\". Il primo nome assegnato al rifugio fu proprio \"Founs d'Rumour\" (lett. \"le fonti del rumore\" ovvero presso le sorgenti del Rio Rumour, affluente del torrente immissario nel lago di Malciaussia).\nI progettisti furono due soci del CAI di Torino, Alberto Girola e Giovanni Bobba. Essi fecero arrivare 96 quintali di larice d'America a Lanzo Torinese su treno, poi il materiale da costruzione viaggi\u00f2 su carri fino a Margone e quindi a dorso di mulo fino alla frazione Malciaussi\u00e0 (attualmente sommersa da un lago artificiale ad uso idroelettrico). Nel tratto finale (oltre 2 ore e mezza di cammino) il materiale dovette essere portato a spalle.\nIl rifugio venne inaugurato il 13 luglio 1912 e cost\u00f2 in totale al CAI di Torino oltre 3.300 lire tra spianamento, costruzione, trasporto e arredamento.\nIl fabbricato originario, come detto, era stato costruito in legname ed era composto da un unico piano di 6 metri per 3 pi\u00f9 un sottotetto con funzione di dormitorio. Nel piano terra erano presenti solamente due locali: quello pi\u00f9 \"vasto\" fungeva sia da ingresso che da refettorio e dormitorio degli alpinisti (ammassati su reti metalliche), il locale pi\u00f9 piccolo invece serviva al custode come cucina e dormitorio personale. A causa dei forti venti che costantemente spirano sulla zona si resero presto necessari due interventi strutturali: l'ancoraggio alla roccia tramite tiranti e il rivestimento in lamiera metallica di tutte le pareti della costruzione.\nDal 1933 il rifugio Founs d'Rumour porta il nome del medico ed alpinista Ernesto Tazzetti, morto tragicamente sei anni prima (luglio 1927) a causa di un incidente sulla parete nord della Torre d'Ovarda, montagna situata anch'essa nelle Valli di Lanzo. Grazie alle sostanziose offerte della famiglia Tazzetti il rifugio, su progetto dell'Ing. Giulio Apollonio, pot\u00e9 essere ampliato con l'aggiunta di un nuovo locale sul lato nord.\nIl rifugio \u00e8 passato in gestione alla Sottosezione di Chieri del Cai a partire dal 1980. Nel 1982, su spinta dell'allora presidente della Sottosezione di Chieri Ernesto Bigliardi, venne accorpato un prefabbricato in muratura con funzione di nuovo dormitorio che poteva accogliere 30 persone. Negli ultimi anni parallelamente con l'esplodere del fenomeno dell'escursionismo di massa si \u00e8 provveduto a inserire una serie di miglior\u00ece tra cui il telefono, il completo rifacimento del tetto e delle pareti esterne, la nuova sala da pranzo dall'ampia vetrata e i pannelli fotovoltaici per l'impianto di illuminazione.\nCaratteristiche e informazioni.\nIl rifugio Tazzetti sorge su una spianata che si distende al di sotto del Colle della Resta, denominata \"Founs d'Rumour\" che domina dall'alto la conca di Malciaussi\u00e0 alla testata della Valle di Vi\u00f9.\nHa una capienza di 42 posti letto e dispone di un locale invernale sempre aperto separato dal dormitorio in cui trovano collocazione 6 posti letto. Nei mesi di giugno (seconda met\u00e0 del mese) e settembre \u00e8 aperto solo durante i fine settimana mentre da met\u00e0 luglio all'ultima domenica di agosto lo \u00e8 in modo continuativo.\nAccessi.\nL'accesso avviene normalmente dalla valle di Vi\u00f9. Superato l'abitato di Usseglio si arriva al lago di Malciaussia (1.805\u00a0m).\nCosteggiato il lato nord del lago si imbocca il sentiero evidenziato dal segnavia E. P. T. 111. Oltrepassate le baite cosiddette di \"Pietramorta\" si scende e si attraversa il torrente immissario del lago Malciaussi\u00e0. Arrivati a una diramazione si prende a destra e si prosegue lungo la sponda destra idrografica del vallone scavato dal torrente immissario. Dopo essere saliti fino alla base della cresta che porta in cima a I Brillet (3.044\u00a0m) si raggiunge in diagonale la piccola gola dove scorre il Rio Rumour. Ci si porta sulla sponda opposta e si risale la balza erbosa sulla quale sorge il rifugio. Il rifugio \u00e8 raggiungibile in circa 3 ore di facile escursionismo, superando un dislivello altimetrico pari a 837 metri."}
{"id": "1273594", "revid": "125355374", "url": "https://it.wikipedia.org/wiki?curid=1273594", "title": "Sapone da barba", "text": "Il sapone da barba \u00e8 un particolare tipo di sapone utilizzato per produrre schiuma mediante l'uso di un pennello da barba. La schiuma prodotta viene utilizzata per coprire le zone da radere per proteggere la pelle e lubrificarla, agevolando l'uso di un rasoio manuale. Attualmente il sapone da barba \u00e8 meno utilizzato rispetto alla schiuma da barba in bomboletta, ma gode di un buon seguito tra tutti coloro che sono inclini ad usare metodi tradizionali di rasatura, o hanno pelli particolarmente delicate,vogliono ridurre l'impatto ambientale o i costi.\nStoria.\nSaponi specificatamente pensati per essere utilizzati per la rasatura sono noti fin dall'inizio del diciannovesimo secolo. Negli Stati Uniti il sapone Williams \u00e8 tuttora prodotto fin dal 1840 e un brevetto per una ciotola da barba specifica per questo sapone \u00e8 stato depositato nel 1867. Gi\u00e0 nella stessa epoca circolavano i primi saponi in stick ovvero saponi da barba di forma cilindrica che si presta molto bene ad essere passata sul pennello oppure direttamente in faccia.\nForma e aspetto.\nI saponi da barba possono avere tre formati principali: in forma circolare schiacciata, in \"stick\" ed in panetti dalla forma di un parallelepipedo (come un piccolo \"mattone\"). \nI saponi da barba di forma circolare sono in genere pensati per essere utilizzati nei tradizionali recipienti da barba. In genere presentano un lato arrotondato proprio per agevolare tale utilizzo. Saponi d'alto livello possono essere venduti direttamente con il loro contenitore adatto ad essere usato per passare il pennello oppure sciolti come ricambio per il contenitore; questi contenitori possono essere di plastica, vetro, legno o ceramica e sono, in generale, a forma di scodella per facilitare la presa con una singola mano. Alcuni contenitori presentano uno o pi\u00f9 fori per permettere la fuoriuscita dell'acqua che rimane nel contenitore a contatto con il sapone stesso.\nA differenza delle normali saponette utilizzate per l'igiene personale, i saponi da barba hanno una forma di parallelepipedo simile a quella di un \"mattone\": tale forma, infatti, ne limita la praticit\u00e0 d'uso, a meno che non venga operato un adeguato \"reboxing\" entro appositi contenitori pi\u00f9 piccoli di una parte di esso. Spesso questo avviene per i saponi di tipo artigianale (per es. il \"Valobra\") oppure per le confezioni che contengono quantit\u00e0 non pensate per l'uso personale, ma professionale (tagli da 500 grammi o 1000 gramm) che spesso sono confezionati in un unico panetto avvolto in plastica, o carta paraffinata, contenuto a sua volta entro una semplice confezione di cartone recante le caratteristiche (ad es. \"Vitos\", \"Cella\" e \"3P\" ne sono tre classici esempi).\nIl sapone da barba in formato \"stick\" \u00e8 in genere cilindrico, hanno pesi fino a circa 100 grammi ed e` avvolto in una plastica, o carta paraffinata, oppure stagnola in modo da scoprirene solo un'estremit\u00e0 che verra` usata (uno storico marchio \u00e8 il sapone \"Arko\"). Sono pensati per essere utilizzati con una mano ed essere spalmati direttamente sulla barba bagnata e, successivamente, montati direttamente sul viso con il pennello: sono estremamente pratici e frequentemente adoperati per le toilette da viaggio. \nA prescindere dal fattore di forma, i saponi da barba possono avere una consistenza dura o semidura: i primi sono in tutto e per tutto simili ad una normale saponetta; a tale categoria appartengono buona parte dei saponi venduti in ciotola ed in formato di stick; spesso questi saponi subiscono un particolare tipo di lavorazione che consiste nel far passare pi\u00f9 volte (almeno tre, secondo la lavorazione detta del \"triple milled\") l'impasto attraverso rulli d'acciaio in modo da ridurre il pi\u00f9 possibile l'inclusione di bolle d'aria nell'impasto ed ottenere allo stesso tempo un impasto particolarmente uniforme ed omogeneo nella composizione.\nViceversa i secondi, sono spesso saponi artigianali venduti in panetti e presentano una consistenza simile a quella dell'argilla, come ad es. per lo storico marchio \"Vitos\" o il \"3P\".\nUtilizzo.\nIl \"sapone duro e semiduro\" da barba dev'essere utilizzato con l'apposito pennello da barba per ottenere la schiuma necessaria alla rasatura. Il pennello da barba, abbondantemente inumidito per alcuni minuti in acqua calda e poi stizzato, viene passato sul sapone con movimenti circolari ripetuti ed energici per far s\u00ec che il sapone ricopra le setole del pennello: successivamente viene quindi utilizzato in una ciotola a parte (tecnica del \"montaggio in ciotola\") oppure direttamente sul volto umido (tecnica del \"montaggio sul viso\" o \"face lathering\") per ottenere la schiuma.\nIl \"sapone in stick\" da barba in genere viene direttamente spalmato sul pelo del volto bagnato e, successivamente, montato a schiuma con il pennello; grazie alle loro dimensioni compatte ed all'utilizzo del montaggio direttamente sul viso, \u00e8 possibile ricorrere a pennelli pi\u00f9 \"piccoli\" e che \"non\" richiedono l'ausilio della ciotola: pertanto sono spesso considerati saponi idonei alla toilette da viaggio. \nInfine esiste anche la categoria dei \"saponi in crem\"a per la barba: sono in genere contenuti in un tubetto d'alluminio morbido (proprio come i dentifrici) o in apposite \"vesciche\" di plastica flessibile nel caso dei grossi formati professionali da oltre 500 grammi (ad es. Vitos). Anche per questi saponi da barba, il montaggio, proprio come quelli duri e semiduri, pu\u00f2 avvenire direttamente sul volto, oppure sempre nella classica ciotola da barba.\nIngredienti.\nI saponi da barba sono prodotti con gli stessi sistemi di lavorazione dei saponi normali, ma con una scelta oculata degli ingredienti orientata all'ottenimento di una schiuma compatta ma soffice, sufficientemente abbondante e persistente. Per la loro saponificazione vengono usati sia l'idrossido di potassio (KOH) che l'idrossido di sodio (NaOH) invece che il solo idrossido di sodio: questo perch\u00e9 per avere saponi dalla consistenza liquida o in pasta \u00e8 preferibile ricorrere al KOH, mentre per i saponi solidi e semisolidi si preferisce l'utilizzo dell'NaOH. Il sego \u00e8 stato per lungo tempo uno dei componenti pi\u00f9 utilizzati e tuttora presente in molti prodotti tradizionali. Alcuni presentano invece altri tipi di grassi di origine vegetale, come l'olio di cocco, l'olio di palma o l'olio di oliva: spesso viene erroneamente attribuita a questi prodotti una qualit\u00e0 inferiore rispetto alle \"controparti\" contenenti sego, ma \u00e8 una valutazione del tutto errata, in quanto che esistono ormai molti saponi vegetali d'ottima qualita`; casomai lievi differenze sono riscontrabili a livello di cremosita`, consistenza e persistenza nel tempo della schiuma ottenuta.\nInfine per le recenti ipotesi sulla possibile nocivit\u00e0 dei parabeni, molti produttori hanno iniziato ad usare altri conservanti e pubblicizzano l'assenza dei parabeni.\nVantaggi e svantaggi.\nUno dei principali \"vantaggi\" nell'utilizzo dei saponi da barba, \u00e8 il maggior potere idratante rispetto alle schiume da barba in bomboletta. Infatti il sebo naturalmente corporeo presente sulla pelle, ma anche sui peli e capelli, rappresenta una barriera fisiologica protettiva dell'organismo che ostacola la penetrazione dell'acqua e dei batteri/virus nocivi. Il sapone da barba, in virt\u00f9 dei suoi ingredienti e anche grazie all'effetto sinergico nell'utilizzo con il pennello, riesce a rimuovere/disciogliere completamente e pi\u00f9 efficacemente tale barriera. Grazie a cio`, l'acqua pu\u00f2 penetrare meglio nei peli e nella cute, idratandola e rendendo i primi pi\u00f9 morbidi e meno ispidi, facilitandone quindi il taglio con minori passate e riducendo la possibilita` d'irritare la cute. Tutto questo avviene solo \"limitatamente con l'uso della schiuma in bomboletta\" che, in generale, ha un basso potere sgrassante e non viene normalmente distribuita con il pennello, ma solo con le dita e, per la natura del prodotto, frettolosamente.\nIl principale \"svantaggio\" sta nel fatto che il sapone da barba non \u00e8 di utilizzo immediato e richiede pi\u00f9 spazio e tempo: preparare la schiuma e distribuirla sulla pelle richiede infatti necessariamente pi\u00f9 tempo (ma questo tempo e` \"intrinsecamente necessario anche per abituare ed idratare la pelle per prepararla al passaggio della lametta!\"). Inoltre il pennello, l'eventuale ciotola da barba e lo stesso contenitore del sapone da barba complessivamente occupano pi\u00f9 spazio di una semplice bomboletta. Tuttavia va sottolineato che il loro trasporto sugli aerei \u00e8 consentito anche nel bagaglio a mano senza particolari limiti, mentre per le bombolette \u00e8 previsto un limite max. di 100 ml.\nIl costo \"iniziale\" per l'utilizzo di un sapone da barba puo` essere significativamente pi\u00f9 alto di quello richiesto nel caso della schiuma in bomboletta, ma molto dipende dalla marca, dalla tipologia e dai quantitativi che si prendono. Questo \u00e8 in parte anche dovuto alla necessit\u00e0 d'acquistare un pennello da barba ed eventualmente (ma \"non\" obbligatoriamente se si effettua il \"montaggio in viso\" o \"face lathering\") una ciotola da barba: comunque nel caso dei pennelli in pura setola, si parla di cifre di pochi euro. Tuttavia questi costi iniziali sono ampiamente compensati dalla significativa maggior durata dei saponi da barba rispetto alle bombolette, ovvero da un costo nettamente pi\u00f9 basso di ogni rasatura e da un'innegabile pi\u00f9 basso impatto ambientale rispetto allo smaltimento delle bombolette (alluminio e plastiche) e dei propellenti volatili in esse contenuti per ottenere la schiuma."}
{"id": "1273600", "revid": "10280115", "url": "https://it.wikipedia.org/wiki?curid=1273600", "title": "Insegnanti", "text": ""}
{"id": "1273601", "revid": "729019", "url": "https://it.wikipedia.org/wiki?curid=1273601", "title": "Medaglie d'Oro (metropolitana di Napoli)", "text": "Medaglie d'Oro \u00e8 una stazione della linea 1 della metropolitana di Napoli.\nCostruita tra il 1980 e il 1990 su progetto di Michele Capobianco e Daniele Zagaria ed aperta nel 1993, la stazione serve la zona di Piazza Medaglie d'Oro. La stazione, presente nel quartiere Arenella, \u00e8 quella ad altitudine pi\u00f9 bassa delle quattro presenti nel quartiere, nonch\u00e9 la pi\u00f9 vicina al confine col quartiere Vomero.\nLa stazione \u00e8 dotata di sei uscite (in origine erano sette, poi quella posta nell'aiuola centrale venne tombata negli anni 2010) poste nella piazza soprastante, pi\u00f9 cinque ascensori (da NA 010 a NA 014) per i portatori di handicap. All'interno della stazione i binari sono serviti da due banchine.\nServizi.\nLa stazione dispone di:"}
{"id": "1273613", "revid": "1035751", "url": "https://it.wikipedia.org/wiki?curid=1273613", "title": "Pieve di San Lorenzo a Mirans\u00f9", "text": "La pieve di San Lorenzo a Mirans\u00f9 un luogo di culto cattolico situato nel comune di Rignano sull'Arno.\nStoria.\nOggi isolata tra i boschi delle colline rignanesi, tra il Masso Tondo ed il Poggio di Moriano, la pieve detta \u00aba Castellonchio\u00bb forse perch\u00e9 in un primo tempo sorse presso il castello omonimo, viene ricordata tra i beni donati nel 1066 dalla badessa Gisla del Monastero di Rosano al Monastero di San Pier Maggiore di Firenze. Pi\u00f9 tardi compare in un documento fra le pievi confermate da Papa Pasquale II al vescovo di Fiesole nel 1103. Proprio i signori del castello di Castellonchio, la famiglia dei Da Quona ebbero il primo patronato sulla chiesa, famiglia poi divenuta Zanchini. \nIn epoca rinascimentale la chiesa fu ristrutturata, dotata di due altari laterali oltre al preesistente altare maggiore, ed infine il patronato pass\u00f2 al Cardinale Giovanni de' Medici, futuro Papa Leone X. Nella prima met\u00e0 dell'Ottocento la canonica sub\u00ec un incendio che danneggi\u00f2 anche la chiesa, che fu poi restaurata nel 1886, come indica l'iscrizione sopra il portale in cui si legge \"REPARAVIT ATQUE DECORAVIT M.P.P. / A.D. MDCCCLXXXVI\" e la lapide all'interno che ricorda il parroco che fece eseguire i lavori, Migliorotto Pianigiani.\nDescrizione.\nLa pieve \u00e8 databile nel periodo del romanico maturo, tra la fine dell'XI e la prima met\u00e0 del XII secolo, anche per l'accuratezza costruttiva del bel paramento in alberese e per la regolare forma basilicale conclusa da un'abside semicircolare decorata esternamente da un motivo a dentelli. In facciata il portale e l'occhio soprastante sono da riferire al restauro degli anni Cinquanta del XX secolo. Sopra di essi \u00e8 lo stemma della famiglia Zanchini da Castiglionchio. \nL'interno, coperto con travature lignee, \u00e8 diviso in tre navate da quattro valichi poggianti su pilastri quadrangolari, concluso da un'abside, il cui arco di imposta \u00e8 realizzato in serpentino, una delle poche concessioni decorative dell'interno. La chiesa \u00e8 stata restaurata eliminando l'intonaco moderno e ritrovando la quota originale del pavimento. Oggi si presenta praticamente vuota e le opere che vi erano conservate sono state trasferite in chiese vicine.\nAntico piviere di Mirans\u00f9.\nL'antico piviere di San Lorenzo a Mirans\u00f9 si estendeva nella parte settentrionale dell'attuale territorio comunale e comprendeva la chiesa di San Michele a Volognano, quella di San Martino a Prugnano, quella di Santo Stefano alle Corti, esistente ma non pi\u00f9 officiata, la chiesa di Santa Maria a Castiglionchio, il monastero di Santa Maria a Rosano ed il monastero di Santa Maria a Casignano, oggi scomparso."}
{"id": "1273615", "revid": "122649026", "url": "https://it.wikipedia.org/wiki?curid=1273615", "title": "Was Ich denke", "text": "Was Ich denke, pubblicato nel 1979, \u00e8 un album della cantante italiana Milva.\nL'album, composto da 11 tracce, presenta inediti e versioni in tedesco gi\u00e0 interpretate in altre lingue.\nIl disco, pubblicato sul LP e cassette, \u00e8 stato successivamente ristampato anche su CD.\nDa segnalare, in particolare, la riuscita versione in lingua tedesca del classico di Massimo Bubola e Fabrizio De Andr\u00e9 \"Sally\".\nL'album arriv\u00f2 al numero 18 della classifica tedesca il 13 agosto del 1979, stazionando per 53 settimane all'interno della chart e fruttandole il disco d'oro. Tratti dall'album furono pubblicati i singoli \"Freiheit in meiner Sprache\" e \"Typisch Mann\".\nNelle note di copertina figura il nome della fotografa delle immagini di copertina, Mariel\u00f9 Berger ed un ringraziamento alla pellicceria Dellera di Milano per le sontuose pellicce che appaiono nelle immagini contenute nella confezione del disco."}
{"id": "1273621", "revid": "173617", "url": "https://it.wikipedia.org/wiki?curid=1273621", "title": "Giovanni Manca", "text": "Biografia.\nAttivit\u00e0 pugilistica.\nInizi\u00f2 la carriera professionistica nel 1939 in Etiopia dove combatt\u00e9 i primi 19 match con 15 vittorie e due pari. L'8 giugno 1940 conquist\u00f2 il titolo dei pesi medi dell'Africa Orientale, battendo ai punti in 12 round Michele Marini ad Addis Abeba. Lo difese nel febbraio 1941, contro Marcello Malatesta, vincendo ancora ai punti. \nArruolato nell'esercito italiano fu preso prigioniero dagli inglesi a seguito della perdita dell'Africa Orientale Italiana e fu condotto nel Campo di internamento di Zonderwater, in Sudafrica. A Zonderwater, nel 1943, combatt\u00e9 due volte, battendo ai punti, in entrambi i casi, l'ex campione italiano dei pesi welter Gino Verdinelli. Combatt\u00e9 altri sei match senza decisione in Sudafrica, tra Johannesburg e Pretoria, contro pugili locali. \nRientrato in patria nel 1946 riprese a combattere professionalmente soprattutto a Roma ma anche a Napoli e ad Ancona. Costrinse al pari il ventenne Tiberio Mitri e, a Marsiglia, il francese Laurent Dauthuille, che sar\u00e0 sconfitto in maniera rocambolesca da Jake LaMotta per il mondiale dei medi. \nIl 31 luglio 1947, a Cagliari conquist\u00f2 il titolo italiano battendo Wildmer Milandri ai punti in 12 riprese. Dopo altri due incontri all'estero gli fu offerta la possibilit\u00e0 di tentare la conquista della corona europea. L'incontro si svolse 26 gennaio 1948 a Parigi dove venne sconfitto per KO alla seconda ripresa da quel grande campione che fu il francese Marcel Cerdan.\nIl 9 agosto successivo, a Roma, perse anche il titolo italiano contro Tiberio Mitri ai punti in 12 riprese. Si rifece parzialmente battendo i francesi Georges Chappe e Young Raymond.\nRiconquist\u00f2 il titolo italiano, lasciato vacante dal neo campione europeo Tiberio Mitri, battendo William Poli ai punti in 12 riprese a Roma, il 16 giugno 1949. Si trasfer\u00ec poi per alcuni mesi negli Stati Uniti dove sconfisse Gil Williams e Joe Arthur, contro il quale ottenne anche un pareggio, mentre fu sconfitto da Joe Sgro e Alvin Williams. Rientrato in Italia perse il titolo nazionale il 18 giugno 1950, ai punti contro il concittadino Fernando Jannilli. Stesso esito ebbe il match di rivincita il 10 agosto 1950, sempre a Roma.\nAlla fine del 1950 disput\u00f2 tre vittoriosi match ad Alessandria d'Egitto. Tra il 1951 e il 1953 combatt\u00e9 altre 11 volte, in Italia e all'estero, con due pari (Livio Minelli e Wildmer Milandri) e nove sconfitte (Ivano Fontana, Gino Campagna, Hans Schmitz, Peter M\u00fcller, Hans Stretz, Franz Szuzina, Andr\u00e9 de Kersgieter). Il penultimo incontro lo combatt\u00e9 a Lilla, perdendo dal futuro campione d'Europa Charles Humez per Knock-out tecnico all'ottavo round.\nSi \u00e8 ritirato alla fine del 1953. Dopo il ritiro fu assunto come autista nella sede RAI di Roma.\nAttivit\u00e0 cinematografica.\nNel 1952, Giovanni Manca recita la parte del pugile nel film \"Serenata amara\" di Pino Mercanti, insieme a Claudio Villa, Umberto Spadaro, Ave Ninchi e il collega Alvaro Nuvoloni. \nTre anni dopo ha partecipato al film \"Il nostro campione\", con protagonista Tiberio Mitri."}
{"id": "1273626", "revid": "117073516", "url": "https://it.wikipedia.org/wiki?curid=1273626", "title": "Crema da barba", "text": "La crema da barba \u00e8 un prodotto usato per la rasatura, prevalentemente destinato ad un utilizzo congiunto con rasoi a mano libera (o \"shavette\") e/o rasoi di sicurezza (o rasoi \"Double Edge\", \"DE\"). Si presenta con una consistenza cremosa ed, in generale, viene confezionata in tubetto d'alluminio per i formati fino a circa 100-150 grammi o in \"vesciche\" di plastiche flessibili per i quantitativi maggiori ad uso professionale (500 grammi ed oltre). La sua funzione \u00e8 quella di diminuire/evitare l'eventuale insorgenza d'irritazioni causata dall'azione esfoliante del rasoio sull'epidermide, principalmente ammorbidendo la pelle (nei prodotti pi\u00f9 elaborati alcune sostanze hanno anche un ulteriore effetto idratante) e rendendo il pelo meno ispido. Essa pu\u00f2 essere \"montata\" sia direttamente sul volto (tecnica detta del \"face lathering\"), oppure in un'apposita ciotola, (anche in una scodellina va bene comunque) con un pennello inumidito in acqua calda e, successivamente, una volta raggiunta la consistenza desiderata, viene spalmata sull'epidermide subito prima d'eseguire la rasatura.\nA differenza del sapone da barba, la crema si differenzia principalmente per la sua consistenza, nettamente pi\u00f9 \"morbida\" e, secondariamente, anche per il suo profumo spesso pi\u00f9 marcato, grazie alla frequente aggiunta di opportuni oli essenziali (es. all'eucaliptolo, alla canfora, alle mandorle, etc.).\nIn passato la crema da barba veniva prodotta anche da note marche di alta profumeria: oggi, purtroppo, il suo uso \u00e8 stato fortemente ridimensionato dalla pi\u00f9 pratica schiuma da barba in bomboletta pronta all'uso; pertanto la si continua a trovare solo prevalentemente presso poche famose case specializzate in prodotti per la cura personale e per acconciature maschili.\nBisogna comunque puntualizzare che l'utilizzo congiunto del sapone/crema da barba con pennello sono nettamente migliori rispetto alle pi\u00f9 comuni e blasonate schiume da barba in bombolette spray, poich\u00e9 l'azione meccanica di massaggiamento e detersione del sebo dalla cute ad opera del pennello, il maggior tempo destinato all'idratazione cutanea e l'assenza di alcune sostanze propellenti usate nelle bombolette, rendono la rasatura pi\u00f9 dolce e meno traumatica per la pelle che, quindi, risultera` anche meno propensa ad irritarsi (specialmente sul collo) per coloro che hanno una pelle pi\u00f9 delicata. Inoltre c'e` pure da considerare il pesante impatto ambientale dato dallo smaltimento annuo procapite delle bombolette (alluminio e plastiche) e delle sostanze gassose in esse presenti.\nLe marche pi\u00f9 note e vendute in Italia sono: Gillette, Palmolive, Proraso, Cella, Vitos, Valobra, Furbo, Prep e 3P"}
{"id": "1273630", "revid": "729019", "url": "https://it.wikipedia.org/wiki?curid=1273630", "title": "Rione Alto (metropolitana di Napoli)", "text": "Rione Alto \u00e8 una stazione della Linea 1 della metropolitana di Napoli, situata nell'omonimo Rione; venne inaugurata contemporaneamente alle altre stazioni sotterranee della prima tratta. Fa parte del circuito delle stazioni dell'arte.\nGli ingressi principali sono a Via Giulio Palermo, corredati da un ascensore in Via Pasquale Del Torto, mentre ulteriori uscite sono a Via Mariano Semmola, a Via Domenico Fontana e a Via Antonino D\u2019Antona. Un'uscita la collega anche al vicino Ospedale Pascale.\nIl tratto dell'uscita in via Semmola \u00e8 entrato nel circuito delle stazioni dell'arte, al suo interno sono conservate installazioni di Antonio Tammaro e Achille Cevoli all'aperto, mentre nell'interno opere di David Tremlet, Giuseppe Zevola, Bianco-Valente, Katharina Sieverding, Marco Anelli e varie di giovani artisti.\nServizi.\nLa stazione dispone di:"}
{"id": "1273632", "revid": "729019", "url": "https://it.wikipedia.org/wiki?curid=1273632", "title": "Montedonzelli", "text": "La stazione di Montedonzelli \u00e8 una stazione sotterranea della linea 1 della metropolitana di Napoli, ed \u00e8 ubicata in Via Gioacchino Murat, tra Via Pietro Castellino e Via San Giacomo de' Capri nel quartiere Arenella.\nStoria.\nLa stazione \u00e8 stata inaugurata nel 1993, anno in cui entr\u00f2 in funzione la prima tratta metropolitana \"Vanvitelli - Colli Aminei\". Nel febbraio 2006 \u00e8 stata inaugurata una seconda uscita, mediante la costruzione di una galleria sotterranea sotto di \"Via Pietro Castellino\", nei pressi di \"Via Francesco dell'Erba\", che la collega con Via Montedonzelli da cui la stazione prende il nome.\nStrutture e impianti.\nLa stazione \u00e8 munita di marciapiede mobile e scale mobili, mentre all'esterno sono stati creati ampi spazi verdi e aree di svago. La stazione \u00e8 molto frequentata data la vicinanza dell'istituto tecnico commerciale \"Enrico De Nicola\".\nServizi.\nLa stazione dispone di:"}
{"id": "1273637", "revid": "1543377", "url": "https://it.wikipedia.org/wiki?curid=1273637", "title": "Lago di Malciaussia", "text": "Il lago di Malciaussia \u00e8 un lago artificiale che si trova nelle Valli di Lanzo, pi\u00f9 precisamente nella Valle di Vi\u00f9, nella frazione di Malciaussia del comune di Usseglio a 1.805\u00a0m di altitudine.\nToponimo.\nIl nome della frazione deriverebbe dal dialetto locale patois o dall'Arpitano \"mal ciaussia\", che vuol dire \"mal calzati\", in riferimento probabilmente alla scarsa qualit\u00e0 delle calzature utilizzate anticamente dagli abitanti locali o dai margari.\nCollocazione geografica.\nIl lago \u00e8 situato a 1805 m s.l.m. nella frazione di Malciaussia e dista circa nove chilometri dal comune di Usseglio. \u00c8 posizionato alla fine della strada provinciale 32 dopo la frazione di Margone. Il paesaggio \u00e8 tipicamente alpino, tra le montagne delle Alpi Graie che svettano ai piedi del lago si possono notare il Monte Lera (3.355 m s.l.m.), il Rocciamelone (3.538 m s.l.m.) e il Colle dell'Autaret (3.077 m s.l.m.) che, quando il sole lo permette, si specchiano nell'acqua. Il lago di Malciaussia forma lo Stura di Vi\u00f9, uno dei tre fiumi che formano lo Stura di Lanzo, affluente di sinistra del Po.\nStoria.\nLa diga di contenimento del lago \u00e8 stata costruita negli anni 1930 per la produzione di energia elettrica. L'acqua del lago, attraverso delle condutture forzate, arriva a Crot (frazione di Usseglio) dove vi \u00e8 la seconda centrale idroelettrica pi\u00f9 grande della Valle di Vi\u00f9 che all'anno produce circa 48 GWh, ovvero il consumo di 16.000 famiglie. Per la costruzione della diga ci vollero circa 3 anni e fu realizzata una decauville di servizio che partiva dalla stazione superiore della funicolare di Crot che, parallela alla condotta forzata della centrale idroelettrica, risale il versante sinistro della valle. La funicolare \u00e8 tuttora in servizio, mentre la decauville era stata smantellata alla fine degli anni '30 dopo la costruzione della strada militare che raggiunge il lago e rende pi\u00f9 semplice il raggiungimento della diga. Il crollo di un ponticello aveva impedito il completo smantellamento della linea per cui nell'ultimo tratto ci sono ancora i binari. Dove vi era la decauville ora si trova il sentiero Italia che collega Margone a Malciaussia e i binari sono ancora a tratti visibili.\nCon la costruzione della diga \u00e8 stata sommersa completamente la frazione di Malciaussia, dove prima abitavano molti allevatori.\nCaratteristiche.\nLa sua superficie \u00e8 di 0,2196\u00a0km\u00b2 e fa di esso uno dei pi\u00f9 grandi laghi artificiali del Piemonte; la profondit\u00e0 massima \u00e8 di 24 metri e il suo perimetro misura circa 1,96\u00a0km. La lunghezza \u00e8 di 610 metri e la larghezza di 360 metri.\nNella parte sud-est del lago si trova la diga di contenimento e d\u00e0 origine allo Stura di Vi\u00f9. In direzione ovest \u00e8 visibile la cima del Rocciamelone, mentre a nord vi sono le propaggini della Punta Sul\u00e8 e del Monte Lera. Nella parte occidentale nasce il lago e continuando il sentiero al nord di quest'ultimo si riesce a vedere la cascata dell'immissario. Sempre a ovest si trova l'ex caserma della Guardia alla Frontiera di stanza nell'ultima frazione della Valle di Vi\u00f9. Al nord del bacino si trova la strada sterrata che costeggia il lago e la localit\u00e0 di Pietramorta. A nord-est si trova il Rifugio Vulpot e la fine della strada provinciale 32 che arriva da est rispetto al lago.\nClima.\nIl clima \u00e8 tipicamente alpino, con inverni lunghi e abbondanza di nevicate (si raggiungono in media 4,5 metri annui), primavere e autunni piovosi (mediamente 1.200\u00a0mm). In estate le temperature sono miti anche dovute al microclima del lago e alla conca in cui si trova. Le temperature sono mediamente pi\u00f9 fredde di 1,5-3\u00a0\u00b0C, con picchi anche pi\u00f9 freddi di 7-8\u00a0\u00b0C, rispetto alla vicina Stazione meteorologica di Usseglio.\nMonumenti e luoghi d'interesse.\nLa cappella di San Bernardo (il patrono della frazione) \u00e8 situata sulle sponde del lago dietro la casa dei dipendenti Enel (arrivando dalla strada). Ovviamente la costruzione \u00e8 successiva alla costruzione della diga, perch\u00e9 prima la chiesetta di San Bernardo era in centro al paese.\nAccesso.\nLa localit\u00e0 \u00e8 raggiungibile in automobile tramite la SP32 solo nel periodo estivo (da inizio giugno a met\u00e0 ottobre circa). Nel periodo non indicato la strada \u00e8 chiusa da una sbarra a Margone per sicurezza, perch\u00e9 non viene spazzata la neve sulla strada in quanto non c'\u00e8 molta necessit\u00e0. Il lago, quando la strada \u00e8 chiusa, \u00e8 raggiungibile a piedi o con le ciaspole quando c'\u00e8 presenza di neve molle per la strada. Bisogna fare attenzione alle possibili slavine o valanghe nel periodo primaverile; \u00e8 punto di partenza di varie escursioni in alta quota. In particolare \u00e8 punto di partenza per salire al rifugio Ernesto Tazzetti e per guadagnare la vetta del Rocciamelone.\nSport.\nAl lago \u00e8 partenza per le molte escursioni che la zona permette sia in inverno con l'utilizzo delle ciaspole (solo da Margone a Malciaussia lungo la strada provinciale) sia in estate su panoramici sentieri che conducono in quota. \nAlcuni sentieri sono:\nDa Malciaussia \u00e8 possibile anche scalare il Rocciamelone e la terza domenica di luglio v'\u00e8 il Trofeo Berru Vulpot, una gara podistica con partenza a Usseglio e arrivo al rifugio.\nDal settembre 2016, il lago, \u00e8 stato luogo della corsa \"La Via di Annibale sky Marathon\". Questa corsa vuole ricordare il passaggio di Annibale nel 218 a.C. dal Colle dell\u2019Autaret nell\u2019Alta Valle di Vi\u00f9, nelle Valli di Lanzo. E questo \u00e8 un pretesto per correre in un ambiente naturalmente integro dove l\u2019altitudine, il sole, il vento e la neve sono i dominatori e padroni. Corsa di alta montagna che parte e arriva a Usseglio (TO) passando per due passi oltre i 3.000 m e sul nevaio dell'ex ghiacciaio Bert\u00e0. La gara si svolge il primo week-end di settembre.\nIl percorso \u201cLa via di Annibale\u00ae\u201d Sky Marathon (ASM) \u00e8 classificato con il bollino rosso: EE itinerario per escursionisti esperti. Si snoda prevalentemente su strade forestali, mulattiere e sentieri in quota. \u00c8 un itinerario che richiede la capacit\u00e0 di muoversi su terreni particolari, tracce o sentieri impervi o infidi (pendii con affioramenti rocciosi o detritici), talora impegnativi ed esposti. Sono possibili nevicate durante la gara che seppur relativamente breve ha un alto fascino tecnico e paesaggistico. La descrizione e documentazione del transito del condottiero cartaginese \u00e8 descritta nel romanzo storico \"La Druida di Margun \" di Sisto Merlino.\nIl percorso ha effettuato questo itinerario:\nPunti d'appoggio.\nSul bordo del lago si trova il Rifugio Vulpot, l'edificio venne costruito negli anni trenta del novecento come caserma della Guardia alla Frontiera di stanza nell'ultima frazione della Valle di Vi\u00f9. Venne poi dato in gestione alla guida alpina Domenico Ferro Famil (chiamato Bertu Vulpot) che, con la sua famiglia, lo gest\u00ec fino al 2003. Dopo un anno di chiusura, nel 2005 la gestione pass\u00f2 alla famiglia Furlan, gli attuali gestori.\nCuriosit\u00e0.\nQuando si costru\u00ec la diga di Malciaussia la vecchia frazione rimase sommersa dalle acque del lago artificiale. Una leggenda narra che a volte si sentano ancora i rintocchi della campana della vecchia chiesetta di San Bernardo e che questo venga interpretato come segno di sventura."}
{"id": "1273639", "revid": "486946", "url": "https://it.wikipedia.org/wiki?curid=1273639", "title": "Citt\u00e0 decorate con Medaglia d'Oro come &quot;Benemerite del Risorgimento nazionale&quot;", "text": ""}
{"id": "1273647", "revid": "466539", "url": "https://it.wikipedia.org/wiki?curid=1273647", "title": "Sierra Madre Orientale", "text": "La Sierra Madre Oriental \u00e8 una catena montuosa del Messico nord-orientale.\nGeografia.\nSi estende per oltre 1000\u00a0km da Coahuila (nella parte settentrionale del paese) attraversando gli Stati di Nuevo Le\u00f3n, Tamaulipas, San Luis Potos\u00ed, Hidalgo fino alla parte settentrionale dello Stato di Puebla e Quer\u00e9taro dove si congiunge con la Sierra Madre Occidentale e la catena vulcanica del centro America."}
{"id": "1273649", "revid": "2519", "url": "https://it.wikipedia.org/wiki?curid=1273649", "title": "Sierra Madre Oriental", "text": ""}
{"id": "1273650", "revid": "481666", "url": "https://it.wikipedia.org/wiki?curid=1273650", "title": "Hal Fishman", "text": "Fu il giornalista televisivo pi\u00f9 anziano in tutta la storia della televisione.\nSi laure\u00f2 al Cornell University dove lavor\u00f2 per la stazione radio del campus. Inoltre, si laure\u00f2 in scienze politiche al UCLA nel 1956 e si prefissava una carriera nel mondo accademico (in realt\u00e0 lavor\u00f2 come assistente - docente di scienze politiche al California State University, Los Angeles per due anni). Tuttavia, KCOP-TV Channel 13 gli propose di insegnare per un corso \"in onda\", il canale lo invit\u00f2 a condurre il suo stesso segmento."}
{"id": "1273652", "revid": "122722011", "url": "https://it.wikipedia.org/wiki?curid=1273652", "title": "Umberto di Romans", "text": "Biografia.\nUmberto di Romans nacque a Romans-sur-Is\u00e8re nel Delfinato verso il 1193 o 1194; frequent\u00f2 la facolt\u00e0 di Arti all'Universit\u00e0 di Parigi; il 30 novembre 1224 entr\u00f2 nell'ordine dei frati predicatori. Lettore di teologia a Lione fra il 1236 ed il 1239, dal 1240 al 1243 resse la provincia della Toscana e quindi, per dieci anni, quella di Francia; nel 1254 fu eletto Maestro Generale dell'Ordine Domenicano. Mor\u00ec vescovo nel 1277.\nFu uno dei personaggi pi\u00f9 grandi e che pi\u00f9 meritarono dell'ordine domenicano di cui riform\u00f2 le costituzioni, riorganizz\u00f2 l'insegnamento, le missioni, l'inquisizione; nel 1259 promulg\u00f2 una ratio studiorum; particolarmente importante l'unificazione della liturgia domenicana.\nTra le sue opere, oltre ai commenti alla regola di s. Agostino nelle prime costituzioni domenicane, l\"Opus tripartitum\", manuale presentato al Concilio di Lione II (1274), nel quale affronta tra l'altro il problema dell'unione e della riforma della Chiesa."}
{"id": "1273653", "revid": "120497811", "url": "https://it.wikipedia.org/wiki?curid=1273653", "title": "Spedizione Nuova Svevia", "text": "La spedizione Nuova Svevia (in tedesco \"Neu Schwabenland\") \u00e8 stata una missione esplorativa finanziata dalla Germania e diretta verso le regioni antartiche. Svoltasi negli anni 1938-1939 la missione era comandata da Alfred Ritscher.\nPremesse.\nPrima della seconda guerra mondiale la Germania era il secondo mercato per il grasso di balena norvegese (era arrivata ad importarne sino a 200\u00a0000 m\u00b3 l'anno). Questa forte dipendenza dall'estero destava apprensione sia negli ambienti industriali che in quelli finanziari. I primi erano preoccupati perch\u00e9 si trattava di una materia prima indispensabile nella produzione della margarina e del sapone mentre i secondi pensavano alle ripercussioni sul cambio e sulla bilancia dei pagamenti.\nLa spedizione.\nIl 17 dicembre 1938 salpa da Amburgo la nave \"Schwabenland\", un cargo attrezzato con una catapulta per far decollare idrovolanti. La spedizione si compone di 33 scienziati oltre ai 24 membri dell'equipaggio della nave.\nNel gennaio 1939 la nave raggiunge un'area gi\u00e0 rivendicata dalla Norvegia nel 1938 con il nome di Dronning Maud Land ed inizia a cartografare la regione. Nelle settimane successive i due Dornier Wal della nave (chiamati \"Passat\" e \"Boreas\") effettuano 15 voli di ricognizione coprendo un'area di circa 600\u00a0000 km\u00b2 e scattando oltre 16\u00a0000 foto aeree.\nAl fine di rivendicare il territorio esplorato con il nome di \"Neu-Schwabenland\", la spedizione lascia lungo la costa tre bandiere tedesche e ne paracaduta almeno 13 all'interno. Il gruppo effettua anche escursioni per rivendicare colline e altri punti significativi ed impianta anche una base temporanea. Viene anche segnalata, mediante foto aerea, la presenza di una sorgente termale chiamata oasi Schirmacher in onore del capitano Schirmacher, che pilotava l'aereo durante la scoperta. Il sito, che consente la crescita di una limitata vegetazione, ospita attualmente la base Maitri.\nIl ritorno.\nLa nave \"Schwabenland\" fa ritorno ad Amburgo nel 1939. Al suo arrivo Ritscher \u00e8 sorpreso di trovare gi\u00e0 programmate altre due spedizioni in Antartide: la prima per l'estate 1939-40 e la seconda per quella 1940-41. Entrambe hanno come obiettivi l'individuazione di siti idonei all'impianto di basi baleniere e, pi\u00f9 importante, di estendere la rivendicazione tedesca in Antartide. La seconda in particolare aveva uno scopo pi\u00f9 militare e prevedeva la costruzione di una base navale nei pressi del canale di Drake per il controllo del transito tra l'oceano Atlantico e quello Indiano.\nEntrambe le missioni vennero per\u00f2 annullate a causa della seconda guerra mondiale."}
{"id": "1273677", "revid": "1418004", "url": "https://it.wikipedia.org/wiki?curid=1273677", "title": "Karin Fossum", "text": "Ha iniziato la sua carriera artistica pubblicando una raccolta di poesie (1974). Dopo una pausa di 14 anni ha ripreso a pubblicare. Nel 1997 ha vinto il Glasnyckeln (\"Chiave di vetro\": premio consegnato ai migliori romanzi gialli scandinavi) con \"Lo sguardo di uno sconosciuto\".\nVive a Sandefjord, \u00e8 sposata ed ha due figlie.\nOpere.\n\"(accanto al titolo originale norvegese, si riporta l'eventuale titolo italiano)\"\nFilmografia.\n\"(film tratti dai suoi romanzi)\""}
{"id": "1273678", "revid": "118130177", "url": "https://it.wikipedia.org/wiki?curid=1273678", "title": "Jo\u00e3o da Cruz e Sousa", "text": "Biografia.\nDi origine africana, figlio di due schiavi, venne educato dai padroni che lo indirizzarono verso un percorso di formazione culturale culminato con l\"Ateneu provincial Catarinense\", dove Cruz e Sousa ritorn\u00f2 come insegnante.\nTerminati gli stud\u00ec dovette affrontare non poche difficolt\u00e0 per inserirsi nel mondo del lavoro, a causa di motivi razziali.\nQuindi fu costretto a mutare vari lavori ed ebbe vita travagliatissima.\nIspirato dalle letture di Edgar Allan Poe e Charles Baudelaire, divenne uno dei pi\u00f9 validi rappresentanti dell'estetica simbolista: strinse una profonda amicizia con il poeta Alphonsus de Guimaraens.\n\"L\u00c9SBIA \"\nCr\u00f3ton selvagem, tinhor\u00e3o lascivo, \nPlanta mortal, carn\u00edvora, sangrenta, \nDa tua carne b\u00e1quica rebenta \nA vermelha explos\u00e3o de um sangue vivo.\nNesse l\u00e1bio mordente e convulsivo, \nRi, ri risadas de express\u00e3o violenta \nO Amor, tr\u00e1gico e triste, e passe, lenta, \nA morte, o espasmo g\u00e9lido, aflitivo\u2026\nL\u00e9sbia nervosa, fascinante e doente, \nCruel e demon\u00edaca serpente \nDas flamejantes atra\u00e7\u00f5es do gozo.\nDos teus seios ac\u00eddulos, amargos, \nFluem capros aromas e os letargos, \nOs \u00f3pios de um luar tuberculoso\u2026 \n-- Cruz e Souza / Broqu\u00e9is (1893).\nLe sue opere poetiche non furono accette al pubblico e ai critici, ma a partire dal 1920 sono state rivalutate, come documento di una poesia di fine-secolo e quindi di transizione.\nUno dei temi principali inserito nelle opere di Cruz e Sousa \u00e8 quello della liberazione dalla schiavit\u00f9, sia del peccato sia del dolore, necessaria per raggiungere una sorta di oblio.\nNella composizione \"Cristo di bronzo\", la divinit\u00e0 \u00e8 di colore, travolta dalle passioni e dal peccato, mentre in \"Evoca\u00e7\u00f5es\" (Evocazioni), l'autore esprimer\u00e0 il tragico dolore dei neri."}
{"id": "1273680", "revid": "287204", "url": "https://it.wikipedia.org/wiki?curid=1273680", "title": "Tetrafylia", "text": "Tetrafylia () \u00e8 un ex comune della Grecia nella periferia dell'Epiro (unit\u00e0 periferica di Arta) con 3.792 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Georgios Kara\u00efskakis."}
{"id": "1273683", "revid": "838137", "url": "https://it.wikipedia.org/wiki?curid=1273683", "title": "Sre\u010dko Katanec", "text": "Carriera.\nGiocatore.\nClub.\nDi origini croate, inizi\u00f2 a giocare a calcio all'et\u00e0 di 7 anni nell'NK Lubiana. Nel 1981 si trasfer\u00ec all'Olimpia Lubiana e nel 1985 alla . Un anno pi\u00f9 tardi fu acquistato dal , con cui vinse il campionato jugoslavo nel 1987. Nel 1988 pass\u00f2 allo , formazione con la quale raggiunse la finale della Coppa UEFA 1988-1989, persa contro il Napoli.\nPer la stagione seguente fu acquistato dalla per 3,325 miliardi di lire dalla Sampdoria, squadra con cui si aggiudic\u00f2 la Coppa delle Coppe 1989-1990. Nella compagine blucerchiata milit\u00f2 fino al 1994, vincendo lo scudetto nel campionato 1990-1991, la Coppa Italia nel 1994 e perdendo la finale di Coppa dei Campioni 1991-1992, risultando essere uno dei protagonisti della squadra specialmente negli anni di Vujadin Bo\u0161kov.\nFinito il contratto con la Sampdoria, rimane svincolato e si ritira dal calcio giocato nel 1994-95, a 31 anni.\nNazionale.\nHa vestito la maglia della nazionale jugoslava al e nello stesso anno alle Olimpiadi di Los Angeles, oltre che al . Nel suo ultimo anno di attivit\u00e0 fece in tempo a ottenere 5 convocazioni nella neonata nazionale slovena.\nAllenatore.\nInizia la propria carriera da allenatore con la nazionale under-21 della Slovenia, che guida tra il 1996 e il 1998. Per un breve periodo, nel 1998, guida il .\nNel 1998 \u00e8 nominato selezionatore della , che guida ad una sorprendente qualificazione al dopo aver eliminato l'Ucraina ai play-off. Nella fase finale del torneo la nazionale slovena ottiene due pareggi alla sua prima partecipazione ad una competizione internazionale di rilievo; uno di questi \u00e8 contro la per 3-3, con gli sloveni che si fanno rimontare 3 gol di vantaggio. Due anni pi\u00f9 tardi Katanec conduce la squadra alla qualificazione al campionato del mondo nippo-sudcoreano, nuovamente tramite i play-off, in cui questa volta gli sloveni si qualificano a spese della Romania. Nella manifestazione iridata la Slovenia perde tutte e tre le partite della prima fase ed \u00e8 eliminata al primo turno.\nIl 2 novembre 2002 diventa tecnico dell'Olympiakos. Esordisce nella partita pareggiata per 1-1 contro l'AEK Atene. Dopo quattro giorni esordisce in Champions League, con la squadra gi\u00e0 eliminata dalla competizione, nella gara pareggiata per 3-3 contro il Maccabi Tel Aviv. Il 7 febbraio 2003 viene esonerato dall'incarico, con un bilancio di 7 vittorie, 4 pareggi e una sconfitta.\nIl 16 febbraio 2006 diventa CT della Macedonia. Esordisce nell'amichevole vinta per 1-0 contro la Turchia. Non riesce a qualificare la squadra all'europeo del 2008, nonostante nel girone colga un pari per 0-0 in trasferta contro l', oltre che una vittoria per 2-0 contro la . Il 6 aprile 2009, a seguito della sconfitta per 4-0 contro l'Olanda, dopo appena quattro partite di qualificazione al (una vittoria e 3 sconfitte), rassegna le dimissioni per mancanza di serenit\u00e0 nella squadra.\nIl 22 giugno 2009 diventa CT degli Emirati Arabi Uniti. Esordisce nell'amichevole vita per 3-2 contro la Repubblica Ceca. Gli Emirati Arabi Uniti prendono parte alla Coppa d'Asia 2011, dove non riescono a superare il proprio girone, piazzandosi ultimi con un solo punto. Il 9 settembre 2011, dopo la sconfitta con il Libano per 3-1 in una partita valevole per la qualificazione al , Katanec \u00e8 esonerato.\nIl 2 gennaio 2013 torna alla guida della Slovenia. Il 6 febbraio esordisce nell'amichevole persa per 3-0 contro la Bosnia ed Erzegovina. La Slovenia riesce, tuttavia, a qualificarsi per il , arrivando terza nel girone E dietro a Svizzera e Islanda. La Slovenia ottiene poi il terzo posto nel proprio girone di qualificazione al e partecipa dunque ai play-off, dove viene eliminata dall'Ucraina. Il 24 dicembre 2017, dopo aver fallito la qualificazione al campionato mondiale del 2018, rassegna le dimissioni.\nIl 5 settembre 2018 diventa nuovo CT dell'Iraq. Guida la squadra durante la Coppa d'Asia 2019, in cui l'Iraq si ferma agli ottavi contro il Qatar (sconfitta per 1-0)."}
{"id": "1273684", "revid": "109651", "url": "https://it.wikipedia.org/wiki?curid=1273684", "title": "Larsen (programma televisivo)", "text": "Larsen \u00e8 stato un programma televisivo andato in onda sulle frequenze digitali di Futura Tv, canale satellitare della RAI.\nIdeato e condotto da Giulia Blasi con la collaborazione di Alessandro De Angelis, si \u00e8 fatto notare per un uso nuovo del linguaggio televisivo, a met\u00e0 strada tra televisione e Internet. \nSi trattava essenzialmente di un talk show musicale: in ogni puntata, infatti, oltre agli artisti si alternavano personalit\u00e0 di spicco del giornalismo musicale italiano. L'argomento della trasmissione variava tra tematiche strettamente musicali ed altre di pi\u00f9 ampio respiro. Molto spazio agli spettatori, grazie l'interazione mediante webcam e la possibilit\u00e0 di vedere mandati in onda i propri videoclip artigianali.\nIl programma \u00e8 andato in onda dal 12 febbraio al 15 dicembre 2006.\nGli artisti che hanno partecipato sono considerati tra i nomi di punta della nuova musica italiana: tra gli altri, Cesare Basile, Offlaga Disco Pax, Adam Green, Yuppie Flu, Numero 6, Perturbazione, Paolo Benvegn\u00f9, Franklin Delano, Roberto Angelini, Riccardo Sinigallia, Filippo Gatti, Scuola Furano, Non voglio che Clara, Marco Parente, FR Luzzi, Marco Bellotti, Sikitikis, Settlefish, Studio Davoli, Beaucoup Fish, Be-Hive, Black Circus Tarantula, Eskimo Trio, Disco Drive, Valderrama 5, TheNiro, Les Fauves, Inigo, Pecksniff, Cut, Mosquitos, Shout e Father Murphy."}
{"id": "1273685", "revid": "643494", "url": "https://it.wikipedia.org/wiki?curid=1273685", "title": "Alfred Ritscher", "text": "Capitano della Kriegsmarine \u00e8 stato al comando della terza spedizione antartica tedesca svoltasi dal 1938 al 1939."}
{"id": "1273687", "revid": "289247", "url": "https://it.wikipedia.org/wiki?curid=1273687", "title": "Centauro VBC", "text": ""}
{"id": "1273688", "revid": "287204", "url": "https://it.wikipedia.org/wiki?curid=1273688", "title": "Vlacherna", "text": "Vlacherna () \u00e8 un ex comune della Grecia nella periferia dell'Epiro (unit\u00e0 periferica di Arta) con 3.326 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Arta."}
{"id": "1273690", "revid": "287204", "url": "https://it.wikipedia.org/wiki?curid=1273690", "title": "Aquila di Eatonton", "text": "L'Aquila di Eatonton \u00e8 un'opera artistica che si trova presso Eatonton nello stato della Georgia (USA).\nScolpita probabilmente da nativi americani durante il periodo Woodland, raffigura un'enorme aquila con le ali spiegate ed il becco rivolto a destra. La particolarit\u00e0 sta nel fatto che essendo stato utilizzato del quarzo bianco, la figura risplende nella notte come se fosse autoilluminante.\nIl sito fa parte del Registro nazionale dei luoghi storici degli Stati Uniti."}
{"id": "1273692", "revid": "322321", "url": "https://it.wikipedia.org/wiki?curid=1273692", "title": "Gerard de Daumar", "text": "Biografia.\nNel 1342 fu eletto maestro generale dell'Ordine dei predicatori ma abdic\u00f2 il 20 settembre dello stesso anno, poich\u00e9 fu creato cardinale del titolo di Santa Sabina.\nMor\u00ec ad Avignone il 28 settembre 1343."}
{"id": "1273694", "revid": "287204", "url": "https://it.wikipedia.org/wiki?curid=1273694", "title": "Xirovouni", "text": "Xirovouni () \u00e8 un ex comune della Grecia nella periferia dell'Epiro (unit\u00e0 periferica di Arta) con 4.083 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Arta."}
{"id": "1273699", "revid": "287204", "url": "https://it.wikipedia.org/wiki?curid=1273699", "title": "Kommeno", "text": "Kommeno () \u00e8 una ex comunit\u00e0 della Grecia nella periferia dell'Epiro (unit\u00e0 periferica di Arta) con 835 abitanti secondo i dati del censimento 2001.\n\u00c8 stata soppressa a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compresa nel comune di Nikolaos Skoufas."}
{"id": "1273702", "revid": "228587", "url": "https://it.wikipedia.org/wiki?curid=1273702", "title": "Chiesa di Santa Maria in Castello (Cupra Marittima)", "text": "Santa Maria in Castello \u00e8 una chiesa romanica nel borgo medievale di Marano, a Cupra Marittima, in provincia di Ascoli Piceno.\nStoria.\nMedioevo.\nLa prima notizia riguardante Santa Maria in Castello \u00e8 contenuta in un documento redatto nel 1227 alla presenza del cappellano titolare della chiesa: \"Actum S. Mariae Marani... Cappell. dom Bernardus\"; \u00e8 molto probabile per\u00f2, che le sue origini siano pi\u00f9 antiche. \nDa documenti posteriori \u00e8 attestata come chiesa matrice di Castel Marano, ma la qualifica, e con essa la riscossione dei benefici detti \u201cdi Santa Lucia e Santa Caterina\u201d, cessa con la costruzione della chiesa di San Basso.\nIl 22 novembre 1254 vi viene convocato il Parlamento Generale di Marano, composto da 137 capifamiglia e presieduto dai consoli Faraldo Fiorentini e Palmiro Gentili, per ratificare il patto stipulato il giorno precedente con Fermo, volto alla salvaguardia dei diritti e dei doveri dei Maranesi.\nLa tradizione vuole che, per un breve periodo, prima di venire trasferito nella Parrocchiale, il corpo di San Basso sia stato deposto qui. Il martire sembra essere stato traslato a Marano dalla Pieve nel sec. X, quando questa viene abbandonata dai benedettini: infatti nel documento del 1063 si parla di libri, campane ed altro, ma non si fa alcun cenno al corpo del Santo.\nNel 1330 e, successivamente, alla fine dello stesso secolo, la chiesa subisce profondi restauri.\nEt\u00e0 moderna.\nNel 1614 la sua struttura si mostra talmente fatiscente che il vescovo ne ordina la riduzione della lunghezza; per sostenerne le spese viene venduto l'orto a sud della strada, che precedentemente ospitava un piccolo cimitero.\nIntorno al 1621\u20131625 la Parrocchiale di San Basso \u00e8 sottoposta a radicali restauri, a tal punto che Santa Maria in Castello ne fa provvisoriamente le veci, nominandosi \u201cdei Santi Basso e Margherita in Santa Maria\u201d.\nEt\u00e0 contemporanea.\nDopo la met\u00e0 dell'Ottocento l'edificio diviene di propriet\u00e0 comunale. Nel 1872 vi torna la Parrocchia che resta fino al 1888, quando si sposta alla chiesa dell'Annunziata; nel 1904 viene trasferita definitivamente alla \"marina\", presso Santa Maria del Sacro Cuore, \"alias\" Sant'Egidio.\nLa chiesa versa in stato di totale abbandono fino agli anni trenta, quando diviene propriet\u00e0 privata assieme alla villa attigua, un ex casino di caccia settecentesco ricavato da un nucleo medievale di casupole di tessitori.\nLa chiesa, attualmente, \u00e8 propriet\u00e0 privata ed \u00e8 chiusa al culto.\nRestauro del 1946.\nNel 1946 inizia un consistente restauro, terminato nel 1948, come attestano la lapide in fondo alla navata, il quadro raffigurante il Beato Antonio Grassi (realizzato in occasione dell'inaugurazione della chiesa) e l'architrave del portale con lo stemma nobiliare dei proprietari.\nInterventi interni.\nIl soffitto \u00e8 ricostruito ripristinando le capriate come in origine e, nel rifare il pavimento, si rinvengono sepolture che in seguito si scopriranno estese fino al giardino della vicina villa. Gli altari settecenteschi vengono rimossi e sostituiti con nuovi arredi; sotto il baldacchino, ai lati dell'altare, sono collocate le statue della Vergine e di San Vincenzo. Gli affreschi superstiti sono affidati ad un restauratore locale, che ricompone ed integra le parti figurative mancanti.\nInterventi esterni.\nLa facciata esterna, lungo la parete meridionale sulla strada pubblica, viene rimaneggiata in minima parte: si conservano le monofore a strombo, esempio tipico dell'architettura di transizione tra il romanico ed il gotico, databili alla prima met\u00e0 del XIII secolo, e l'ingresso principale, ornato da un elegante portale semigotico, entrambi finemente decorati da motivi geometrici in cotto.\nSotto il cornicione del tetto \u00e8 per buona parte reintegrata la serie di archetti pensili a tutto sesto, e viene costruito \"ex novo\" un piccolo campanile a vela per sostenere le campane.\nL'interno.\nL'interno della chiesa conserva tre grandi arcate polilobate sorrette da colonnine in cotto, di gusto tipicamente arabo ed orientale, ricollegabili direttamente alla presenza saracena, viva nel territorio fino ai primi anni del sec. XIII. Nella lunetta sotto il baldacchino del presbiterio un affresco raffigura la Vergine col Bambino, santa Lucia e santa Caterina d'Alessandria. Databile ai primi decenni del sec. XV, attesta i fecondi contatti dell'anonimo artista con la Pittura veneta, rispondendo al gusto del gotico internazionale, trionfante in questa parte delle Marche. Gli affreschi nell'angolo sud-est, di autore ignoto, sono invece di stile romanico. Prima del rovinoso crollo del tetto, affreschi cinquecenteschi attribuibili a Giuseppe Vergani decoravano le volte a camorcanna. \nLungo la parete a nord, su un piano pi\u00f9 elevato, un piccolo corridoio aperto mostra ancora archi e pilastri di un portichetto, mentre il lato ovest, oggi murato, presentava fino al 1819 una strada ed un'ulteriore porta d'ingresso.\nIn passato Santa Maria veniva denominata \u201cChiesa di San Filippo\u201d in ricordo del Beato Antonio Grassi, padre filippino, antenato dell'odierna famiglia di proprietari dello stabile ed effigiato sulla tela posta sopra l'altare laterale. Il dipinto occupa oggi lo spazio che nel XV secolo era riservato al dipinto \"Madonna con Bambino e Santi Basso e Sebastiano\" di Vittore Crivelli, attualmente conservato nella chiesa dei Santi Basso e Margherita a Cupra Marittima."}
{"id": "1273703", "revid": "104458", "url": "https://it.wikipedia.org/wiki?curid=1273703", "title": "List One", "text": ""}
{"id": "1273706", "revid": "287204", "url": "https://it.wikipedia.org/wiki?curid=1273706", "title": "Melissourgoi", "text": "Melissourgoi () \u00e8 una ex comunit\u00e0 della Grecia nella periferia dell'Epiro (unit\u00e0 periferica di Arta) con 671 abitanti secondo i dati del censimento 2001.\n\u00c8 stata soppressa a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compresa nel comune di Kentrika Tzoumerka."}
{"id": "1273708", "revid": "124443206", "url": "https://it.wikipedia.org/wiki?curid=1273708", "title": "Rifugio Luigi Cibrario", "text": "Il rifugio Luigi Cibrario al Peraciaval \u00e8 un rifugio alpino situato nel comune di Usseglio, in Valle di Vi\u00f9, nelle Alpi Graie, a 2.616\u00a0m s.l.m..\nStoria.\nFu costruito nel 1891 per iniziativa del conte Luigi Cibrario, alpinista ed allora presidente della sezione di Torino del CAI.\nNel corso degli anni venne ampliato pi\u00f9 volte. Nel 1939 fu intitolato a Luigi Cibrario.\nPer lunghi anni, dal 1948 al 1964, fu gestito da Guido Ferro Famil, detto \"Vulpot\".\nCaratteristiche e informazioni.\nSi trova nella conca detta \"Peraciaval\" al di sotto del Colle della Valletta (3.207\u00a0m) che lo mette in comunicazione con la vicina Francia.\nAccessi.\nL'accesso avviene dalla frazione Villaretto del comune di Usseglio in circa tre/quattro ore. Da Villaretto si pu\u00f2 proseguire in macchina seguendo la strada che percorre il vallone d'Arnas sino all'alpe Barmas dove ha inizio il sentiero 120 (da qui 3 ore al rifugio). In particolare il sentiero attraversa il rio Arnas; sale poi il pendio per raggiungere il tracciato della vecchia decouville che era servita per la costruzione delle dighe artificiali; attraversa due ripidi canaloni che scendono dalle propaggini del monte Lera; poi raggiunge e supera il \"rio Peraciaval\" e risalendo il vallone del Peraciaval raggiunge il rifugio.\nIn alternativa si pu\u00f2 partire dalla frazione Margone. Per questo tracciato si sale per prati fino a raggiungere la decouville utilizzata un tempo per la costruzione dello sbarramento del Lago Dietro la Torre; si gira sotto i ripidi contrafforti del monte Lera e ci si ricongiunge con il sentiero precedente prima dell'attraversamento dei due ripidi canaloni.\nTraversate.\nIl rifugio \u00e8 interessato dal percorso escursionistico Tour della Bessanese."}
{"id": "1273709", "revid": "47112", "url": "https://it.wikipedia.org/wiki?curid=1273709", "title": "Subsampling", "text": ""}
{"id": "1273710", "revid": "104458", "url": "https://it.wikipedia.org/wiki?curid=1273710", "title": "Lista Aperta per il Diritto allo Studio", "text": ""}
{"id": "1273713", "revid": "729019", "url": "https://it.wikipedia.org/wiki?curid=1273713", "title": "Freccia (combattimento fanteria)", "text": "Il \"Veicolo Blindato Medio\" (VBM) Freccia \u00e8 un veicolo da combattimento della fanteria derivato dalla blindo Centauro, realizzato da un consorzio tra IVECO e OTO Melara.\n\u00c8 dotato di torretta OTO Melara \"hitfist plus\" (montata in una versione precedente e meno sofisticata anche sui veicoli da combattimento IFV Dardo) e capace di trasportare 8 fanti completamente equipaggiati.\nNe esistono varie versioni: Combat base, Combat controcarro, Posto Comando, porta-mortaio, versioni per il Genio, per il soccorso e per l'esplorazione. L'equipaggio \u00e8 composto da un pilota e da due operatori situati nella torretta.\nProduzione.\nLo sviluppo di una serie di mezzi derivati dalla blindo Centauro ebbe inizio nel 1998, a seguito dell'esigenza di disporre di un mezzo blindato capace di trasportare una squadra di fanteria sul campo di battaglia che sostituisse i vecchi M113 attualmente in dotazione. Il primo prototipo fu consegnato nel 2002 mentre la produzione vera e propria ha avuto inizio verso la fine del 2008.\nIl completamento delle consegne \u00e8 avvenuto il 6 giugno 2017, data entro la quale sono stati ordinati e consegnati un totale di 249 veicoli (190 nella versione Combat base, 36 in versione Combat controcarro, 2 nella versione Posto Comando e 21 nella versione porta mortaio) destinati ad equipaggiare la prima Brigata Media dell'Esercito Italiano.\nUn secondo programma, gi\u00e0 approvato dalle Commissioni Difesa del Parlamento italiano, prevede la realizzazione di 381 VBM (261 VBM tra Combat, Contro Carro, Porta Mortaio e Posto Comando e 120 VBM Esploranti) per la formazione della Seconda Brigata ad ottobre 2020 sono stati consegnati 340 di 630 esemplari.\nLa corazza frontale del VBM Freccia protegge l\u2019equipaggio da proiettili di 25/30mm, con la protezione che pu\u00f2 essere incrementata per proteggere da mine e ordigni esplosivi. Il VBM Freccia pu\u00f2 essere equipaggiato con protezione NBC (Nucleare Biologica Chimica) e nella sua versione standard pu\u00f2 contenere 8 soldati + 3 membri dell\u2019equipaggio. Sono state probabilmente previste versioni con una capienza maggiore.\nLa versione base Combat \u00e8 equipaggiata con: torretta Oto Melara HITFIST 25 Plus, armata con cannone Oerlikon KBA B03 da 25/80\u00a0mm camerato per la cartuccia 25x137 standard NATO e mitragliatrice coassiale da 7,62\u00a0mm NATO. A destra della torretta sono installati due sistemi ottici, uno dei quali nella versione Posto Comando, che sono il Lothar (Land Optronic Thermal Aiming Resource) e Janus entrambi della Galileo Avionica. Il sistema Janus permette di effettuare ricerche sul terreno senza dover muovere la torretta, cosa che succede invece per il Lothar, mentre il sistema Lothar presenta un piccolo tergicristallo, non disponibile nel sistema Janus, mancanza che ad alte velocit\u00e0 e in ambienti ostili, portano il sistema ottico a sporcarsi senza possibilit\u00e0 di pulizia.\nLa versione Combat controcarro con la stessa torretta ma con l'aggiunta di due missili controcarro Rafael Spike LR e di un'ottica panoramica Galileo Janus. I lanciatori possono essere comandati separatamente tramite due console. Nel 2012 \u00e8 stata presentata una torretta Hitfist con quattro lanciatori a tubo per missili.\nLa versione porta mortaio \u00e8 sprovvista della torretta Hitfist 25 Plus ed \u00e8 dotata di un\u2019apertura, per permettere al mezzo di essere equipaggiato con mortaio TDA 2R2M da 120\u00a0mm, dotato di sistema di ammortizzazione del rinculo e di caricamento semiautomatico.\nLa versione posto comando \u00e8 sprovvista della torretta e ha la parte posteriore rialzata e dotata di sistemi radio aggiuntivi ed inoltre ha la possibilit\u00e0 della installazione di una torretta Hitrole a controllo remoto da 7,62/12,7 o lanciagranate da 40mm Mk 19.\nLa versione ambulanza ha lo stesso scafo della versione Posto Comando ma l'interno adeguato per il soccorso dei feriti.\nLa configurazione Recupero \u00e8 adibita al soccorso ed \u00e8 dotata di strumenti per la rimozione di ostacoli.\nLa versione Esplorante costituisce, nel panorama dei sistemi per la Difesa e nel contesto internazionale attuale, un\u2019innovazione assoluta. I veicoli in versione esplorante andranno ad equipaggiare le unit\u00e0 di Cavalleria deputate alla ricognizione come previsto dalla seconda fase del programma di acquisizione del VBM, che contempla la ridefinizione di una Seconda Brigata. La versione esplorante sar\u00e0 sviluppata sviluppate due differenti configurazioni, che opereranno congiuntamente e in modo complementare e in sinergia tra loro: la configurazione \"Far\" (o Freccia E1) e \"Close\" (o Freccia E2), entrambe dotate di torretta Hitfist, come nella versione Combat.\nIl Freccia E1 sar\u00e0 specializzato nella scoperta a lungo raggio e tale funzione garantita grazie al radar LYRA 10 di sorveglianza terrestre, realizzato da Finmeccanica-Selex ES, accoppiato a una camera termica per l\u2019identificazione dei bersagli e a due lanciatori per mini-UAV (Unmanned Aerial Vehicle) Horus di Finmeccanica-OTO Melara, con capacit\u00e0 di sorveglianza e acquisizione obiettivi; Il radar LYRA 10 fornisce un\u2019elevata prestazione nella misurazione della posizione dei bersagli ed \u00e8 in grado di rilevare ed effettuare la classificazione automatica di oggetti di piccole dimensioni in movimento sulla superficie terrestre con basse velocit\u00e0. Il Freccia E2 sar\u00e0 impiegato, invece, per la sorveglianza e acquisizione di obiettivi a breve raggio, in grado quindi di condurre un\u2019esplorazione pi\u00f9 ravvicinata. Oltre al sensore di scoperta Janus Full Format di Selex ES, gi\u00e0 presente nelle configurazioni pi\u00f9 recenti della torretta Hitfist del VBM Freccia e in grado di offrire una visione panoramica a medio-lungo raggio in tutte le condizioni meteorologiche, un veicolo terrestre non pilotato (UGV), e con missili controcarro Spike.\nIl 6 giugno 2017, presso la sede del Segretario generale della difesa, \u00e8 stato sottoscritto, tra l'Ingegnere Gianpiero Lorand, responsabile della Divisione Sistemi di Difesa di Leonardo, il Dottor Vincenzo Giannelli, Presidente e Amministratore delegato di Iveco Defence Vehicles e il Dottor Silvano Lentini, della Direzione degli Armamenti Terresti, in rappresentanza del Ministero della difesa il contratto per l'acquisizione di veicoli blindati \"Freccia\" destinati all\u2019Esercito Italiano.\nIn dettaglio, il contratto prevede la fornitura di 16 VBM Combat con garanzia estesa quinquennale, due Prototipi di VBM Posto Comando e il completamento dei VBM Porta Mortaio gi\u00e0 contrattualizzati.\nL\u2019acquisizione di tali mezzi consente il completamento della prima Brigata media (Pinerolo), mentre la prima fornitura di 30 VBM in configurazione Combat per la Brigata meccanizzata \"Aosta\" era gi\u00e0 stata contrattualizzata nell'ottobre 2016 (con garanzia estesa decennale) e i mezzi consegnati nel 2018."}
{"id": "1273714", "revid": "287204", "url": "https://it.wikipedia.org/wiki?curid=1273714", "title": "Srecko Katanec", "text": ""}
{"id": "1273720", "revid": "287204", "url": "https://it.wikipedia.org/wiki?curid=1273720", "title": "Theodoriana", "text": "Theodoriana () \u00e8 una ex comunit\u00e0 della Grecia nella periferia dell'Epiro (unit\u00e0 periferica di Arta) con 994 abitanti secondo i dati del censimento 2001.\n\u00c8 stata soppressa a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compresa nel comune di Kentrika Tzoumerka."}
{"id": "1273723", "revid": "101260", "url": "https://it.wikipedia.org/wiki?curid=1273723", "title": "Piccola Lituania", "text": ""}
{"id": "1273724", "revid": "101260", "url": "https://it.wikipedia.org/wiki?curid=1273724", "title": "Lituania Minore", "text": ""}
{"id": "1273726", "revid": "83531", "url": "https://it.wikipedia.org/wiki?curid=1273726", "title": "Wolf WR7", "text": "La Wolf WR7 fu una vettura di Formula 1 che corse nella stagione 1979. Spinta da un tradizionale motore Ford Cosworth DFV fu concepita da Harvey Postlethwaite, precedentemente responsabile della Hesketh 308 con la quale James Hunt vinse la prima gara della sua carriera in Formula 1. \nProprio Hunt utilizz\u00f2 all'inizio di quel campionato la WR7, prima di abbandonare il \"Circus\" dopo il Gran Premio di Monaco. Venne rimpiazzato da un futuro campione del mondo, Keke Rosberg, senza per\u00f2 conquistare punti. La vettura venne poi evoluta in altri tre modelli WR8, WR9, WR 8/9 senza per\u00f2 ottenere risultati nel mondiale.\nAl termine della stagione la scuderia chiuse i battenti e la vettura, con le sue varie versioni, venne riutilizzata di fatto dalla Scuderia Fittipaldi con il nome di F7 nella stagione 1980."}
{"id": "1273728", "revid": "767487", "url": "https://it.wikipedia.org/wiki?curid=1273728", "title": "Stefano di Besan\u00e7on", "text": "Nel 1286 si laure\u00f2 \"Baccalaureus biblicus\" e nel 1288 consegu\u00ec la specializzazione presso la facolt\u00e0 di teologia dell'Universit\u00e0 di Parigi.\nFu provinciale della Francia settentrionale dal 1291 e l'anno successivo fu eletto Maestro Generale dell'Ordine Domenicano. Durante entrambi questi incarichi si prodig\u00f2 per riportare l'ordine all'originale severit\u00e0."}
{"id": "1273742", "revid": "183694", "url": "https://it.wikipedia.org/wiki?curid=1273742", "title": "Adeodato Ressi", "text": "Biografia.\nDi famiglia nobile e agiata, dopo aver conseguito la laurea in giurisprudenza a Pavia, venne eletto deputato della Repubblica Cisalpina nel 1797.\nNel 1800 gli fu affidata la cattedra di Economia pubblica all'Universit\u00e0 degli Studi di Pavia, dove continu\u00f2 la docenza anche dopo la prima restaurazione e fino alla soppressione della cattedra, nel 1818.\nAnimato da sentimenti nazionali e da aspirazioni liberali, fu un attivo collaboratore del periodico milanese \"Il Conciliatore\", confrontando su quelle pagine le proprie teorie economiche con quelle di Luigi Porro-Lambertenghi.\nCon l'accusa di aver partecipato alle cospirazioni animate da un suo conterraneo, il forlivese Piero Maroncelli, nel 1821 venne arrestato e processato a Venezia: si tratt\u00f2 del celebre processo Maroncelli Pellico. Con la sentenza del 6 dicembre 1821, Adeodato Ressi fu condannato al carcere duro a vita, per carbonarismo.\nAssociato al carcere dell'isola di San Michele, vi mor\u00ec il 18 gennaio 1822, pochi giorni prima che giungesse il disposto di riduzione della pena a sei anni.\nLa sua opera pi\u00f9 importante \u00e8 considerata \"Dell'economia della specie umana\", un trattato di economia storica, in quattro tomi, ispirato ai principi liberisti. L'opera lo rese noto anche all'estero e venne immediatamente messa all'Indice.\nA lui \u00e8 stata dedicata una via a Milano, una a Pavia, una a Roma, una a Ravenna e una a Cervia, sua citt\u00e0 natale."}
{"id": "1273743", "revid": "124123", "url": "https://it.wikipedia.org/wiki?curid=1273743", "title": "Amerigo di Piacenza", "text": "Biografia.\nFrate domenicano, fu insegnante all'Universit\u00e0 di Bologna e Maestro Generale dell'Ordine Domenicano.\nFu coinvolto nella soppressione dei Fraticelli ed in quella dei Templari."}
{"id": "1273746", "revid": "1452073", "url": "https://it.wikipedia.org/wiki?curid=1273746", "title": "Rustico (personaggio)", "text": "Rustico \u00e8 il protagonista con Alibech della decima novella della terza giornata del \"Decameron\" di Giovanni Boccaccio.\nLa novella, raccontata da Dioneo, \u00e8 tra le pi\u00f9 piccanti e smaliziate della raccolta. La giovane Alibech \u00e8 una donna musulmana di Gafsa in Tunisia, che attratta dal Cristianesimo decide di recarsi in eremitaggio nel deserto della Tebaide, luogo in Egitto sinonimo di monachesimo.\nQui perviene alla cella di Rustico, che dopo averla rifocillata si fa prendere dalla tentazione e la istruisce su come \"servire Dio\" facendo il servizio a lui pi\u00f9 grato, cio\u00e8 di rispedire il suo nemico, il diavolo, nell'\"Inferno\".\nEssendo la fanciulla vergine ed ingenua, non sospetta l'inganno quando egli si congiunge carnalmente con lei, indicando come diavolo e inferno rispettivamente l'organo maschile e quello femminile.\nDopo sei congiunzioni la giovane \u00e8 molto contenta di non provare pi\u00f9 il dolore iniziale e di aver \"domato\" il diavolo di Rustico. La pratica instilla nella giovane una nuova simpatia per la religione cristiana:\nPer questo essa si ripresenta sempre pi\u00f9 spesso:\nMa Rustico, che era gracile di fisico e provato dall'eremitaggio, non ce la fa a stare dietro all'\"inferno\" di Alibech e le dice che il suo \"diavolo\" \u00e8 ormai ben castigato, ma che per calmare un \"inferno\" ci vogliono anche pi\u00f9 \"diavoli\".\nIn seguito Alibech deve tornare a Gafsa e quando racconta quello che le \u00e8 accaduto alle confidenti, tutte \"fecero s\u00ec gran risa che ancor ridono\"."}
{"id": "1273747", "revid": "84517058", "url": "https://it.wikipedia.org/wiki?curid=1273747", "title": "Palio della Brocca", "text": "Il Palio della Brocca \u00e8 un palio che si svolge ad Apiro, in provincia di Macerata. Il premio in palio \u00e8 una brocca in terracotta che, nelle ultime edizioni, viene detenuta per un anno dal rione vincitore e rimessa in palio l'anno successivo.\nAd ogni assegnazione della Brocca, viene pitturato nella parte posteriore della brocca, il nome del rione vincitore: viene consegnata definitivamente al rione che sar\u00e0 in grado di vincerla per 5 volte o al rione che occuper\u00e0 per ultimo la lista dei vincitori della competizione.\nAlla riconsegna del Palio, il rione detentore del titolo riceve in sostituzione una brocca di dimensioni minori, decorata a mano, in ricordo del successo. Tutti gli altri rioni ricevono, al termine del palio, una \"brocchetta\" in ricordo, ove viene impressa a mano la posizione raggiunta.\nIn ogni edizione del Palio, il rione primo classificato riceveva in premio una Brocca interamente decorata a mano da giovani artiste di Apiro.\nDalla sesta edizione la Brocca in palio \u00e8 decorata a mano e su fondo dorato raffigurante, anteriormente, il paese di Apiro contornato dagli stemmi di tutti i rioni e sul retro, \u00e8 riportato l'albo d'oro.\nStoria.\nNasce nel 1991 come evento per la rievocazione storica, dei vecchi giochi o attivit\u00e0 svolte in passato, dalla comunit\u00e0 del paese.\nPrima del 1991 in Apiro venivano realizzati spettacoli ed eventi ludici, a cui tutti gli abitati potevano partecipare; il Palio non ha una storia centenaria, \u00e8 soltanto la naturale evoluzione di questi eventi che rievocano e rappresentano la semplicit\u00e0 e la voglia di fare di questo piccolo comune.\nNonostante il palio sia cos\u00ec giovane, il tifo, la determinazione e la competizione nei giochi, dimostrano quanto la popolazione sia attaccata ad esso: litigi, contestazioni, ma anche feste e grandi bisbocciate costituiscono l'anima dell'evento e non dividono le varie edizioni da un anno all'altro. La competizione fra i rioni non si conclude mai e va avanti anche dopo la fine di ogni palio, riaccendendosi in prossimit\u00e0 del successivo.\nLa formula del palio prevede lo scontro dei 6 rioni i quali si cimentano in vari giochi, i quali derivano da attivit\u00e0 praticate nel paese 3-4 generazioni fa: \u00e8 di esempio la corsa con i trampoli o la corsa con i sacchi come rievocazione dei giochi del passato, o il trasporto dell'acqua con la Brocca come attivit\u00e0 anche lavorativa.\nQuest'ultima \u00e8 la gara Regina del palio: in questa prova i concorrenti dimostrano la capacit\u00e0 di trasportare una brocca colma d'acqua (approssimativamente 10 litri), in equilibrio sulla propria testa e senza l'aiuto delle mani, percorrendo un percorso pi\u00f9 o meno tortuoso e ricco di ostacoli.\nTra il 1995 e il 2006, per futili dissidi tra gli organizzatori e fra i vari rioni, i palio ha preso una lunga pausa di \"riflessione\", lasciando per\u00f2 nei cittadini del paese un grosso vuoto e tanta amarezza per la fine di una bella favola, la quale aveva unito il paese, grandi e piccoli, a giocare insieme. Questa pausa non ha comunque scalfito la passione tra i vari rioni, che con la volont\u00e0 di Licata Gianpietro ed altri collaboratori, si sono ripresentati nel 2006 come se nulla fosse cambiato dopo 11 anni.\nI Rioni.\nOgni rione \u00e8 composto da un determinato numero di contrade e/o vie del territorio comunale e prende nome dalle attivit\u00e0, dai personaggi o dai luoghi che caratterizzavano le aree rappresentate:\nStatistiche.\n&lt;br&gt;Partecipazioni, Piazzamenti e \"Punteggio storico\" dopo 9 edizioni:&lt;br&gt;\nIl punteggio storico \u00e8 cos\u00ec calcolato:\nsi assegna un punteggio ad ogni edizione, secondo la posizione raggiunta, di 10, 6, 4, 3, 2, 1 andando dal primo al sesto; si moltiplica il risultato per le partecipazioni del rione in esame e lo si divide successivamente per il numero di edizioni del palio della Brocca.\nCollegamenti esterni.\nComune di Apiro"}
{"id": "1273748", "revid": "287204", "url": "https://it.wikipedia.org/wiki?curid=1273748", "title": "Williams FW06", "text": "La Williams FW06 \u00e8 una vettura di Formula 1 che fece il suo esordio nella stagione 1978; fu la prima prodotta dalla collaborazione tra Frank Williams e Patrick Head per il loro team di Formula 1. Equipaggiata col tradizionale motore Ford Cosworth DFV 3.0 V8, fece il suo esordio nel Gran Premio d'Argentina con al volante Alan Jones. Nella stagione corse 16 volte conquistando il secondo posto a Watkins Glen oltre ad un quarto posto nel gran premio del Sud Africa e un quinto posto nel gran premio di Francia per un totale di 11 punti conquistati e l'11 posto nel mondiale.\nVenne usata anche nei primi 4 Gran Premi della stagione successiva oltre che da Jones anche da Clay Regazzoni. Con l'esplosione delle \"wing cars\" divenne meno competitiva e venne perci\u00f2 sostituita dalla FW07, anche se conquist\u00f2 ancora un terzo posto, sempre con Jones, nel Gran Premio degli Stati Uniti-Ovest 1979.\nGiacomo Agostini corse le sue uniche due gare di Formula 1 (Race of Champions e Gran Premio Dino Ferrari), anche se non valide per il mondiale, con questa vettura.\nLa numerazione della vettura prosegue quella delle monoposto della Frank Williams Racing Cars., in diretta continuit\u00e0 con la FW05."}
{"id": "1273750", "revid": "1522738", "url": "https://it.wikipedia.org/wiki?curid=1273750", "title": "Andy Riley", "text": "\u00c8 famoso per essere l'autore del fumetto \"Il libro dei coniglietti suicidi\" e del suo seguito \"Il ritorno dei coniglietti suicidi\".\nPer sette anni fumettista per \"The Observer\", \u00e8 uno degli sceneggiatori del film d'animazione \"Gnomeo e Giulietta\". Nella sua carriera ha ricevuto due BAFTA."}
{"id": "1273758", "revid": "110236088", "url": "https://it.wikipedia.org/wiki?curid=1273758", "title": "Arik Vardi", "text": "Note biografiche.\n\u00c8 uno dei fondatori della software house israeliana Mirabilis, famosa per aver inventato il software di instant messaging ICQ. In questa prima impresa Arik fu aiutato dal padre Yossi per avere del capitale da investire nel progetto.\nNel 2004 fonda con il padre ed il fratello una nuova societ\u00e0 chiamata Superna che si occupa di hitech per la casa ed ha sede in Israele ed in USA. Nel 2007 Arik si impegna in un nuovo progetto televisivo chiamato KnockaTV. Il progetto \u00e8 al momento alla ricerca di contenuti e di autori in grado di produrre materiale video per la nuova emittente."}
{"id": "1273759", "revid": "339392", "url": "https://it.wikipedia.org/wiki?curid=1273759", "title": "Citara", "text": ""}
{"id": "1273760", "revid": "15756", "url": "https://it.wikipedia.org/wiki?curid=1273760", "title": "Rosemary Harris", "text": "Attiva prevalentemente a teatro, nel corso di una carriera durata oltre sessant'anni ha recitato con alcune delle pi\u00f9 importanti compagnie teatrali inglesi e americane, tra cui l'Old Vic, la National Theatre Company, il Chichester Festival Theatre, l'Association of Producing Artists e l'American Shakespeare Theatre. Nel 1966 ha vinto il Tony alla miglior attrice protagonista in un'opera teatrale per \"Il leone d'inverno\", ricevendo altre otto candidature al premio. Nel 1988 \u00e8 entrata nell'American Theater Hall of Fame.\nSullo schermo, \u00e8 meglio nota per avere interpretato zia May Parker nella trilogia dei film dedicati all'Uomo Ragno diretti da Sam Raimi. Ha vinto un Emmy\u00a0e un Golden Globe per le sue interpretazioni televisive ed \u00e8 stata candidata all'Oscar alla miglior attrice non protagonista nel 1995.\n\u00c8 madre dell'attrice Jennifer Ehle.\nBiografia.\nNata in una piccola borgata del Suffolk, Harris ha trascorso la maggior parte della propria infanzia nella provincia della frontiera nord-occidentale dell'India britannica, dove viveva la famiglia; sua madre, infatti, era tornata in Inghilterra appositamente per partorirvi. L'appartenenza alla Royal Air Force del padre, decorato tre volte con la Distinguished Flying Cross, costringe la famiglia a tornare in patria allo scoppio della seconda guerra mondiale. Appassionatasi al teatro fin dall'et\u00e0 di 7 anni, quando aveva interpretato un ruolo senza battute in una rappresentazione scolastica della sorella maggiore di \"Salom\u00e8\", Harris decide, sempre su consiglio della sorella, di studiare recitazione alla Royal Academy of Dramatic Art, che frequenta dal 1951 al 1952. Tra i suoi compagni di corso c'\u00e8 la futura attrice Joan Collins.\nGi\u00e0 prima di frequentare la Royal Academy, Harris aveva recitato per due anni nel teatro di repertorio\u00a0con diverse compagnie itineranti, mettendo in scena \"un'opera alla settimana, con due rappresentazioni ogni sera\". Uscita dalla Royal Academy, trova lavoro come attrice-sostituta e, nel 1952, a 25 anni, fa il suo debutto a Broadway diretta da Moss Hart. Sette mesi dopo, debutta anche al West End con la prima britannica di \"Quando la moglie \u00e8 in vacanza\", nel ruolo che sar\u00e0 poi di Marylin Monroe nel suo adattamento per il cinema, ricevendo un telegramma di congratulazioni da parte di No\u00ebl Coward, presente in sala. Unitasi al Bristol Old Vic, passa all'Old Vic di Londra per sostituire Mary Ure (impegnata sul palco di \"Ricorda con rabbia\") come Desdemona, al fianco dell'Otello di Richard Burton.\nNel 1954 gira il suo primo film, \"Lord Brummell\" con Stewart Granger, Peter Ustinov ed Elizabeth Taylor. Torna poi a Broadway con la tourn\u00e9e dell'Old Vic di \"Troilo e Cressida\", in cui la sua interpretazione dell'amante troiana viene lodata dal critico teatrale di punta del \"New York Times\" Brooks Atkinson. Attratta dal naturalismo del teatro americano, Harris finisce per rimanere a New York, dove conosce l'attore e regista Ellis Rabb, che sta cercando di creare una compagnia teatrale indipendente a Broadway sul modello del Civic Repertory Theater di Eva Le Gallienne. Nel 1959 nasce dunque l'Association of Producing Artists; Harris e Rabb si sposano il 4 dicembre dello stesso anno. L'attrice reciter\u00e0 per molti anni con la compagnia, \u00abapplicando il principio inglese del repertorio all\"'ensemble\" americano\u00bb in opere come \"Il gabbiano\", \"Cos\u00ec \u00e8 (se vi pare)\", \"L'anitra selvatica\", \"Guerra e pace\" (da Tolstoj) e la commedia \"You Can't Take It with You\", ricevendo due Obie Award per la miglior interpretazione Off-Broadway. Nel frattempo, lavora anche in televisione, tra cui nella serie \"Alfred Hitchcock presenta\". Tornata in patria nel 1962, recita nella stagione teatrale d'apertura del Chichester Festival Theatre, diretta da Sir Laurence Olivier ne \"Il cuore infranto\" e \"Zio Vanja\".\nNell'ottobre del 1963, Harris ha interpretato Ofelia nello spettacolo d'esordio della National Theatre Company, ovvero l\"Amleto\" all'Old Vic per la regia di Olivier. Rievocando la sera della prima in un articolo del 2003 su \"The Guardian\", parte di una serie dedicata agli spettacoli significativi nella storia del teatro britannico, la drammaturga Samantha Ellis ha scritto:\nTornata a New York, interpreta Eleonora d'Aquitania, consorte dell'Enrico II d'Inghilterra di Robert Preston, nella prima de \"Il leone d'inverno\" a Broadway, per il quale vince il Tony Award alla miglior attrice protagonista in un'opera teatrale nel 1966. Viene diretta un'ultima volta da Rabb nel 1967 nella produzione dell'A.P.A. di \"Guerra e pace\", dopodich\u00e9 divorziano. Gira poi a Parigi per la 20th Century Fox la riduzione per il cinema della commedia \"La pulce nell'orecchio\", con Rex Harrison e sua moglie Rachel Roberts, miglior amica di lei, anche se il film sar\u00e0 un flop al botteghino. Poco dopo, sposa lo scrittore americano John Ehle, con cui si stabilisce a Winston-Salem, nella Carolina del Nord, e nel 1969 ha una figlia, Jennifer, diventata un'attrice anch'essa.\nLa gravidanza non impedisce per\u00f2 ad Harris di continuare i propri impegni a teatro: gi\u00e0 quando la figlia ha appena tre settimane, recita a Los Angeles assieme a Jack Lemmon in \"Idiot's Delight\". Nel 1972 viene candidata a un secondo Tony Award per il revival a Broadway di \"Vecchi tempi\", mentre l'anno seguente \u00e8 diretta nuovamente dall'ex-marito Rabb, con cui \u00e8 in rapporti amichevoli, come Blanche DuBois in \"Un tram che si chiama Desiderio\" al Lincoln Center e nel \"Mercante di Venezia\". Nel 1975 ottiene il suo primo autentico successo commerciale a Broadway nel revival di \"The Royal Family\", ricevendo un'altra candidatura ai Tony. Parallelamente, intensifica le proprie apparizioni fuori dal palcoscenico: per il ruolo dell'autrice ottocentesca George Sand nella miniserie televisiva della BBC \"Notorious Woman\", trasmessa negli Stati Uniti da PBS come parte del \"Masterpiece Theatre\", vince un premio Emmy nel 1976 come migliore attrice protagonista. Nel 1978 fa parte del cast protagonista della miniserie dell'NBC \"Olocausto\", dove interpreta l'ebrea tedesca Bertha Palitz Weiss, vincendo il Golden Globe per la miglior attrice in una serie drammatica. Nello stesso anno, recita ne \"I ragazzi venuti dal Brasile\" ed \u00e8 tra i protagonisti della serie \"Una storia del West\", trasmessa su CBS per due stagioni.\nGli anni ottanta si aprono con la rappresentazione al Wyndham's Theatre di \"Erano tutti miei figli\" di Arthur Miller, secondo cui: \u00ab[Harris] \u00e8 riuscita a creare un'atmosfera che avresti potuto tagliare con un coltello\u00bb. Nel recensire nel 1984 l'adattamento televisivo della BBC di \"Gita al faro\", John J. O'Connor del \"New York Times\" definisce la sua interpretazione \"brillante e impeccabile\". Lo stesso anno viene candidata ai BAFTA per il film \"L'ambizione di James Penfield\", dove interpreta la madre del personaggio di Jonathan Pryce. Stabilisce poi un primato venendo candidata al Tony alla miglior attrice protagonista per tre anni consecutivi, con \"Casa cuore infranto\", \"Pack of Lies\" e \"La febbre del fieno\".\nDopo aver sostituito Mercedes Ruehl nella prima a Broadway di \"Lost in Yonkers\", venendo candidata al Laurence Olivier Award alla miglior attrice non protagonista, Harris riceve la sua prima e unica candidatura all'Oscar, nella categoria per migliore attrice non protagonista, interpretando la madre di Vivienne Haigh-Wood, prima moglie del poeta T. S. Eliot, nel film del 1994 \"Tom &amp; Viv - Nel bene, nel male, per sempre\", dove recita con Willem Dafoe e Miranda Richardson. Nel 1996 ritrova per l'ottava volta sul palco George Grizzard in \"Un equilibrio delicato\". Nel 1999 recita assieme alla figlia Jennifer nel film di Istv\u00e1n Szab\u00f3 \"Sunshine\", interpretando lo stesso personaggio, rispettivamente da anziana e da giovane. L'anno seguente, sempre la figlia vince il Tony Award a cui Harris era candidata per \"Waiting in the Wings\".\nDa 2002 al 2007 ha ricoperto il ruolo cinematografico per cui \u00e8 pi\u00f9 conosciuta, quello di May Parker, zia di Peter Pater / Uomo Ragno, nella serie di film sul personaggio composta da \"Spider-Man\", \"Spider-Man 2\" e \"Spider-Man 3\", diretti da Sam Raimi, con cui aveva gi\u00e0 lavorato in \"The Gift\" (2000).\nNel 2018, all'et\u00e0 di 91 anni, dopo un progressivo allontanamento dalle scene per assistere il marito John, morto dopo una lunga malattia, ha fatto ritorno sostituendo Diana Rigg nel ruolo di Mrs. Higgins nel revival a Broadway di \"My Fair Lady\". L'anno seguente ha ricevuto il Tony Award alla carriera.\nDoppiatrici italiane.\nNelle versioni in italiano dei suoi lavori cinematografici e televisivi, Rosemary Harris \u00e8 stata doppiata da:"}
{"id": "1273761", "revid": "51668", "url": "https://it.wikipedia.org/wiki?curid=1273761", "title": "Bounty hunter", "text": ""}
{"id": "1273764", "revid": "1543377", "url": "https://it.wikipedia.org/wiki?curid=1273764", "title": "John Beazley", "text": "Studi e carriera accademica.\nBeazley attese ai suoi studi presso il Balliol College, all'Universit\u00e0 di Oxford, dove si leg\u00f2 di un'intensa amicizia al poeta James Elroy Flecker. Dopo la laurea, nel 1907, fu studente e \"tutor\" in antichit\u00e0 classiche presso il Christ Church College di Oxford, per divenire poi, nel 1925, Lincoln Professor of Classical Archaeology in Art.\nSi ritir\u00f2 dall'insegnamento nel 1956, continuando per\u00f2 i suoi studi fino alla morte.\nFu membro straniero dell'Acad\u00e9mie des Inscription et Belles-Lettres dal 1945\nIl suo prezioso archivio personale nel 1965 and\u00f2 a costituire il \"Beazley Archive\", conservato presso l'Ashmolean Museum: una preziosa collezione di 500.000 appunti, 250.000 fotografie in bianco e nero, 2000 libri e 1500 disegni.\nL'interesse per la ceramica antica.\nNel 1908 pubblica il suo primo articolo su tre vasi greci dell'Ashmolean Museum. Si specializza da allora nello studio della Ceramica greca, in particolar modo quella a figure nere e a figure rosse, un campo di studio allora poco frequentato e nel quale divenne presto un'autorit\u00e0 mondiale.\nFu probabilmente sotto gli auspici del collezionista d'arte Edward Warren, animato da una comune passione, che Beazley entrer\u00e0 in contatto con Bernard Berenson. Warren patrociner\u00e0 inoltre i suoi viaggi e le sue frequentazioni museali in giro per il mondo. Si rec\u00f2 ad esempio negli Stati Uniti con l'intento di studiare le collezioni vascolari, in particolar modo quelle dell'universit\u00e0 di Harvard, del \"Museum of Fine Arts\" di Boston e del \"Metropolitan Museum of Art\" di New York. Il risultato di questi studi conflu\u00ec nel suo \"Attic Red-figure Vases in American Museums\", pubblicato nel 1918.\nRisale al 1925, anno in cui consegu\u00ec la cattedra, la pubblicazione della sua opera maggiore \"Attische Vasemaler des rotfigurigen Stils\" una lista di identificazioni di artisti che vedr\u00e0 la sua prima edizione inglese nel 1942, sotto il titolo \"Attic Red-figure Vase-painters\".\nIl metodo di Beazley.\nBeazley applic\u00f2 e adatt\u00f2 al suo campo di studi, in maniera feconda, il metodo di interpretazione stilistica ideato per l'arte rinascimentale da Giovanni Morelli, al fine di attribuire, in analogia a quanto fatto da Bernard Berenson, opere e manufatti vascolari a una specifica \"mano\" o bottega d'artista, perfino quando l'assenza di qualsiasi segno impedisse l'attribuzione di un nome. \u00c8 il caso, ad esempio, del cosiddetto \"Pittore di Berlino\", la cui \"cifra stilistica\" egli fu il primo a individuare.\nI primi passi.\nNon \u00e8 chiaro come Beazley sia pervenuto a definire il suo metodo, se attraverso l'influenza di Berenson o la conoscenza del metodo di Morelli, oppure attraverso il lavoro di Crowe e Cavalcaselle sulla pittura fiamminga (\"Early Flemish Painters\", 1856), che lui avrebbe potuto ben conoscere.\nDi certo il primo abbozzo si pu\u00f2 rintracciare negli appunti di viaggio datati giugno 1908, quando, giunto a Palermo, rivolse la sua attenzione a un cratere attico a volute, con raffigurazione a figure rosse di un'amazzonomachia.\nL'osservazione sistematica e comparata.\nEgli partiva dal presupposto che i vasi greci fossero opera di una variet\u00e0 di artisti e \"atelier\" ciascuno dotato di una propria \"impronta\" stilistica. Si trattava allora di identificarne lo stile peculiare attraverso lo studio comparato di tutti quei minuti dettagli, apparentemente minori insignificanti, come le mani, le orecchie o i drappeggi, in cui poteva nascondersi la soggettivit\u00e0 dell'artista.\nBeazley iniziava innanzitutto dalla osservazione delle forme dei vasi, della loro taglia e dei motivi.\nEseguiva poi minuziosi ricalchi delle raffigurazioni da trasformare poi in disegni. Proprio grazie a queste riproduzioni grafiche si proponeva di ricostruire e comprendere il sistema di disegno utilizzato dall'artista, secondo un metodo che gli permette di attribuire le singole opere a pittori identificati da un nome convenzionale. Nascono cos\u00ec denominazioni come il \"Pittore di Thanatos\", cos\u00ec chiamato da una \"lekythos\" funeraria a fondo bianco del British Museum rappresentante \"Hypnos\" e \"Thanatos\", o il gi\u00e0 citato \"Pittore di Berlino\", che prende il suo nome da un'anfora allo \"Staatliche Museen\".\nL'applicazione costante di queste tecniche, in oltre quarant'anni di lavoro, gli permetter\u00e0, ad esempio, di seguire la \"mano\" di un artista attraverso pi\u00f9 opere nel tempo fino a riconoscerne e seguirne persino l'evoluzione stilistica, dalle prime espressioni giovanili fino alle fasi senili.\nFormalizzazione del metodo.\nQuesto metodo comparativo, che egli and\u00f2 perfezionando e divulgando, trov\u00f2 la sua pi\u00f9 compiuta formalizzazione nel 1922, in un articolo pubblicato sul \"Journal of Hellenic Studies\" il cui titolo, \"Cithar\u0153dus\", riecheggiava la raffigurazione di un musicista da un'anfora conservata al Metropolitan Museum e da lui attribuita, proprio grazie al suo metodo, al \"Pittore di Berlino\".\nNell'articolo del 1922 Beazley focalizza l'attenzione sulle sagome dei vasi, il \"design\", i disegni, le figure e le tecniche di esecuzione, elementi che connotano quello che lui chiama \u00absystem of forms\u00bb, il cui esame comparato permette di pervenire a una conoscenza dell'arte vascolare il cui livello di solidit\u00e0 non ha termini di confronto in alti campi della storia dell'arte.\nAl suo apparato di appunti, ricalchi e disegni aggiunse poi la fotografia, soprattutto, \ninizialmente, a opera di sua moglie Marie Bloomfield, sposata nel 1919.\nUno studio senza pregiudizi.\nUn grande merito di Beazley \u00e8 stato il saper rivolgere la sua attenzione di studioso all'intero fenomeno della ceramica antica - senza alcuna preclusione verso le realizzazioni minori. Per la prima volta con lui la pittura vascolare diveniva oggetto di studio quale fenomeno intrinseco e rilevante, non pi\u00f9 arte minore di interesse subalterno e sussidiario rispetto alla scultura e alla pittura. Beazley applic\u00f2 cos\u00ec la propria tempra intellettuale alla ricostruzione della storia di un intero movimento di artisti ceramografi e botteghe nell'antica Atene, facendo inaspettatamente risorgere, da un indistinto e bimillenario anonimato, le insospettate individualit\u00e0 delle singole mani d'artista.\nAltri riconoscimenti.\nNel 1965 l'Accademia dei Lincei gli ha conferito il Premio Feltrinelli Internazionale per l'Archeologia."}
{"id": "1273765", "revid": "154326", "url": "https://it.wikipedia.org/wiki?curid=1273765", "title": "Alderamo I Cybo-Malaspina", "text": ""}
{"id": "1273766", "revid": "112269471", "url": "https://it.wikipedia.org/wiki?curid=1273766", "title": "Luigi Calamatta", "text": "Biografia.\nNipote e figlio un ingegnere portuale, fu la madre, proveniente da una famiglia di banchieri impoveriti, a trasmettergli la passione delle Belle Arti. Rimasto orfano da piccolo, fu educato e iscritto dallo zio alla scuola delle arti nell'Ospizio San Michele a Roma, dove impar\u00f2 a disegnare; tra i suoi maestri ebbe un ruolo fondamentale Ricciani che lo dissuase anche dall'idea di farsi prete. A causa della propria indisciplina, fu espulso dal collegio nel 1820.\nIl maestro Marchetti lo aiut\u00f2 ad eseguire le prime opere, ma fu importante la sua esperienza di lavoro parigina ed anche il suo viaggio in Germania e nei Paesi Bassi effettuati dopo il 1822.\nNel 1840 spos\u00f2 Josephine Raoul-Rochette, figlia di un noto archeologo francese dalla quale ebbe una figlia, Marcellina o Lina, che spos\u00f2 Maurizio Dudevant, il figlio di George Sand.\nPartecip\u00f2 ai moti rivoluzionari parigini del 1848.\nNel 1860 fu nominato direttore dell'Accademia di Brera a Milano per insegnare l'arte dell'incisione.\nL'opera pi\u00f9 conosciuta di Calamatta \u00e8 il bulino tratto dalla \"Gioconda\", che ricevette la medaglia d'oro nel 1855 all'Esposizione universale di Parigi. Alcune sue opere note, eseguite durante i suoi soggiorni italiani, sono le incisioni della \"Beatrice Cenci\" di Guido Reni e della \"Madonna della Seggiola\" di Raffaello; la Francia aveva una copia della Madonna della Seggiola, che restitu\u00ec all'Italia del Regno nel 1863.\nNel 1857 Calamatta fu nominato membro dell'Accademia dei Virtuosi al Pantheon e l'anno dopo dell'Accademia di San Luca. Divenne anche Cavaliere onorario dell'Ordine dei Santi Maurizio e Lazzaro di Firenze. Sono questi gli anni del suo rientro in Italia precisamente a Roma, dove il 9 di marzo 1858 deposit\u00f2 il suo brevetto per l'acciaiatura dei rami; nel mese di ottobre dello stesso anno impiant\u00f2 l'acciaiatura del rame alla Camerale del Vaticano e don\u00f2 con atto notarile la privativa della durata di 15 anni all'amico Pietro Mancion. Calamatta fu un notevole inventore. Come tutti gli incisori si interess\u00f2 con profitto alla fotografia.\nL'8 marzo 1869 mor\u00ec a Milano nella sua abitazione di via Ciovasso n. 11. La salma fu tumulata nel Cimitero Monumentale di Milano l'11 marzo 1869. Il 27 agosto 1885 la salma venne trasferita al Comune di Civitavecchia, che ne aveva fatto richiesta al Comune di Milano."}
{"id": "1273767", "revid": "1821221", "url": "https://it.wikipedia.org/wiki?curid=1273767", "title": "Episodi di CSI - Scena del crimine (settima stagione)", "text": "La settima stagione della serie CSI - Scena del crimine formata da 24 episodi, viene trasmessa sulla CBS dal 21 settembre 2006 al 17 maggio 2007. Invece in Italia viene trasmessa in prima visione per la prima parte della stagione (ep. 1-13) dal 22 marzo al 7 giugno 2007 e la seconda parte (ep. 14-24) su Fox Crime dal 20 settembre 2007 al 18 ottobre 2007. Invece in chiaro viene trasmessa su Italia 1 dal 26 marzo al 28 maggio 2008.\nCostruito per uccidere, 1\u00aa parte.\nTrama.\nIl corpo di una donna sconosciuta viene ritrovato sul set dello spettacolo K\u00e0 del famoso Cirque du Soleil; Grissom e la sua squadra dovranno studiare cosa accade dietro le quinte per capire cosa sia successo alla donna. La squadra sar\u00e0 inoltre impegnata con un suicidio avvenuto ad una festa di Sam Braun. Dopo la chiusura di entrambi i casi Catherine e Nick si trovano in un locale per ballare; qui Catherine avr\u00e0 una brutta esperienza. Grissom e Sara, intanto, iniziano ad indagare su un nuovo caso: un uomo \u00e8 stato trovato morto e vicino al corpo \u00e8 presente un modellino che rappresenta esattamente la scena del crimine.\nCostruito per uccidere, 2\u00aa parte.\nTrama.\nGrissom e la sua squadra continuano l'indagine iniziata alla fine del precedente episodio. Un uomo, il cantante Izzy Delancy, viene ritrovato morto ed accanto al corpo un modellino che riproduce nel dettaglio la scena. Catherine, intanto, cerca di capire chi l'abbia narcotizzata e perch\u00e9 abbia deciso di colpire la sua famiglia; sospetta qualche affare poco chiaro di Sam Braun.\nLa lezione.\nTrama.\nMentre Grissom accompagna alcuni studenti in visita al dipartimento vengono raccontate le storie di quattro casi, le vittime presenti in obitorio \"raccontano\" le loro storie. L'episodio \u00e8 diviso in quattro diversi \"capitoli\":\nDa ognuno dei quattro casi Grissom trae una lezione per i giovani studenti: l'importanza dei dettagli, la possibilit\u00e0 di trovare prove dove non ci aspetteremmo, la possibile assenza di un movente \"logico\" dietro un delitto, e per finire il fatto che, per quanto l'impressione iniziale sia molto importante, la teoria deve piegarsi alle prove.\nIl titolo originale inglese, \"Toe Tags\", fa riferimento al cartellino di identificazione (\"tag\") che si appende in obitorio alle dita dei piedi (\"toe\") dei cadaveri.\nIl branco.\nTrama.\nLa squadra dovr\u00e0 indagare su una banda di ragazzi che si diverte a picchiare i turisti. Greg, mentre si reca su una scena del crimine, si imbatte in uno di questi pestaggi e riesce a salvare la vittima. Tuttavia pagher\u00e0 un caro prezzo, per questo suo atto di coraggio. \nCrocefissa.\nTrama.\nUna donna viene trovata crocefissa in chiesa e le prove portano ad accusare il parroco. Ma i fatti sono pi\u00f9 complicati di quanto possa sembrare.\nInnocenza violata.\nTrama.\nQuando viene denunciata la scomparsa di due ragazzini, il primo sospettato \u00e8 Carl Fisher, un pedofilo che vive in zona. In attesa di ottenere una confessione, Grissom chiede al pedofilo informazioni su come adescava i bambini. Tuttavia l'indagine sar\u00e0 pi\u00f9 difficile del previsto.\nPost Mortem.\nTrama.\nIl cadavere di una donna viene ritrovato nella sua casa. Mentre la squadra ricerca il possibile colpevole, Grissom riceve la miniatura esatta della scena del crimine. Una miniatura era gi\u00e0 stata trovata nell'omicidio di Izzy Delancy (episodio \"Costruito per uccidere, 2\u00aa Parte\"). A questo la squadra capisce di dover cercare un serial killer. Nel frattempo Greg si trova in tribunale per aver ucciso un ragazzo nel tentativo di salvare un turista da un pestaggio (episodio \"Il branco\").\nCasualit\u00e0.\nTrama.\nDue gemelle vengono ritrovate morte in due diversi punti della citt\u00e0, morte a distanza di due ore l'una dall'altra. La squadra scopre che le sorelle erano state date in adozione e non si erano mai conosciute. Mentre Grissom pensa che si tratti di una casualit\u00e0, Catherine pensa che i due omicidi siano collegati.\nLeggenda vivente.\nTrama.\nL'auto di Mickey Dunn, un noto boss degli anni 70, viene ritrovata in fondo ad un lago. Subito dopo avviene una serie di omicidi, tutti collegati ad una foto che ritrae le vittime insieme a Mickey Dunn fuori dal casin\u00f2 Desert Inn. La squadra dovr\u00e0 trovare il collegamento tra queste morti ed il boss.\nL'assassino modellista.\nTrama.\nViene ritrovato un cadavere di donna accanto ad un uomo sprofondato fino allo stomaco nel cemento fresco che non vuole dire il suo nome. Un'altra donna viene trovata con la testa nel forno. Un uomo viene trovato morto in una vasca per tramortire i polli e nella stanza Gil trova una miniatura dell'omicidio.\nLasciare Las Vegas.\nTrama.\nCatherine effettua una deposizione al processo di un sospettato di omicidio. Quest'ultimo viene assolto, ma Catherine continua ad indagare. Gil dice a Catherine che dovr\u00e0 fare il supervisore del turno di notte.\nDolce Jane.\nTrama.\nUna ragazzina viene trovata nuda in un parcheggio in una zona nota per droga e prostituzione. Catherine e Keppler (rinforzo per l'assenza di Grissom) indagano.\nEtrom (Morte).\nTrama.\nDanilo Zamesca, un politico molto attivo nella lotta contro la droga, viene ucciso dal trafficante Thomas Simon, che fa subito perdere le proprie tracce.\nKeppler propone a Catherine e Brass l'idea di creare una finta scena del crimine per far uscire l'uomo allo scoperto.\nCatherine accetta con riluttanza. Per mantenere la massima segretezza, infatti, sar\u00e0 necessario mentire anche al resto della squadra CSI.\nMolte incongruenze faranno tuttavia insospettire Nick, Warrick e gli altri.\nMercato della carne.\nTrama.\nNick, Greg e Keppler indagano sul ritrovamento di un corpo carbonizzato. L'autopsia rivela che qualcuno ha asportato ossa, tendini e molti altri tessuti dalla vittima. Il resto del team cerca di far luce sull'omicidio di Margo Dorton, colpita violentemente con una bottiglia di champagne.\nLegge di gravit\u00e0.\nTrama.\nGli incubi del passato tornano a tormentare Keppler quando viene chiamato con gli altri a indagare su un duplice omicidio, avvenuto in una camera d'albergo. Le vittime sono un poliziotto del New Jersey, Dennis Graves, e una prostituta, alla quale \u00e8 stata recisa una mano. I due corpi sono stati trovati da Frank McCarty, collega e amico di Graves.\nKeppler conosce bene sia Graves che McCarty, con i quali ha lavorato presso il distretto di Trenton, ma finge di non averli mai visti prima. Il suo segreto rischierebbe di essere scoperto.\nDurante le indagini, Keppler arriver\u00e0 persino ad occultare alcune prove, ma una terribile rivelazione gli far\u00e0 capire qual \u00e8 davvero la cosa giusta da fare.\nIntanto, Grissom \u00e8 finalmente tornato a Las Vegas.\nIl mostro nella scatola.\nTrama.\nGrissom apre finalmente il pacco postale che \u00e8 rimasto sulla sua scrivania per quattro settimane e scopre con orrore che al suo interno c'\u00e8 un nuovo modellino di una scena del crimine.\nQuesta volta, per\u00f2, la riproduzione non raffigura un delitto gi\u00e0 commesso, ma uno che sta per compiersi molto presto.\nIl caso dell'assassino modellista non \u00e8 affatto chiuso.\nIdoli caduti.\nTrama.\nLa squadra CSI indaga sulla sparizione di una giovane promessa del basket, Ryan Lansco, e della sua fidanzata \"cheerleader\", Megan Cooper.\nGrissom ipotizza una semplice fuga di due innamorati, ma la scoperta di alcune tracce di sangue porter\u00e0 a considerare scenari ben pi\u00f9 drammatici.\nIl coltello di ceramica.\nTrama.\nSei ragazze vengono orribilmente trucidate nel loro appartamento. Sara non potr\u00e0 dimenticare l'immagine straziante di una delle vittime, trovata ancora viva sulla scena del crimine, ma poi morta tra le sue braccia prima dell'arrivo dei soccorsi.\nLe incomprensibili parole pronunciate dalla ragazza prima di morire potrebbero celare indizi importanti per l'identificazione dell'assassino e un ultimo saluto per qualcuno che lei amava.\nGrande amarezza anche per Warrick, quando capir\u00e0 come mai una delle vittime ha un viso cos\u00ec familiare.\nDelitti e limousine.\nTrama.\nGrissom e gli altri indagano sulla morte di Champ Landley, rimasto coinvolto in una sparatoria mentre viaggiava su una limousine.\nFra le tracce organiche presenti nell'auto verr\u00e0 trovato anche il DNA di Aaron James, fratello del ragazzo ucciso da Greg per legittima difesa nell'episodio \"Fannysmackin\". Greg sar\u00e0 obbligato a lasciare le indagini e dovr\u00e0 confrontarsi nuovamente con la rabbia e il dolore della madre dei fratelli James.\nNel frattempo, Catherine e Warrick devono scoprire chi ha ucciso una ragazza, spinta fuori da un'auto in corsa e trascinata per un lungo tratto.\nTopi di laboratorio.\nTrama.\nMentre gli agenti CSI sono impegnati con i rispettivi casi, Hodges convince gli altri tecnici del laboratorio ad affiancarlo in un'indagine segreta sui delitti del killer modellista, per riesaminare le prove da una diversa prospettiva e scoprire l'elemento chiave che accomuna le quattro scene del crimine.\nQuattro round.\nTrama.\nIl corpo senza vita del pugile Lorenzo Morales viene ripescato dalla piscina di un bordello russo. Nonostante l'abbondanza di prove e di possibili sospettati, stabilire la causa della morte si rivela un vero rompicapo. Ogni volta che il caso sembra chiuso, infatti, un'analisi pi\u00f9 approfondita della vittima costringe puntualmente il dottor Robbins a rimettere tutto in discussione.\nCospirazione.\nTrama.\nIn una fattoria viene rinvenuta la testa di una donna, imbalsamata e appesa al muro come un macabro trofeo di caccia. Gli indizi portano a sospettare alcuni membri di un club ufologico, convinti dell'esistenza di pericolosi alieni rettiliani che minacciano il nostro pianeta.\nUn gesto d'amore.\nTrama.\nLady Heather rischia di morire strangolata durante l'incontro con un cliente particolarmente sadico, nel saloon di un parco a tema western.\nTrasportata in ospedale, la donna rifiuta per\u00f2 di dare informazioni utili per le indagini e si fa dimettere molto presto, contro il consenso dei medici.\nPoco dopo, il custode del parco viene trovato morto. Heather, tuttavia, ha un alibi inaspettato.\nNick e Warrick, nel frattempo, devono capire chi ha ucciso una giovane borseggiatrice, probabilmente investita da un taxi. \nL'ultima miniatura, 1\u00aa parte.\nTrama.\nQuando l'identit\u00e0 del killer delle miniature viene finalmente svelata, per il team CSI inizia una drammatica corsa contro il tempo. L'ultimo inquietante modellino mostra infatti che la prossima vittima \u00e8 un componente della squadra: Sara. Grissom dovr\u00e0 fare di tutto per salvare il suo grande amore."}
{"id": "1273769", "revid": "188116", "url": "https://it.wikipedia.org/wiki?curid=1273769", "title": "Hembly International Holdings", "text": "La Hembly International Holdings Limited \u00e8 una societ\u00e0 cinese fondata nel 2000 operante nel settore forniture per abbigliamento ed accessori per grandi marchi del settore. L'attivit\u00e0 comprende inoltre design e sviluppo prodotti, fornitura di materiali grezzi, test di laboratorio, controllo qualit\u00e0, confezionamento e logistica. \u00c8 presieduta da Billy Ngok (vero nome Yan-yu Ngok).\nDati finanziari.\nHembly \u00e8 quotata alla borsa valori di Hong Kong e nel 2006 ha realizzato vendite per 626 milioni di dollari con un margine operativo lordo di 120 milioni. Impiega circa 2000 addetti."}
{"id": "1273774", "revid": "90522", "url": "https://it.wikipedia.org/wiki?curid=1273774", "title": "Inkoo", "text": ""}
{"id": "1273775", "revid": "90522", "url": "https://it.wikipedia.org/wiki?curid=1273775", "title": "Karjaa", "text": ""}
{"id": "1273778", "revid": "90522", "url": "https://it.wikipedia.org/wiki?curid=1273778", "title": "Kemi\u00f6", "text": ""}
{"id": "1273780", "revid": "90522", "url": "https://it.wikipedia.org/wiki?curid=1273780", "title": "Korppoo", "text": ""}
{"id": "1273782", "revid": "90522", "url": "https://it.wikipedia.org/wiki?curid=1273782", "title": "Kruunupyy", "text": ""}
{"id": "1273783", "revid": "78273", "url": "https://it.wikipedia.org/wiki?curid=1273783", "title": "Chiesa dei santi Giovanni e Teresa", "text": ""}
{"id": "1273784", "revid": "90522", "url": "https://it.wikipedia.org/wiki?curid=1273784", "title": "Maalahti", "text": ""}
{"id": "1273785", "revid": "90522", "url": "https://it.wikipedia.org/wiki?curid=1273785", "title": "Mustasaari", "text": ""}
{"id": "1273786", "revid": "90522", "url": "https://it.wikipedia.org/wiki?curid=1273786", "title": "Nauvo", "text": ""}
{"id": "1273787", "revid": "90522", "url": "https://it.wikipedia.org/wiki?curid=1273787", "title": "Oravainen", "text": ""}
{"id": "1273788", "revid": "90522", "url": "https://it.wikipedia.org/wiki?curid=1273788", "title": "Parainen", "text": ""}
{"id": "1273789", "revid": "90522", "url": "https://it.wikipedia.org/wiki?curid=1273789", "title": "Pernaja", "text": ""}
{"id": "1273790", "revid": "36426", "url": "https://it.wikipedia.org/wiki?curid=1273790", "title": "Alexandre Dumas padre", "text": ""}
{"id": "1273792", "revid": "90522", "url": "https://it.wikipedia.org/wiki?curid=1273792", "title": "V\u00f6yri-Maksamaa", "text": ""}
{"id": "1273793", "revid": "90522", "url": "https://it.wikipedia.org/wiki?curid=1273793", "title": "Luoto", "text": ""}
{"id": "1273795", "revid": "161374", "url": "https://it.wikipedia.org/wiki?curid=1273795", "title": "Conte di Montecristo", "text": ""}
{"id": "1273796", "revid": "90522", "url": "https://it.wikipedia.org/wiki?curid=1273796", "title": "Maarianhamina", "text": ""}
{"id": "1273798", "revid": "198277", "url": "https://it.wikipedia.org/wiki?curid=1273798", "title": "Trofeo Pirelli", "text": "Il Trofeo Pirelli, detto anche Pirelli Cup, \u00e8 stato un torneo calcistico amichevole svoltosi annualmente dal 1996 al 2010 tra l'Internazionale \u2014 di cui la Pirelli fu sponsor ufficiale \u2014 e un'altra squadra.\nStoria e formula.\nIl trofeo venne istituito nel 1996, quando l'azienda divenne sponsor della societ\u00e0 nerazzurra. Disputato nel periodo estivo in preparazione alla stagione ufficiale, nel 2008 fu abbinato alla \"Franz Beckenbauer Cup\".\nTenutasi per l'ultima volta nel 2010, la Pirelli Cup prevedeva una gara secca con l'immediato ricorso ai tiri di rigore in caso di parit\u00e0 al 90'.\nClassifica marcatori.\n\"Statistiche aggiornate al 31 luglio 2010\"."}
{"id": "1273799", "revid": "22475", "url": "https://it.wikipedia.org/wiki?curid=1273799", "title": "Il libro dei coniglietti suicidi", "text": "Il libro dei coniglietti suicidi \u00e8 un fumetto scritto e disegnato da Andy Riley. Il sottotitolo del libro \u00e8 \"Piccoli soffici coniglietti che vogliono semplicemente farla finita\" (in inglese \"Little Fluffy Rabbits Who Just Don't Want To Live Any More\").\n\u00c8 composto da una serie d'immagini di conigli che tentano di togliersi la vita in vari modi. Nel libro sono presenti alcuni riferimenti culturali, ad esempio una parodia di una scena del film \"The Wicker Man\".\nNel 2007 \u00e8 uscito il seguito del libro intitolato \"Il ritorno dei coniglietti suicidi\". Nel 2010 \u00e8 stato pubblicato \"Il superlibro dei coniglietti suicidi\", che comprende alcuni dei disegni gi\u00e0 presenti nei titoli precedenti. Nel 2011 \u00e8 uscito il quarto libro della serie, \"Altri coniglietti, altri suicidi\"."}
{"id": "1273803", "revid": "1543377", "url": "https://it.wikipedia.org/wiki?curid=1273803", "title": "Jambalaya (On the Bayou)", "text": "Jambalaya (On the Bayou) \u00e8 una canzone di Hank Williams, tra le sue pi\u00f9 celebri e reinterpretate.\nIl brano.\nLa jambalaya \u00e8 un piatto tradizionale della Louisiana, una sorta di zuppa piccante con riso, gamberi e fagioli: miglior titolo non poteva essere scelto quindi per un brano che si rif\u00e0 alla tradizione della musica Cajun, la musica dell'omonima popolazione di origine franco canadese che abita le zone paludose (chiamate bayou) della Louisiana. Il brano infatti ricorda una festa sul fiume, con tipici piatti della tradizione (oltre alla jambalaya, il gumbo e il pasticcio di granchio \"crawfish pie\") dove dozzine di ragazzi fanno la corte alla bella Ivonne.\nCover.\nIl brano divenne uno standard del rock and roll; fu infatti reinterpretato da varie stelle di questo genere come Jerry Lee Lewis e Fats Domino."}
{"id": "1273804", "revid": "28057", "url": "https://it.wikipedia.org/wiki?curid=1273804", "title": "Caere", "text": "Caere (detta anche Caisra o Cisra in etrusco) era un'antichissima citt\u00e0 dell'Etruria meridionale (nel Lazio moderno), la cui fondazione risalirebbe al XIV secolo a.C., sorgeva sul luogo dell'attuale Cerveteri a nord ovest rispetto Roma, a 4 miglia dalla costa del Mar Tirreno. Fu fondata dai Pelasgi (cos\u00ec i Greci dell'et\u00e0 classica indicavano le popolazioni preelleniche della Grecia) con il nome di Agylla. Fu chiamata Ky\u0161ry\u02bc dai Fenici e \"Caere vetus\" dai Romani.\nStoria.\nPlinio il Vecchio, che ne attesta il nome greco \"Agylla\", la elenca tra le citt\u00e0 Etrusche delle settima regione italica, venne fondata dai Pelasgi, e quindi conquistata dagli Etruschi, che la chiamarono Caere.\nLo stesso racconto, della presa di Agylla da parte dei Tirreni (Etruschi), che poi ne cambiarono il nome, ci arriva da Strabone, che racconta di un soldato etrusco che giuge sotto le mura della citt\u00e0: \nLo stesso racconto, di una domanda non compresa posta da uno straniero all'abitante della citt\u00e0, che risponde con un saluto in greco, \u03a7\u03b1\u03b9\u03c1\u03b5, la si trova in una fonte romana pi\u00f9 tarda, con la sola variante che la domanda viene posta da un romano e non da un etrusco; questo racconto, aggiunge che Agylla prende il nome dal suo fondatore Agella.\nViene quindi citata nella vicenda che vide i troiani di Enea contrapposti ai Rutuli condotti dal loro re Turno, che ricorse all'aiuto del re della ricca citt\u00e0 di etrusca di Caere (\"Caere opulento\"), Mezenzio.\nNella prima met\u00e0 del V secolo a.C. (tra il 541 e il 535 a.C.) Caere-Agylla combatt\u00e9 tra le forze etrusche alleate dei Cartaginesi contro i Focei nello scontro navale conosciuto come Battaglia del Mare Sardo. Sebbene lo scontro navale si concluse con la vittoria di Focea, di fatto Etruschi e Cartaginesi bloccarono l'espansione greca nel mar Tirreno occidentale.\nI focei superstiti dalle navi affondate furono spartiti tra Etruschi e Cartaginesi; i Ceretani, che tra gli Etruschi ne ebbero la parte maggiore, li trassero con loro a Caere dove, dopo averli tradotti al di fuori delle mura, li sottoposero ad una sacrilega lapidazione. L'empio atto avrebbe scatenato una misteriosa maledizione avrebbe colpito chiunque, uomo o animale, fosse passato presso i luoghi di sepoltura delle vittime.\nPer il luogo dell'eccidio collettivo, colpito dalla maledizione, \u00e8 stata proposta l'identificazione con il \"tumulo di Montetosto\" e con il relativo santuario extramurario arcaico, lungo la via che da Cerveteri conduce a Pyrgi.\nLa consapevolezza dell'empiet\u00e0 perpetrata, unita all'incapacit\u00e0 di porvi rimedio con proprie pratiche magiche e sacerdotali, indusse i ceretani a ricorrere all'aiuto dell'oracolo di Delfi: adempiendo alla pronuncia della Pizia, istituirono in quell'occasione una manifestazione catartica, con ricchi sacrifici funebri accompagnati da un agone ginnico, iniziando una tradizione ancor viva ai tempi di Erodoto.\nDurante il regno di Tarquinio Prisco i romani condussero una lunga campagna militare, durata almeno sette anni, contro le citt\u00e0 etrusche di Veio e Caere.\nAnche il sesto re di Roma, l'etrusco Servio Tullio, dopo avere assoggettato i Sabini, rivolse le proprie attenzioni alle limitrofe citt\u00e0 etrusche, muovendo guerra contro le citt\u00e0 di Veio, Tarquinia e Caere.\nNel 510 a.C. Tarquinio il Superbo, bandito dalla citt\u00e0 di Roma, and\u00f2 in esilio con due dei suoi figli a Caere, mentre il terzo scelse di riparare a Gabii, dove fu assassinato dai suoi abitanti.\nCaere compare come alleata di Roma nel 387 a.C., quando i Galli di Brenno saccheggiarono Roma. Prima la citt\u00e0 diede rifuggio alle vestali e a quanti erano fuggiti da Roma attaccata dai Galli, poi attacc\u00f2 in Sabina gli stessi Galli sulla strada del ritorno, riuscendo a privarli del bottino depredato a Roma.\nCaere fu la prima citt\u00e0 a ricevere lo status di Municipia sine suffragio, che dava ai propri cittadini alcuni diritti della cittadinanza romana, non per\u00f2 quello di voto, oltre l'obbligo di partecipare alle guerre condotte da Roma. Per questa circostanza, il registro dove venivano elencati questi municipi, era chiamato Tabulae Caeritum.\nNel 353 a.C., quando sembr\u00f2 che Caere si fosse alleata con Tarquinia contro Roma, Tito Manlio fu nominato dittatore. Mentre Roma organizzava la campagna contro Cere, ambasciatori di questa citt\u00e0, giunsero a Roma, per implorare la pace, sostenendo che la causa dell'ira romana, era da ricercarsi in pochi cittadini, fattisi convincere dai tarquiniesi. Roma rinnov\u00f2 quindi la pace con Cere, e rivolse l'esercito contro i Falisci, senza per\u00f2 che si arrivasse ad uno scontro in campo aperto.\nDurante la Seconda guerra punica in diverse citt\u00e0 delle penisola si registrarono fenomeni straordinari, tra cui un avvoltoio che entr\u00f2 in nel tempio di Giove a Caere.\nNel I secolo d.C., la citt\u00e0 avrebbe perso completamente la sua potenza e la sua ricchezza.\nTra il 415 e il 417 d.C. il poeta gallo-romano Rutilio Namaziano, durante il suo viaggio di ritorno da Roma alla Gallia che descrive nel suo poema elegiaco \"De Reditu suo\", descrive il territorio di Caere che, nell'incertezza dei tempi e nelle devastazioni compiute dai barbari, ha perfino perduto il suo antico nome: \"Iam Caeretanos demonstrat navita fines; aevo deposuit nomen Agylla vetus.\"\nNecropoli della Banditaccia.\nAlla citt\u00e0 afferiva la necropoli etrusca della Banditaccia, la necropoli antica pi\u00f9 estesa di tutta l'area mediterranea.\nPyrgi.\nPyrgi \u00e8 il nome greco di una citt\u00e0 portuale abitata dagli Etruschi alle pendici dei Monti della Tolfa, nell'odierna frazione di Santa Severa, che fu il porto di Caere, distrutto dalla flotta di Dionigi di Siracusa nel 384 a.C., che divenne poi colonia romana nel 264 a.C. .\nEdifici.\nLe fonti storiche attestano la presenza di un tempio dedicato a Giove.\nCollegamenti.\nLa via Cornelia era un'antica strada romana, che collegava Roma con Caere. Gli storici Livio e Valerio Massimo fanno riferimento a un collegamento tra le due citt\u00e0 in occasione della presa di Roma da parte dei Galli, allorch\u00e9 le Vestali furono trasferite a Caere."}
{"id": "1273805", "revid": "767487", "url": "https://it.wikipedia.org/wiki?curid=1273805", "title": "Francesco Brusa", "text": "Biografia.\nPoco si sa della sua giovent\u00f9 e formazione musicale, tant'\u00e8 che si hanno informazioni su di lui solo a partire dal 1724. In questo anno ebbe inizio la sua attivit\u00e0 operistica (documentata) con il dramma \"Il trionfo della virt\u00f9\". Il 22 dicembre 1726 fu nominato \"organista del palchetto\" di San Marco, posto che tenne sino al 1740. Nel 1736 lo troviamo attivo come compositore di musica sacra a Genova, dove rappresent\u00f2 due oratori. Negli anni cinquanta riprende la carriera di operista, che aveva abbandonato parecchi anni, e mise in scena vari suoi lavori fra cui alcuni drammi giocosi come \"Le statue\" nel 1757 su libretto di suo figlio Giovanni Battista e \"La cascina\" nel 1758 a Pesaro su libretto di Carlo Goldoni. Negli anni sessanta si vide diminuire le commissioni per la composizione di nuove opere nel 1766 divent\u00f2 \"maestro di coro\" dell'Ospedale degli Incurabili, succedendo a Baldassarre Galuppi e tenendo questa carica sino alla morte.\nCritica.\nAl giorno d'oggi l'unico suo lavoro apprezzato dalla critica \u00e8 il dramma giocoso \"Le statue\". \u00c8 tuttavia complesso definire un quadro generale sulla musica del compositore in quanto molti suoi lavori sono stati perduti. Carlo Goldoni nel 1732 lo defin\u00ec con questa frase: \"Sig. Francesco Brusa, dilettante in quel tempo e poi per sua disgrazia professore di musica\"."}
{"id": "1273806", "revid": "167080", "url": "https://it.wikipedia.org/wiki?curid=1273806", "title": "Fanum Voltumne", "text": ""}
{"id": "1273808", "revid": "438678", "url": "https://it.wikipedia.org/wiki?curid=1273808", "title": "Country Blue Grass Blues and Other Music for Uplifting Gourmandizers", "text": ""}
{"id": "1273810", "revid": "22475", "url": "https://it.wikipedia.org/wiki?curid=1273810", "title": "Il ritorno dei coniglietti suicidi", "text": "Il ritorno dei coniglietti suicidi \u00e8 un fumetto scritto e disegnato da Andy Riley.\nCome il suo predecessore, \"Il libro dei coniglietti suicidi\", \u00e8 composto da una serie d'immagini di conigli che tentano di togliersi la vita in vari modi."}
{"id": "1273818", "revid": "729019", "url": "https://it.wikipedia.org/wiki?curid=1273818", "title": "Episodi di CSI - Scena del crimine (ottava stagione)", "text": "L'ottava stagione della serie CSI - Scena del crimine formata da 17 episodi, viene trasmessa dal 27 settembre 2007 al 15 maggio 2008.\nInvece in Italia viene trasmessa in prima visione assoluta dal 20 marzo al 22 maggio 2008 per la prima parte (ep. 1-11) e dal 25 settembre al 30 ottobre 2008 la seconda parte (ep. 12-17) su Fox Crime. In chiaro, viene trasmessa dal 4 marzo 2009 al 28 maggio 2009 su Italia 1.\nL'ultima miniatura, seconda parte.\nTrama.\nGrissom e la squadra sono alla ricerca di Sara, che \u00e8 stata rapita dal killer delle miniature e lasciata a morire sotto un'auto nel deserto; quando comincia a piovere Sara tenta di uscire dalla macchina per non affogare. Quando la squadra arriva sul posto non trova Sara che nel frattempo si \u00e8 incamminata nel deserto per trovare aiuto. Grissom e Catherine a piedi seguono gli indizi di Sara e trovano un cadavere. Nick invece in macchina prosegue sulla strada e grazie al riflesso di uno specchio trova la collega svenuta e chiama aiuto. L'episodio si conclude con Sara che apre gli occhi durante il trasporto aereo e vede Grissom al suo fianco.\nUna cena al buio.\nTrama.\nGrissom, Nick e Greg indagano sulla morte di un pilota di go-kart il cui corpo senza testa \u00e8 stato ritrovato poco distante dall'autostrada su cui stava guidando; Catherine e Warrick lavorano per risolvere il misterioso omicidio di un popolare editore di una rivista per uomini, avvenuta in un ristorante dove i clienti mangiano al buio. \nL'esorcismo.\nTrama.\nIl team indaga sulla morte di una coppia e della loro figlia pi\u00f9 giovane, e la scomparsa della figlia pi\u00f9 grande, che si crede sia posseduta dal diavolo. \nCuore di madre.\nTrama.\nLa morte per impiccagione di un possibile maschio ermafrodita \u00e8 connesso a una fornitura d'acqua contaminata, mentre il turno di giorno indaga su dei resti di scheletro vecchi di 40 anni trovati nel sito di un casin\u00f2 recentemente demolito. Grissom chiede a Sara di sposarlo e lei accetta, mentre Greg rivela che sta scrivendo un libro sulla storia di Las Vegas. \nSangue e finzione.\nTrama.\nIl team indaga sull'omicidio di un'attrice di film horror/splatter, trovata sul set con un'ascia sulla schiena. L'autopsia rivela che \u00e8 stata trafitta ma l'ascia ritrovata non \u00e8 l'arma del delitto visto che \u00e8 stata uccisa con una conduttura. Quando Ronnie scopre un secondo cadavere nello studio appeso sui travetti, si trova faccia a faccia con l'assassino. Sara si dispera del fatto di trovarsi di fronte alla morte ogni giorno. \nIl rapimento (1).\nTrama.\nL'agente dell'FBI Jack Malone unisce le sue forze a quelle di Grissom per rintracciare un serial killer, a seguito del ritrovamento di una vittima per omicidio a Las Vegas il cui profilo genetico corrisponde a quello di un ragazzino rapito a New York sei anni prima. \nAddio e buona fortuna.\nTrama.\nIl CSI indaga quando viene ritrovata una matricola del college che \u00e8 morta a causa di una caduta. Scoprono che la vittima aveva una relazione con un ragazzo che era sospettato in un caso di omicidio insieme alla sorella minore, cio\u00e8 una bambina prodigio. Sara si occupa del caso e si convince che la bambina abbia ucciso la ragazza del fratello e che stia cercando di incolpare dell'omicidio quest'ultimo, in modo da farlo rinchiudere in prigione e continuare ad avere il pieno controllo su di lui. Sara alla fine lascia la CSI, Las Vegas e soprattutto Grissom, per riuscire ad affrontare il trauma del rapimento avvenuto mesi prima.\nTu mi uccidi.\nTrama.\nHodges inscena degli omicidi ipotetici in laboratorio, in modo da dare ai suoi colleghi di laboratorio una possibilit\u00e0 di giocare all'agente del CSI, ma senza che loro lo sappiano ci sono altri motivi dietro le sue azioni. Nel frattempo, dopo la partenza di Sara, tutti cercano di confortare Grissom.\nScarafaggi.\nTrama.\nIl cadavere di un uomo viene gettato da un camion per le immondizie che viene raggiunto dalla polizia. La vittima era un autista di limousine connesso ad un nightclub riconducibile alla mafia. Warrick crede che il proprietario del locale sia il responsabile e si mette al lavoro per provarlo. Sfortunatamente, la dipendenza di Warrick alle pillole e lo stile di vita sconsiderato hanno impatti negativi sul suo lavoro. Pi\u00f9 tardi, Warrick diventa il sospettato primario di un altro omicidio collegato alla mafia.\nCombattimenti clandestini.\nTrama.\nIl cadavere di un esponente dell'alta societ\u00e0, conosciuto per i suoi contributi alla beneficenza, viene scoperto in una discarica insieme ai cadaveri di parecchi cani. Le indagini rivelano che la vittima era coinvolta in combattimenti clandestini tra cani e potrebbe aver torturato alcuni degli animali al canile. Nel frattempo, Warrick cerca di provare la sua innocenza nell'omicidio di una ballerina esotica, corpo che \u00e8 stato ritrovato nella sua auto all'esterno di un nightclub.\nToro.\nTrama.\nAvvengono tre omicidi durante l'annuale rodeo di cavalcatura del toro a Las Vegas. La prima vittima \u00e8 un torero che viene ritrovato dopo ore nell'angolo vuoto di un toro. La seconda \u00e8 una vittima casuale collegata alla prima. Pi\u00f9 tardi, una terza vittima, un pappone del posto, viene ritrovato nei bagni di un saloon. Le indagini rivelano che i crimini potrebbero essere ricollegati ad un allevamento clandestino di tori.\nLa divina commedia di Grissom.\nTrama.\nGrissom e la sua squadra vengono chiamati dal vice procuratore Klein ad indagare sulla morte di un testimone chiave in un processo riguardante il capo di una pericolosa gang di Las Vegas. L'esplosione dell'appartamento dell'imputato, avvenuta un attimo prima della perquisizione da parte di Grissom e Warrick, induce gli inquirenti a ritenere che qualcuno all'interno della Procura o fra i componenti del Grand Jury, potrebbero aver fatto la spia.\nMille giorni sulla Terra.\nTrama.\nLa disturbante morte di una bambina di quattro anni, trovata dentro una scatola, ha un forte impatto in Catherine mentre cerca indizi del suo assassino, come darle il nome della strada dove \u00e8 stata ritrovata e oltrepassando il limite mentre interroga un sospettato che si rivela essere innocente.\nCatena di delitti.\nTrama.\nBrass, Grissom e Nick lavorano sul caso di una vittima femminile trovata in un condominio con una ferita d'arma da fuoco. Scoprono anche un'altra vittima nell'appartamento sopra. Sballo diventa il sospettato principale durante le indagini, nonostante si trovi ancora in prigione.\nLe stringhe.\nTrama.\nL'intera squadra deve affrontare un'abbondanza di casi, la morte di un uomo che ha preso fuoco sotto custodia della polizia; la morte di un uomo con il sangue verde collegato alla droga; e la morte di una coppia anziana che erano in cattivi rapporti con il vicinato. Casi che sono tutti legati in qualche modo.\nCuriosit\u00e0.\nNella puntata sono presenti, in un cameo Adam Savage e Jamie Hyneman i protagonisti del programma MythBusters nella scena in cui Nick testa il taser su un manichino di gel balistico.\nDue morti e mezza.\nTrama.\nLa problematica star di una sitcom viene assassinata mentre sta filmando un episodio a Las Vegas. Le indagini rivelano un mucchio di sospetti, inclusi suo marito, la sua controfigura e l'intero staff di sceneggiatori.\nCuriosit\u00e0.\nL'episodio \u00e8 un crossover con la sitcom \"Due uomini e mezzo\". In un cameo non accreditato appaiono infatti i tre protagonisti della serie: Charlie Sheen, Jon Cryer e Angus T. Jones. Precedentemente George Eads era apparso, come guest star, nel 17\u00ba episodio della quinta stagione di \"Due uomini e mezzo\" (\"Matrimonio sfortunato\").\nL'arresto di Warrick.\nTrama.\nWarrick \u00e8 accusato dell'omicidio di un gangster di Las Vegas. Ancora pi\u00f9 complicato \u00e8 il fatto che Warrick non \u00e8 sicuro se sia innocente o colpevole."}
{"id": "1273820", "revid": "90522", "url": "https://it.wikipedia.org/wiki?curid=1273820", "title": "Houtskari", "text": ""}
{"id": "1273822", "revid": "108974387", "url": "https://it.wikipedia.org/wiki?curid=1273822", "title": "Asociaci\u00f3n Gu\u00edas Scout del Uruguay", "text": "L'Asociaci\u00f3n Gu\u00edas Scout del Uruguay (AGSU, Associazione Guide Scouts dell'Uruguay) \u00e8 l'associazione nazionale del Guidismo in Uruguay. Questi conta 66 membri (nel 2003). Fondato nel 1924, l'organizzazione diventa membro associato del WAGGGS (World Association of Girl Guides and Girl Scouts) nel 1966.\nBranche.\nL'associazione \u00e8 divisa in tre branche in rapporto all'et\u00e0:"}
{"id": "1273824", "revid": "123171874", "url": "https://it.wikipedia.org/wiki?curid=1273824", "title": "Caprino (Lugano)", "text": "Caprino \u00e8 una frazione del comune svizzero di Lugano, nel Canton Ticino (distretto di Lugano). Fa parte del quartiere di Castagnola-Cassarate-Ruvigliana.\nGeografia fisica.\nCaprino \u00e8 stato l'unico nucleo abitato di Lugano sulla sponda meridionale del Lago di Lugano dal 1972 fino all'accorpamento a Lugano di Gandria, nel 2004. Sorge dirimpetto alla citt\u00e0, sotto il Monte Caprino. A ovest di Caprino si trova il confine di Stato con l'exclave italiana di Campione d'Italia.\nStoria.\nGi\u00e0 frazione del comune di Castagnola, assieme a questo nel 1972 \u00e8 stato accorpato al comune di Lugano.\nInfrastrutture e trasporti.\nCaprino non \u00e8 direttamente collegato alla citt\u00e0 di Lugano e malgrado la vicinanza con Campione d'Italia non esistono strade che collegano le due localit\u00e0. La frazione \u00e8 raggiungibile da Lugano Centro via lago (circa 3\u00a0km in linea d'aria) oppure compiendo un percorso terrestre di circa 20\u00a0km via Melide, Maroggia, Arogno e la sua frazione di Pugerna, tuttavia l'ultimo tratto da San Rocco e Caprino \u00e8 percorribile solo a piedi."}
{"id": "1273827", "revid": "827882", "url": "https://it.wikipedia.org/wiki?curid=1273827", "title": "Gruppo dell'Abbaye", "text": "Il Gruppo dell'Abbaye, anche conosciuto come l'Abbaye de Cr\u00e9teil \u00e8 un falansterio artistico fondato a Cr\u00e9teil, nell'autunno del 1906, dai poeti Georges Duhamel e Charles Vildrac. Anche Jules Romains prese parte a questa breve e intensa esperienza formativa.\nStoria.\nI fondatori, ispirandosi all'\"Abbazia di Th\u00e9l\u00e8me\" descritta da Fran\u00e7ois Rabelais nel suo \"Gargantua\", avevano deciso di creare un cenacolo di giovani scrittori e artisti che producessero le loro opere in un'esperienza di vita comune, riuniti in una casa circondata da un parco, posta a Cr\u00e9teil in \"rue du Moulin\", lungo le rive della Marna, nella periferia sud-est di Parigi.\nParteciparono al falansterio, oltre ai fondatori, un primo gruppo di artisti entusiasti come gli scrittori Ren\u00e9 Arcos, Henri-Martin Barzun e Alexandre Mercereau, raggiunti dal pittore Albert Gleizes.\nSuccessivamente si uniranno altri sodali come il poeta Pierre Jean Jouve, il musicista Albert Doyen, il disegnatore Berthold Mahn ed il pittore Henri Doucet.\nMolti mettono a disposizione le proprie risorse personali e si decide di istituire una casa editrice che pubblichi le loro opere, allo scopo di finanziare l'iniziativa attraverso la pubblicazione delle opere letterarie. Presso la tipografia di Lucien Linard, amico di Gleizes, viene fondata la casa editrice \"\"\u00c9ditions de l'Abbaye\" che, dal gennaio 1907 al gennaio 1908, stamper\u00e0 una ventina di libri frutto della vena artistica dei partecipanti al \"Gruppo dell'Abbaye\".\nTuttavia i proventi della casa editrice non furono sufficienti a soddisfare il fabbisogno del falansterio e, per decisione degli stessi partecipanti, \"l'Abbaye\"\" venne chiusa il 28 gennaio 1908."}
{"id": "1273834", "revid": "438678", "url": "https://it.wikipedia.org/wiki?curid=1273834", "title": "L'apetta Giulia e la signora Vita", "text": "L'apetta Giulia e la Signora Vita \u00e8 un film d'animazione italiano completamente realizzato in grafica 3D. I personaggi sono stati doppiati da celebri star italiane come Irene Grandi, Raf e Nino Manfredi. Il film \u00e8 uscito in Italia il 19 settembre 2003.\nI testi della colonna sonora di questo film musicale sono di Sarah F. Dietrich. Questo lungometraggio \u00e8 considerato il primo film d'animazione italiano realizzato interamente in grafica 3D.\nTrama.\nIl film \u00e8 incentrato sul tema della \"vita\". Una piccola ape operaia, nata come 333202122, ovvero il numero di serie che le fa da nome, si affaccia felice alla vita e saluta il mondo cantando. Ma l'apetta \u00e8 un'ape operaia, destinata a vivere una vita breve, fatta di lavoro manuale, ripetitivo e stressante, in una fabbrica di miele. L'apetta non accetta di essere nata solo ed esclusivamente per svolgere questo faticoso e monotono compito; vorrebbe un destino diverso ed \u00e8 per questo che si reca dalla sua mamma, l'ape regina, a rivendicare una vita migliore nella quale poter avere un nome come quello dei bambini, un nome scelto da lei: Giulia.\nLa madre, per convincerla ad adempiere al suo lavoro le promette la sera, dopo il lavoro, di raccontarle delle fiabe con protagonisti gli esseri umani. Con queste fiabe riesce a spiegare in modo semplice la nascita, la crescita, l'adolescenza, la vita degli adulti e infine la morte prendendo ad esempio due anime, che diventando bambini prenderanno i nomi di Sara e Simone. Le storie dei protagonisti sono arricchite da personaggi come i sorrisaraki, rappresentazione dell'anima delle cose, l'angelo matto e il cavallo Bobo, che aiuteranno i protagonisti a scoprire il mondo e a superare le paure legate alla crescita.\nAl termine della storia della vita di Sara e Simone l'ape, ormai divenuta anziana, viene finalmente riconosciuta dalla madre con il nome che desiderava, Giulia, morendo subito dopo. La sua anima raggiune poi il Paradiso dove, assieme alle altre api, pu\u00f2 finalmente godersi il meritato riposo."}
{"id": "1273835", "revid": "1463195", "url": "https://it.wikipedia.org/wiki?curid=1273835", "title": "Telecivitavecchia", "text": "Telecivitavecchia \u00e8 stata fondata nel 1979 da Mario Paparozzi avvalendosi del tecnico Emilio Generotti, sulla base di una precedente esperienza di Radio Civitavecchia. Il suo primo nome \u00e8 stato TeleRadioCivitavecchia, da cui la sigla TRC, tuttora in uso.\nTrasmetteva inizialmente sul canale UHF 51, ma con il passaggio di propriet\u00e0 alla Lega delle cooperative, migra sul 33, che per un breve periodo entra anche nella denominazione sociale. Con il 1985 subentra una cooperativa di giornalisti.\nUn programma seguito per molti anni \u00e8 stato quello dedicato alla voce del vescovo Emerito della Diocesi di Civitavecchia e Tarquinia, Monsignor Girolamo Grillo, e successivamente a Monsignor Carlo Chenis - tale trasmissione, nei primi anni 2000, ha avuto anche una versione \"salotto\", con vari ospiti, denominata \"Il Vescovo e la Sua Gente\".\nPunto di forza dell'emittente \u00e8 il telegiornale, che dedica largo spazio alle tematiche locali, e va in onda alle 12.30 ed alle 2015, oltre a diverse repliche nel corso della giornata e della serata. \"Trc Giornale\" \u00e8 la sigla con cui \u00e8 attualmente pi\u00f9 conosciuta.\nImportante anche il \"videogiornale\", una slideshow formata da brevi articoli di cronaca, meteo, sport ed alcuni servizi come necrologi, annunci di vendita e denuncia di oggetti smarriti, che va in onda dalle 3 di notte fino alle 11, per dare spazio alla programmazione del palinsesto.\nNel 2017 TeleCivitavecchia inizia a collaborare con Mecenate TV, la quale ne ritrasmette tutto il palinsesto; dal 3 gennaio 2018 TRC si trasferisce negli studi di Mecenate TV e, secondo quanto riferito dall'emittente, durante il 2018 i due canali avrebbero dovuto \"dividersi\" di nuovo, con la differenza che Mecenate TV trasmetter\u00e0 un telegiornale dedicato alla zona nord di Roma e le citt\u00e0 di Tolfa, Allumiere, Santa Marinella e tutto il comprensorio, mentre TRC solo per la citt\u00e0 di Civitavecchia. A luglio 2018 \u00e8 stata interrotta la collaborazione con Mecenate e Trc ha ripreso il format precedente all'accordo.\nTrc \u00e8 molto presente sui social network: tanto il seguito per il canale YouTube, per la pagina Facebook e per il profilo Instagram, aggiornati quotidianamente con notizie e servizi sui fatti in citt\u00e0.\nTrasmissioni sportive.\nUna larga \"fetta\" del palinsesto di Telecivitavecchia \u00e8 dedicata allo sport, specialmente alle discipline radicate sul territorio, come il calcio o la pallanuoto.\nIn una delle periodiche crisi che avevano fatto paventare la chiusura dell'emittenza, nel 1992 i giocatori della squadra di calcio del Civitavecchia giocarono con il lutto al braccio per scongiurare una tale soluzione\nTelecivitavecchia segue con attenzione anche manifestazioni sportive considerate normalmente \"minori a cui concede moltissimo spazio.\"\nOgni luned\u00ec sera va in onda \"Sportivamente (\"gi\u00e0 \"Sportime),\" durante il periodo della stagione sportiva\".\"\nTrasmissioni in lingue estere.\nLa presenza in zona di una numerosa comunit\u00e0 romena ha dato l'opportunit\u00e0 di dedicare una trasmissione, con cadenza giornaliera, in tale lingua.\nTg Unicef.\nHanno avuto grande importanza, su questa rete, anche i cosiddetti \"Tg Unicef,\" brevi \"telegiornali\" condotti da bambini e ragazzi delle scuole di Civitavecchia ed ideati ed organizzati dal comitato Unicef locale.\nQuesta rubrica andava in onda ogni venerd\u00ec dopo il normale tg della rete. I \"Tg Unicef\" sono stati prodotti dalla fine del 2006 fino a marzo 2012. \nTutte le puntate dei \"Tg Unicef\" sono disponibili su YouTube, ma non sul canale YouTube di Trc Giornale.\nDigitale terrestre.\nL'emittente ha trasmesso in modalit\u00e0 digitale terrestre sul canale 35 UHF del digitale terrestre unicamente dalla postazione di \"Monte Paradiso\" a Civitavecchia fino a met\u00e0 dicembre 2012. Il multiplex conteneva, oltre a Telecivitavecchia, alcuni canali del gruppo di Gold TV (Gold TV, Gold TV Sport e Gold Shop) e PuntoSat.\nDa fine 2012 sono riprese regolarmente le trasmissioni presso la stessa postazione trasmissiva sul canale 46 UHF gestito da Gold TV, sempre al n\u00b0111. \nA fine 2011 TRC ha lanciato un secondo canale, chiamato \"In News\", chiuso a met\u00e0 2012.\nTrasmissioni in onda.\nTrasmissioni autoprodotte.\n\"Viaggio nella memoria\", che contiene:\n\"Il Girasole\": contenitore di tutorial di cucina, sport e belle arti.\n\"Sportivamente\": rubrica settimanale dedicata allo sport.\nSentiamo la Sua: settimanale dedicato alla politica cittadina\nAppuntamento con... : settimanale dedicato alla cultura\n\"TA - Trasmissione autogestita\": spazio televisivo a pagamento utilizzato dalle forze politiche, soprattutto durante il periodo delle elezioni, per poter comunicare con gli elettori.\nTrasmissioni importate.\n\"Borgo Italia, A tambur battente, Vivere il mare, Electric car News, SMS - Solo Musica e Spettacolo\".\nTrasmissioni storiche.\n\"Album:\" contenitore di filmati storici appartenenti all'archivio dell'emittente. La trasmissione ha anche uno spin-off, \"Album Cult.\"\n\"Storie\": programma di cui ogni puntata \u00e8 dedicata ad un personaggio e la sua storia.\n\"Clic!\": rubrica di approfondimento sulla fotografia amatoriale (non pi\u00f9 in onda).\n\"Tuttifrutti:\" trasmissione di gossip, spettacolo e musica, rivolta principalmente ad adolescenti.\n\"Il Vescovo e la Sua Gente:\" appuntamento settimanale (il venerd\u00ec nel tardo pomeriggio), con il Vescovo della Diocesi di Civitavecchia-Tarquinia.\n\"Astrologia rivelata\": rubrica dedicata all'astrologia. La trasmissione ha anche uno spin-off quotidiano chiamato \"Astrologia rivelata: l'oroscopo\".\n\"Diritto di replica\": approfondimento sui temi della politica cittadina.\n\"Nonsolodolci\": spin-off de \"Il Girasole.\"\nStudio.\nNel corso degli anni il TRC giornale \u00e8 stato condotto in studi diversi, ma la sede dell'emittente non \u00e8 mai cambiata. Tra la fine del 2017 e l'inizio del 2018 l'emittente cambia sede, e di conseguenza, anche lo studio del tg. \nIl 3 gennaio 2018 \u00e8 stato condotto il primo TRC giornale dal nuovo studio.\nNel corso degli anni, gli studi del TRC giornale sono stati i seguenti:\nCuriosit\u00e0.\nNel logo dell'emittente, la lettera C di \"TRC\" prende la forma di un 3, per ricordare la frequenza di trasmissione sul 33 UHF, divenuta ormai diffusa tra la maggior parte dei cittadini, che fino a prima dell'avvento del digitale terrestre, erano soliti chiamare il canale \"il trentatr\u00e8\".\nVideo.\nLa storia di TRC Telecivitavecchia\nServizio TRCgiornale su lacrimazione Madonnina - febbraio 1995\nLo staff di TRC nel 1981\nLa trasmissione per teenagers \"Tuttifrutti\" (ad oggi sono disponibili solo 3 puntate)\nLa processione del venerd\u00ec santo 1990\n\"Il Vescovo e la sua gente\" del 14 febbraio 2003"}
{"id": "1273839", "revid": "339392", "url": "https://it.wikipedia.org/wiki?curid=1273839", "title": "Norville Rogers", "text": ""}
{"id": "1273844", "revid": "1318658", "url": "https://it.wikipedia.org/wiki?curid=1273844", "title": "World Thinking Day", "text": "Il World Thinking Day, o solo Thinking Day (in italiano \u00e8 usata anche la dizione Giornata del pensiero), \u00e8 celebrato ogni anno il 22 febbraio, in ambito scout da tutte le Guide del mondo. \u00c8 un giorno per riflettere sul senso del Guidismo e per rivolgere un pensiero alle altre Guide di tutto il mondo. Nelle associazioni che comprendono al loro interno sia Guide che Scout, anche questi partecipano solitamente al Thinking Day.\nTutti gli esploratori e guide del mondo in quel giorno donano simbolicamente un penny, cio\u00e8 una moneta di valore variabile a seconda del paese (o il risultato di una raccolta di offerte), da destinare per lo sviluppo o il sostegno del guidismo nei paesi in difficolt\u00e0.\nL'Associazione Mondiale Guide ed Esploratrici (AMGE) per l'occasione sceglie un tema di rilevanza internazionale e dei Paesi su cui focalizzare l'attenzione dell'evento; l'obiettivo \u00e8 quello di far riflettere i ragazzi di tutte le et\u00e0, in modo diverso e quindi a diversi livelli di comprensione e con diversi strumenti educativi, sulla particolare tematica scelta. Cos\u00ec, l'evento diventa anche opportunit\u00e0 per conoscere gli usi e i costumi degli altri paesi. L'AMGE ha anche organizzato il \"Thinking Day Fund\", ovvero un fondo che si propone di raccogliere i \"penny\" di scout e guide per finanziare progetti per aiutare Guide e Scout in tutto il mondo.\nIn questo stesso giorno, che coincide con l'anniversario di nascita di Robert Baden-Powell, molte associazioni dell'Organizzazione Mondiale del Movimento Scout (OMMS) festeggiano il \"B.-P. Day\" o \"Founders' Day\", ovvero una giornata commemorativa dedicata a Baden-Powell. Alcune associazioni che aderiscono contemporaneamente sia all'AMGE che all'OMMS, come ad esempio l'AGESCI e il CNGEI, in questa data festeggiano il Thinking Day anche con la loro componente maschile. In Italia alcune associazioni non riconosciute parlano di \"Giornata del Ricordo\".\nStoria.\nNel 1926, alla quarta Conferenza Internazionale del Guidismo, tenutasi presso \"Camp Edith Macy\" delle Girl Scouts of the USA (oggi chiamato \"Edith Macy Conference Center\"), alcune delegate della conferenza evidenziarono il bisogno di un giorno speciale internazionale in cui le Guide dedicassero il loro pensiero alla diffusione del Guidismo e alle loro \"sorelle\" Guide nel mondo.\nNel 1932 fu scelto il giorno 22 febbraio in quanto compleanno di Olave Baden-Powell, Capo Guida del Mondo, e di suo marito Robert Baden-Powell, fondatore del movimento scout.\nNel 1999, alla trentesima Conferenza Mondiale, tenutasi in Irlanda, il nome fu cambiato da \"Thinking Day\" a \"World Thinking Day\", cos\u00ec da enfatizzare l'aspetto globale di questo giorno speciale.\nWorld Thinking Day Fund.\nAlla settima Conferenza Mondiale in Polonia, una delegata belga sugger\u00ec che l'amicizia delle Guide fosse manifestata non solamente tramite lo scambio di auguri, ma anche tramite regali, tipica tradizione dei compleanni, sotto forma di un contributo volontario all'Associazione Mondiale Guide ed Esploratrici.\nNella sua prima lettera riguardante il World Thinking Day Fund, Olave Baden-Powell chiese alle Guide di donare \"solo un penny,\" per supportare il movimento.\nIl World Thinking Day Fund \u00e8 usato per aiutare ragazze e giovani donne nel mondo diffondendo al contempo il Guidismo.\nTemi del World Thinking Day.\nL'Associazione Mondiale Guide ed Esploratrici sceglie un tema per ogni World Thinking Day e propone delle attivit\u00e0 correlate. I pi\u00f9 recenti temi sono:\nTradizioni e attivit\u00e0.\nOgni anno, le Ranger Guides dell'unit\u00e0 fondata da Mona Burgin ad Auckland (Nuova Zelanda) partono prima dell'alba per raggiungere la vetta del Monte Eden, dove aspettano l'alba per issare la bandiera dell'Associazione Mondiale Guide ed Esploratrici, cantano la canzone mondiale del guidismo, e svolgono attivit\u00e0 sui temi e sui paesi scelti per l'evento, cominciando cos\u00ec \"The Big Think\", il grande pensiero che dalla Nuova Zelanda si diffonde in tutto il mondo.\nNel fine settimana pi\u00f9 vicino al World Thinking Day, Guide e Scout di tutto il mondo si incontrano su ScoutLink per chattare, celebrare l'evento e festeggiare i compleanni dei loro fondatori. Viene anche organizzato il Thinking Day on the Air (TDOTA) usando apparecchi radio amatoriali, sulla falsariga del Jamboree On The Air.\nUn'altra tradizione \u00e8 che ogni guida (anche se non pi\u00f9 in attivit\u00e0), ponga una candela alla sua finestra al tramonto.\n\u00c8 anche tradizione inviare lettere o cartoline ad altri scout o guide prima del World Thinking Day. Nel 2009, 2010 e 2011 una campagna di invio di cartoline \u00e8 stata organizzata dai Ring deutscher Pfadfinderverb\u00e4nde, Ring Deutscher Pfadfinderinnenverb\u00e4nde, L\u00ebtzebuerger Guiden a Scouten, Movimento Scout Svizzero, Pfadfinder und Pfadfinderinnen Liechtensteins and Pfadfinder und Pfadfinderinnen \u00d6sterreichs."}
{"id": "1273851", "revid": "1632387", "url": "https://it.wikipedia.org/wiki?curid=1273851", "title": "Kotipelto", "text": "Kotipelto \u00e8 un progetto solista del cantante della band power metal finlandese Stratovarius, Timo Kotipelto, iniziato nel 2001.\nStoria di Kotipelto.\nNel 2002 \u00e8 uscito il primo full-length \"Waiting for the Dawn\", anticipato dal singolo \"The Beginning\". L'ultimo album pubblicato, \"Serenity\", \u00e8 uscito l'11 aprile 2007 in Finlandia, mentre nel resto d'Europa \u00e8 entrato in commercio il 20 aprile."}
{"id": "1273853", "revid": "745179", "url": "https://it.wikipedia.org/wiki?curid=1273853", "title": "Viscosit\u00e0 oli motore", "text": ""}
{"id": "1273859", "revid": "88740", "url": "https://it.wikipedia.org/wiki?curid=1273859", "title": "Tommaso Natale", "text": ""}
{"id": "1273864", "revid": "30610", "url": "https://it.wikipedia.org/wiki?curid=1273864", "title": "Oligomicina", "text": ""}
{"id": "1273865", "revid": "767487", "url": "https://it.wikipedia.org/wiki?curid=1273865", "title": "Lloren\u00e7 Serra Ferrer", "text": ""}
{"id": "1273868", "revid": "1652635", "url": "https://it.wikipedia.org/wiki?curid=1273868", "title": "Biedano", "text": "Il torrente Biedano \u00e8 un corso d'acqua del viterbese che prende il nome dall'antico nome di Bieda, l'attuale Blera. Fa parte del bacino idrografico del fiume Marta e, dopo aver attraversato numerose localit\u00e0 archeologiche in profonde forre vulcaniche, si getta in esso facendo giungere le sue acque al Tirreno presso Tarquinia."}
{"id": "1273869", "revid": "1036298", "url": "https://it.wikipedia.org/wiki?curid=1273869", "title": "Monti Gerecse", "text": "I Monti Gerecse (ungherese: \"Gerecse-hegys\u00e9g \") sono un'area collinare di modesta altezza che si trova in Ungheria nella parte settentrionale del Transdanubio.\nGeografia.\nI Monti Gerecse sono della formazioni calcaree che fanno parte delle Montagne del Transdanubio, hanno una altezza che varia fra un minimo di 250 ed un massimo di 633 metri, sono localizzate fra la citt\u00e0 di Tatab\u00e1nya ed il Danubio. Le pendici sono fittamente ricoperte da foreste di querce, carpini e faggi.\nI monti Gerecse fanno parte di una Area naturale protetta costituita nel 1977. L'area \u00e8 limitata a nord dal fiume Danubio, a est dal bacino di Zs\u00e1mb\u00e9k, a sud-ovest dal bacino di Tata, e ad ovest dal territorio del Kisalf\u00f6ld. Nell'area protetta \u00e8 presente un parco forestale all'interno del quale si trova un'area di Birdwatching di 20.300 ha. in cui si possono osservare l'aquila imperiale ed il falco sacro, entrambi questi uccelli si riproducono nell'area.\nI Monti Gerecse sono sul percorso ungherese del Sentiero Europeo E4."}
{"id": "1273871", "revid": "287204", "url": "https://it.wikipedia.org/wiki?curid=1273871", "title": "Rifugio Luigi Vaccarone", "text": "Il rifugio Luigi Vaccarone \u00e8 un rifugio situato nel comune di Giaglione (\"TO\"), in Val di Susa, nelle Alpi Cozie, a 2.747\u00a0m s.l.m..\nStoria.\nIl rifugio, costruito nel maggio del 1900, \u00e8 dedicato a Luigi Vaccarone.\nLuigi Vaccarone - di nobile famiglia piemontese - nel 1863 fu tra i 200 fondatori del Club Alpino Italiano presenti nella \"prima lista di adesione\", unitamente ai pi\u00f9 noti Quintino Sella, Bettino Ricasoli e Giovanni Battista Schiapparelli.\nCaratteristiche e informazioni.\nIl rifugio \u00e8 stato riaperto al pubblico nel giugno 2012 dopo la chiusura avvenuta nel 1997, sotto la gestione del CAI di Chiomonte."}
{"id": "1273873", "revid": "118530", "url": "https://it.wikipedia.org/wiki?curid=1273873", "title": "Mappa esponenziale", "text": "In geometria differenziale, la mappa esponenziale \u00e8 una funzione che mappa lo spazio tangente in un punto di una variet\u00e0 riemanniana o pseudo-riemanniana sulla variet\u00e0 stessa. La mappa esponenziale \u00e8 utile a rappresentare un intorno di un punto tramite coordinate geodetiche.\nDefinizione.\nSia formula_1 un punto in una variet\u00e0 riemanniana o pseudo-riemanniana formula_2. La \"mappa esponenziale\" \u00e8 una mappa\ndefinita su un insieme aperto formula_4 dello spazio tangente formula_5 in formula_1 contenente l'origine, nel modo seguente.\nPer ogni vettore formula_7 non nullo dello spazio tangente, esiste un'unica geodetica \ntale che formula_9 e formula_10. La geodetica \u00e8 qui descritta nel suo dominio massimale: i numeri formula_11 e formula_12 sono positivi o formula_13. Se formula_14, si definisce formula_15.\nSi estende infine la mappa esponenziale all'origine, ponendo formula_16. I vettori su cui formula_17 \u00e8 definita formano un aperto formula_4 contenente l'origine.\nPropriet\u00e0.\nGeodetiche.\nLa mappa esponenziale mappa ogni retta passante per l'origine sulla geodetica avente come tangente quella retta. Se la geodetica pu\u00f2 essere estesa fino ad avere lunghezza infinita in ambo i sensi, la mappa \u00e8 definita su tutta la retta; altrimenti, la mappa \u00e8 definita solo sul segmento aperto massimale su cui la geodetica pu\u00f2 essere estesa.\nCompletezza.\nIl teorema di Hopf-Rinow fornisce varie nozioni equivalenti di completezza per una variet\u00e0 riemanniana. Tra queste, c'\u00e8 la possibilit\u00e0 di prolungare indefinitivamente ogni geodetica. Segue quindi che se formula_2 \u00e8 completa la mappa esponenziale \u00e8 definita su tutto lo spazio tangente\nper ogni punto formula_21 di formula_2.\nInvertibilit\u00e0 locale.\nLa mappa esponenziale \u00e8 continua e differenziabile, con differenziale invertibile nell'origine. Per il teorema di invertibilit\u00e0 locale, esiste un intorno formula_23 dell'origine in formula_24 tale che \n\u00e8 un diffeomorfismo. La mappa esponenziale \u00e8 cio\u00e8 un diffeomorfismo locale nell'origine, ed \u00e8 quindi utile a modellare la variet\u00e0 formula_2 localmente vicino a formula_21.\nRaggio di iniettivit\u00e0.\nBench\u00e9 lo sia in un intorno dell'origine, la mappa esponenziale non \u00e8 per\u00f2 necessariamente globalmente iniettiva: il raggio di iniettivit\u00e0 di una variet\u00e0 riemanniana formula_2 in formula_21 \u00e8 il massimo numero formula_30 tale che la mappa \nristretta alla palla di raggio formula_30 centrata in zero \u00e8 iniettiva. La palla \u00e8\nove la norma formula_34 di formula_21 \u00e8 data dal prodotto scalare definito dal tensore metrico.\nEsempi.\nVariet\u00e0 non completa.\nSe \n\u00e8 lo spazio euclideo privato dell'origine, e formula_21 \u00e8 un qualsiasi punto di formula_2, la mappa esponenziale non \u00e8 mai definita su tutto il piano tangente formula_24. Infatti non risulta definita sul vettore formula_40, poich\u00e9 la geodetica uscente da formula_21 in direzione formula_40 \u00e8 definita soltanto fino a che questa non incontra l'origine. L'aperto formula_4 \u00e8 quindi tutto lo spazio privato di una semiretta.\nCoordinate geodetiche.\nLe coordinate geodetiche in un intorno di un punto formula_1 sono definite tramite la mappa esponenziale.\nDefinizione.\nSia formula_1 un punto di una variet\u00e0 (pseudo-)riemanniana formula_2. Lo spazio tangente formula_47 \u00e8 dotato di un prodotto scalare definito positivo, dato dal tensore metrico. Lo spazio \u00e8 quindi identificabile con lo spazio euclideo formula_48: per ottenere questa identificazione \u00e8 sufficiente scegliere una base ortonormale.\nSia formula_4 un intorno dell'origine nello spazio tangente formula_47 su cui la mappa esponenziale \u00e8 un diffeomorfismo. Questo aperto \u00e8 identificato con un aperto di formula_48. Conseguentemente, l'immagine formula_52 \u00e8 identificata con questo aperto. L'identificazione fornisce un sistema di coordinate, detto geodetico o normale. \nPropriet\u00e0.\nLe coordinate geodetiche identificano un intorno aperto di formula_1 con un intorno aperto dello spazio euclideo formula_48. Valgono le propriet\u00e0 seguenti.\nGeodetiche.\nIl punto formula_1 \u00e8 identificato con l'origine. Le geodetiche uscenti da formula_1 sono identificate con le rette uscenti dall'origine.\nTensore metrico.\nIl tensore metrico formula_57 in formula_1 \u00e8 rappresentato dalla matrice identit\u00e0. Questo avviene per\u00f2 generalmente solo in formula_1: se avviene in tutto l'intorno, la metrica in questo intorno \u00e8 piatta, cio\u00e8 senza curvatura. \nPi\u00f9 precisamente, il tensore metrico \u00e8 approssimato dalla metrica Euclidea al primo ordine:\nIn particolare, si annullano le derivate prime del tensore metrico:\nSimboli di Christoffel e derivata covariante.\nI simboli di Christoffel si annullano in formula_1:\nLa derivata covariante nel punto formula_1 quindi coincide con la derivata parziale."}
{"id": "1273874", "revid": "78273", "url": "https://it.wikipedia.org/wiki?curid=1273874", "title": "Complesso I", "text": ""}
{"id": "1273875", "revid": "767487", "url": "https://it.wikipedia.org/wiki?curid=1273875", "title": "Barnaba Cagnoli", "text": "Fu due volte provinciale della Lombardia dal 1305 al 1313 e dal 1319 al 1324. Nel 1313 fu nominato inquisitore ed in tale incarico si distinse come zelante difensore della fede, attirando fama ed onore su di s\u00e9 e sull'ordine che rappresentava.\nDopo la fine della sua seconda permanenza in Lombardia, fu inviato in Piemonte da Giovanni XXII, in qualit\u00e0 di legato pontificio, con l'obiettivo di indurre i signori di quella regione alla pace ed all'unit\u00e0.\nNel 1324 venne eletto Maestro Generale dell'Ordine Domenicano, incarico che ricopr\u00ec fino al 1332."}
{"id": "1273887", "revid": "767487", "url": "https://it.wikipedia.org/wiki?curid=1273887", "title": "Residenza universitaria", "text": "Una residenza universitaria \u00e8 un quartiere o un insieme di edifici, o anche un singolo edificio, dedicato all'accoglienza e all'alloggio di studenti universitari, spesso direttamente gestite dalle universit\u00e0.\nSono anche definiti \"pensionati universitari\", o \"studentati universitari\" .\nTali residenze possono trovarsi a volte integrate all'interno di campus universitari, ma pi\u00f9 spesso si trovano nelle loro vicinanze; inoltre ogni universit\u00e0 per il servizio abitativo pu\u00f2 avere anche pi\u00f9 residenze universitarie distinte.\nLe residenze includono spesso servizi accessori, quali bar, mense, lavanderie, sale ricreative, sale Internet e connessioni Internet per ogni camera. Gli edifici sono divisi in appartamenti che possono accogliere un diverso numero di occupanti e solitamente includono una cucina, anche se, nel caso in cui il contratto preveda il servizio mensa, questa pu\u00f2 includere solo gli accessori di base."}
{"id": "1273897", "revid": "122545868", "url": "https://it.wikipedia.org/wiki?curid=1273897", "title": "Space disco", "text": "Space disco, anche conosciuto come cosmo sound, \u00e8 un filone musicale dell'eurodisco di breve durata (compreso tra il 1977 e il 1980) e caratterizzato da uno stile \"fantascientifico\", i cui portabandiera furono soprattutto i gruppi francesi Rockets e Space e la cantante britannica Dee D. Jackson.\nCaratteristiche.\nAlla fine degli anni settanta, sull'onda di successi cinematografici come \"Guerre stellari\" e televisivi come \"Spazio 1999\", alcuni artisti musicali che suonano un genere musicale a cavallo tra la musica elettronica e l'eurodisco, si presentano al pubblico vestendo abiti cibernetici o tute spaziali, muovendosi a scatti come i robot o lentamente simulando assenza di gravit\u00e0, truccandosi in modo pesante ed efficace per mascherare i tratti umani (ed assumere, alternativamente, quelli di un automa, di un alieno o di un astronauta) e utilizzando, nelle proprie composizioni musicali, vocoder, sintetizzatori ed effetti tecnologicamente elaborati.\nCoerentemente con il look e la sonorit\u00e0 espressa, le esibizioni dal vivo di questi gruppi erano estremamente scenografiche e prevedevano un massiccio utilizzo di laser, fumi e luci stroboscopiche; nel caso di apparizioni televisive, era consuetudine sovrapporre le immagini riprese a sfondi spaziali o marziani attraverso la tecnica del chromakey.\nIl brano considerato la pietra miliare del genere \u00e8 \"Battlestar Galactica\" di Giorgio Moroder.\nStoria.\nIn Italia in particolare, , il cosmo sound \u00e8 divenuto sinonimo di un gruppo come i Rockets, balzati ai vertici delle classifiche nel 1978 con canzoni dai toni decisamente tecnologici come \"On The Road Again\", che immediatamente li rese popolari e interpreti delle nuove mode ispirate allo spazio, alle astronavi, agli automi, ai videogames e alle esplorazioni intergalattiche (coincidenti all'introduzione dei primi elaboratori elettronici nella vita quotidiana).\nLe influenze del cosiddetto Cosmo Sound hanno dato vita ai pi\u00f9 disparati progetti musicali: alcuni caratterizzati da curiose denominazioni e stilisticamente contaminati dal progressive (ne \u00e8 un esempio il gruppo italiano I Signori della Galassia), altri mostrando personalit\u00e0 di rilievo fortemente ispirate alla discomusic (tra le quali spicca la cantante Dee D. Jackson), altre ancora di stampo marcatamente elettronico (i francesi Space). Un certo successo lo ottennero anche i Ganymed, in particolare con il loro singolo \"It Takes Me Higher\" che fu utilizzato come sigla del cartone animato \"Gaiking\", contrariamente a come avveniva per altre serie robotiche del periodo che ne avevano una scritta ad hoc, spesso di grande successo commerciale.\nFiglio delle atmosfere fantascientifiche e spaziali tipiche della space disco e del Krautrock, delle ritmiche della Italo disco, dell'Eurodance ma anche del Synthpop, a met\u00e0 degli anni 80 in Italia nascer\u00e0 un nuovo filone musicale, inizialmente denominato \"space dance\", \"synthdance\" e anche \"spacedisco\" e \"spacesynth\" (quest'ultima una definizione che godr\u00e0 di una certa fortuna nei Paesi Bassi)."}
{"id": "1273898", "revid": "322321", "url": "https://it.wikipedia.org/wiki?curid=1273898", "title": "Jean de Moulins", "text": "Biografia.\nNel 1344 fu nominato inquisitore del regno di Francia e, dal 1345 al 1349, serv\u00ec come \"Magister Sacri Palatii\" presso la curia romana. Venne quindi eletto maestro generale dell'Ordine dei predicatori nel 1349.\nUn anno dopo fu creato cardinale di Santa Sabina nel concistoro del 17 dicembre 1350 e si dimise dalla guida dell'ordine.\nMor\u00ec il 23 febbraio 1353."}
{"id": "1273900", "revid": "125652678", "url": "https://it.wikipedia.org/wiki?curid=1273900", "title": "Giorgio Montefoschi", "text": "Biografia.\nLaureato in Lettere presso l'Universit\u00e0 degli Studi di Roma \"La Sapienza\" con una tesi sulla scrittrice Elsa Morante, pubblica il suo primo romanzo \"Ginevra\" nel 1974. Da allora \u00e8 presente in diverse interviste e inchieste di riviste letterarie sull'arte del romanzo e pi\u00f9 in generale sulla narrativa (per esempio in diversi numeri di \"Nuovi Argomenti\"). Ha frequentato Achille Campanile e Alberto Moravia. Ha inoltre collaborato al \"Corriere della Sera\" e al programma TV \"Mixer cultura\", scritto con Giovanni Minoli e Aldo Bruno.\nI suoi romanzi sono spesso ambientati per le strade e negli ambienti della borghesia di Roma.\nNel 1985, con \"La terza donna\", \u00e8 finalista del Premio Selezione Campiello e del Premio Bergamo, mentre nel 1991 viene nuovamente incluso nella cinquina finale del Premio Campiello con \"Il volto nascosto\". Nel 1994 \u00e8 vincitore del Premio Strega con il romanzo \"La casa del padre\" . Nel 1999, si aggiudica il Premio Fregene e il Premio Nazionale Rhegium Julii con \"Non desiderare la donna d\u2019altri\"; nel 2004, il Premio Mondello con \"La sposa\"."}
{"id": "1273901", "revid": "287204", "url": "https://it.wikipedia.org/wiki?curid=1273901", "title": "Monte Nerone", "text": "Il Monte Nerone \u00e8 una montagna delle Marche appartenente alla catena appenninica umbro-marchigiana, situata nei comuni di Apecchio, Cagli e Piobbico, in provincia di Pesaro e Urbino, che raggiunge la quota di 1525 con un dislivello di 1200\u00a0m dal fondovalle. Posto poco pi\u00f9 a nord del gruppo del Monte Catria che insieme danno il nome alla Comunit\u00e0 Montana del Catria e Nerone, mentre a nord comincia il territorio coperto dall'Appennino Tosco-Romagnolo con il Monte Carpegna, alle pendici sono situati i paesi e la sommit\u00e0 offre una variet\u00e0 di vegetazione, paesaggio, ampio ed interessante. Sulla cima si possono trovare due rifugi per il ristoro e degli impianti di risalita con la vetta che \u00e8 presidiata da strutture di telecomunicazioni della RAI e del Ministero della Difesa, mentre dalle pendici nasce il Fosso del Presale.\nEtimologia.\nL'origine del nome \u00e8 incerta: si narra che il console Gaio Claudio Nerone nella battaglia del Metauro contro i cartaginesi di Asdrubale Barca insegu\u00ec i Galli fino alla vetta della montagna, da cui il nome. Un'altra leggenda vuole che un certo Domizio Nerone si ritir\u00f2 nelle grotte del monte per paura della vendetta di Giove che aveva minacciato di ucciderlo con un fulmine. Un giorno di sole si spinse sui prati e appar\u00ec una nuvola, dalla quale Giove scagli\u00f2 il fulmine uccidendolo. A parte la leggenda, probabilmente il nome Nerone \u00e8 dato dal aspetto del monte, spesso con la vetta coperta di nere nubi.\nAlcune storici fanno risalire la propriet\u00e0 del monte alla Nobile Famiglia Negroni di Urbino, i quali ne persero il possesso per una cessione poco chiara alla Chiesa cattolica.\nStoria.\nI primi insediamenti di cui rimangono testimonianze vengono dal tardo neolitico (VI secolo a.C.), grazie ai ritrovamenti di sepolcreti e oggetti di uso domestico. A seguire le popolazioni italiche, gli Umbri, i Piceni, gli Etruschi, hanno lasciato la loro impronta come testimoniano i nomi dei luoghi circostanti. Un ritrovamento durante dei lavori, di una statuetta nera raffigurante Marte, conferma l'esistenza di un \"Loca sacra\", un tempio a lui dedicato.\nIl popolo romano ha anch'esso segnato il territorio: sono infatti emersi negli insediamenti a valle (come a Piobbico) tracce di pavimentazioni, cos\u00ec come delle condutture in piombo. Dall'ottavo secolo iniziarono a prendere piede i monasteri, con benedettini, camaldolesi, e luoghi di ritiro pure femminili. A seguire dopo il mille il potere passa alle famiglie signorili, che iniziano ad erigere fortilizi, castelli, torri, ancora oggi visibili, nei paesi sottostanti e sulle pendici della montagna.\nAmbiente.\nGeologia.\n\u00c8 un massiccio calcareo, con una significativa variet\u00e0 di paesaggi; doline, forre, pareti verticali e splendide formazioni carsiche, sia ipogee che superficiali. Tutta l'area del Nerone \u00e8 riconosciuta in ambito nazionale e internazionale di grande rilevanza geologica. Sui suoi versanti affiorano rocce calcaree, stratificate, di origine marina risalenti al Giurassico. Nel luogo vengono svolte indagini paleontologiche e stratigrafiche da parte di varie universit\u00e0 del Centro Italia.\nLa montagna ha restituito molti fossili di animali estinti; tra questi gli ammoniti del Giurassico superiore, di cui alcuni caratteristici del luogo (ad esempio, genere Simospiticeras del Titonico, esemplari conservati nel Museo di Apecchio, pubblicati nel Bollettino della Societ\u00e0 Paleontologica Italiana di Modena nel 1993). Gli ammoniti per variet\u00e0 e quantit\u00e0 non sono ancora esaurientemente studiati. La montagna \u00e8 ricca di questi fossili, che sono stati raccolti ed esposti nei musei di Piobbico e Apecchio, gi\u00e0 citato.\nFlora.\nLungo le pendici sono presenti boschi e prati adibiti al pascolo, che mutano di tipologia salendo in quota. Si possono incontrare lecci, ornielli, carpini, faggi, sorbi, cerri, impreziositi nel sottobosco da ciclamini, orchidee, viole, gigli. All'occhio pi\u00f9 attento appaiono nei boschi e nei prati i funghi, e con l'ausilio del cane si possono trovare pure tartufi.\nFauna.\nOggi parte del monte \u00e8 oasi di protezione e quindi interdetta alla caccia, per salvaguardare il patrimonio faunistico. Tra i mammiferi \u00e8 facile trovare cinghiali, daini, lepri, istrice, scoiattoli, talpe, ricci, volpi, faine, tassi ed \u00e8 presente in maniera minore anche il lupo appenninico. Inoltre tra i volatili vi sono numerosissimi i passeriformi, i corvi, colombe, beccacce, picchio, cuculo, rondine, la pi\u00f9 rara aquila, il falco, la poiana. Nella notte invece vivono pipistrelli, gufi, barbagianni, civetta; in acqua le salamandre, i rospi, le rane, nei fossi pi\u00f9 ossigenati trote, gamberi, granchi. Infine i rettili ove attenzione richiede la vipera, invece nelle grotte si trova la fauna pi\u00f9 delicata e singolare come i geotritoni e i numerosi ortotteri come il dolicopoda.\nAttivit\u00e0 sportiva.\nIl monte offre spunto per molti sport:\nSport.\nIl monte \u00e8 stato affrontato nel corso del Giro d'Italia 2009."}
{"id": "1273903", "revid": "228587", "url": "https://it.wikipedia.org/wiki?curid=1273903", "title": "The All-Star Sessions", "text": "The All-Star Sessions \u00e8 un album in studio del progetto olandese Roadrunner United, pubblicato il 10 ottobre 2005.\nDescrizione.\nIl disco \u00e8 stato pubblicato dalla Roadrunner United, il progetto per il venticinquennale dell'etichetta Roadrunner Records, edito dalla Roadrunner Records stessa."}
{"id": "1273904", "revid": "767487", "url": "https://it.wikipedia.org/wiki?curid=1273904", "title": "11/30/93 - Las Vegas, Nevada", "text": "11/30/93 - Las Vegas, Nevada \u00e8 il primo \"bootleg ufficiale\" pubblicato dall'archivio dei Pearl Jam e reso disponibile tramite il sito web della band.\nRiassunto.\nIl bootleg documenta lo show tenuto dalla band a Las Vegas il 30 novembre 1993, durante il Vs. Tour, ma contiene anche del materiale che fu poi incluso nel terzo album della band, \"Vitalogy\", come la prima della canzone \"Tremor Christ\". Il bootleg documenta il secondo dei due show tenuti al Aladdin Theatre for the Performing Arts. Il secondo bis contiene due canzoni dei Green River, nella quale furono ospitati Mark Arm e Steve Turner, ex-membri della band prima citata, ora entrambi nei Mudhoney; anche Jeff Ament e Stone Gossard militarono nei Green River. Il bootleg non include la versione di \"My Way\", eseguita con un sosia di Elvis Presley, Terry Presley, precedentemente pubblicata su un singolo di Natale della band; sullo stesso EP, \u00e8 presente anche \"Swallow My Pride\"."}
{"id": "1273908", "revid": "125365548", "url": "https://it.wikipedia.org/wiki?curid=1273908", "title": "Vincenzo Giustiniani (cardinale)", "text": "Fu maestro generale dell'ordine dei predicatori dal 1558 fino al 1570, quando, nel concistoro del 17 maggio, venne elevato alla dignit\u00e0 cardinalizia con il titolo di San Nicola fra le Immagini.\nBiografia.\nNacque nel 1519 a Chios, isola greca chiamata dai latini Scio e allora sotto la dominazione di Genova, dalla nobile famiglia Giustiniani, che erano i signori dell'isola. \nPrima dell'et\u00e0 adulta prese l'abito dei Predicatori nel convento di San Domenico di Scio dove gli fu posto il nome di fra' Vincenzo. Il convento era sotto il governo della Provincia di Lombardia, riformato dai frati predicatori del convento di Santa Maria di Castello di Genova per volont\u00e0 della famiglia Giustiniani. Perci\u00f2 fu mandato in Lombardia a completare gli studi di filosofia e teologia, diventando un lettore. Dopo alcuni anni fu scelto dal procuratore dei Domenicani fra' Usodimare, nativo di Genova, come suo collaboratore, e quando Usodimare divenne generale dell'ordine lo nomin\u00f2 provinciale di Terra Santa. Successivamente nominato provinciale d'Inghilterra negli anni cruciali in cui regnava Maria I Tudor, poi coadiutore del vicario generale dell'Ordine, che era allora fra' Pietro martire da Lugano, confessore di papa Paolo IV, all'et\u00e0 di 38 anni nel 1558 fu elevato alla carica di padre generale dell'ordine essendo deceduto il suo predecessore Usodimare. \nNel 1566, quando l'isola di Scio venne occupata dagli ottomani di Pial\u00ec pasci\u00e0 e numerosi suoi parenti furono fatti prigionieri e deportati a Caffa, tramite il pontefice e l'intercessione del re di Francia Carlo IX, riusc\u00ec a liberarne molti, alcuni dei quali (compreso il cognato Giuseppe) accolse a Roma. Durante il pontificato di Pio V fu inviato come nunzio presso il re di Spagna Filippo II con il compito di restituire la chiesa di Milano a Carlo Borromeo, e mentre si stava per recare in Fiandra venne raggiunto dalla nomina a cardinale nel 1570, con titolo di San Nicol\u00f2 fra le immagini.\nFu nominato soprastante alla Congregazione dell'Indice insieme al cardinale Sirleto, e rimase per un po' viceprotettore del suo ordine. Nel corso del pontificato di papa Gregorio XIII fu cardinale con il titolo di Santa Sabina. \nMor\u00ec il 18 ottobre 1582 e fu sepolto nella cappella di San Vincenzo in Santa Maria Sopra Minerva."}
{"id": "1273909", "revid": "726373", "url": "https://it.wikipedia.org/wiki?curid=1273909", "title": "Il trillo del diavolo (romanzo)", "text": "Il trillo del diavolo \u00e8 un romanzo scritto da Carlo Lucarelli e pubblicato nel 1998. Il romanzo comincia con una fotografia e si chiude con un'altra fotografia. Nel mezzo l'avventura di Vittorio, giovane violinista, costretto ad improvvisarsi agente segreto in un'Europa che si appresta a conoscere l'odio nazista e a vedere gli amici trasformarsi in nemici. Il titolo del romanzo deriva dall'omonima sonata n. 35 in sol minore di Giuseppe Tartini.\nTrama.\nVittorio \u00e8 un giovane diplomato al Conservatorio Internazionale di Trieste.\nI suoi amici, durante questo periodo, sono Hana, che \u00e8 emigrata a causa delle leggi razziali, e Reinhardt, ritornato in Germania alla fine degli studi. Il 28 agosto del 1939, mentre prova \"Il trillo del diavolo\" col suo violino, si accorge di tre note, tre \"la\", che non fanno parte dello spartito originale. Poco dopo viene contattato da uno sconosciuto, un polacco amico della madre, che gli rivela che quelle tre note sono tre pagine fotografate e inserite come micropunti all'interno dello spartito. Tre pagine contenenti i piani segreti di Hitler per l'invasione della Polonia. La missione assegnata a Vittorio sar\u00e0 quella di portare lo spartito a Parigi, dove dovr\u00e0 recarsi per un concerto. Gi\u00e0 salito sul treno per Parigi, Vittorio si trova costretto, per sfuggire alla polizia in borghese che lo insegue, a salire su un treno merci diretto a Friburgo. L\u00ec, dopo aver evitato i controlli aggregandosi a un gruppo di giovani musicisti, raggiunge Reinhardt che per\u00f2, ormai completamente integrato nella Giovent\u00f9 Hitleriana e aspirando ad un precoce ingresso nelle SS, cerca di consegnarlo agli agenti nazisti. Attraverso una fuga rocambolesca, Vittorio finisce nei pressi del lago di Costanza dove incontra Hana che gli offre ospitalit\u00e0. L\u00ec verr\u00e0 per\u00f2 raggiunto da Reinhardt, con il quale avr\u00e0 luogo una violenta colluttazione, risolta da Hana proprio quando Vittorio stava per avere la peggio. Riesce cos\u00ec a raggiungere Parigi, ma proprio mentre un fotografo gli sta scattando la foto che chiude il romanzo, scopre che l'invasione della Polonia \u00e8 avvenuta poche ore prima."}
{"id": "1273914", "revid": "599013", "url": "https://it.wikipedia.org/wiki?curid=1273914", "title": "Giancarlo Maldonado", "text": "Carriera.\nFiglio d'arte, il padre Carlos Maldonado \u00e8 stato una colonna della nazionale venezuelana degli anni ottanta, deve il suo nome alla grande ammirazione del padre nei confronti di Antognoni.\nMaldonado \u00e8 un attaccante dall'ottimo senso del goal. Cresciuto all'estero, presso gli uruguaiani del River Plate di Montevideo, ove passa in prima squadra nel 2001, viene girato in prestito lo stesso anno ai venezuelani del Deportivo T\u00e1chira e quello dopo ai connazionali del Mineros de Guayana.\nNel 2003 viene acquistato dall'Uni\u00f3n Atl\u00e9tico Maracaibo, ove contribuisce alla conquista del titolo nella stagione 2004-05.\nCon gli \"Azulgranas\" resta fino al 2006, quando passa ai Cileni dell'O'Higgins.\nNel luglio 2007 ha nuovamente cambiato squadra, passando ai messicani dell'Atlante. L'esordio nella Primera Divisi\u00f3n messicana \u00e8 avvenuto il 4 agosto a Tuxtla Guti\u00e9rrez, contro i locali Jaguares de Chiapas, e Maldonado \u00e8 subito andato in goal al primo minuto del primo tempo (la gara \u00e8 poi finita 1-1).\nDal 2003 \u00e8 inoltre nel giro della nazionale venezuelana (esordio a Maracaibo il 20 agosto contro l'Estonia, battuta dai \"vinotintos\" 3-0). Nel 2007 ha partecipato alla 42\u00aa edizione della Copa Am\u00e9rica, disputata proprio in Venezuela: nel torneo, conclusosi per la \"Vinotinto\" ai quarti di finale, Maldonado ha realizzato 1 goal (nel match d'esordio contro la Bolivia) in 4 partite.\nNell'estate 2009 passa allo Xerez, squadra neopromossa in Primera Divisi\u00f3n spagnola.\nNel 2018 torna in Venezuela e firma un triennale col Deportivo Tarchia.\nIl 21 maggio 2019, nell'ultima giornata di Primera Division contro l'Academia allenata da suo padre Carlos, segna un gol al 92' che estromette la squadra allenata da suo padre (successivamente esonerato) dall'accesso ai playoff nazionali."}
{"id": "1273916", "revid": "1855146", "url": "https://it.wikipedia.org/wiki?curid=1273916", "title": "Quinto Aiacio Modesto Crescenziano", "text": "Biografia.\nDi probabile origine italiana o africana, Modesto Crescenziano fu legato dell'Arabia (o tra il 198 e il 200 o tra il 202/203 e il 204); durante questo periodo (dunque tra il 198 e il 205), fu nominato console suffetto, mentre \u00e8 attestata la sua presenza nel collegio sacerdotale dei \"Quindecimviri sacris faciundis\". Intorno all'anno 209 Modesto Crescenziano fu legato della Germania superiore. Dopo essere stato nominato console ordinario per il 228, Modesto Crescenziano divenne proconsole dell'Asia, probabilmente durante il regno dell'imperatore Alessandro Severo; qui venne accompagnato dalla moglie, Danacia Quartilla Aureliana, e dai figli Quinto Aiacio Censorino Celsino Arabiano e Lucio Aiacio Modesto Aureliano Prisco Agricola Salviano."}
{"id": "1273918", "revid": "1748167", "url": "https://it.wikipedia.org/wiki?curid=1273918", "title": "Leonardo Mansueti", "text": "Insegn\u00f2 teologia e filosofia morale a generazioni di perugini illustri e divenne cos\u00ec celebre da indurre Papa Eugenio IV a conferirgli\u00ec ufficialmente, nel 1439, il berretto di \"sacrae teologiae professor\" e la nomina di legato a Perugia; in seguito, sempre per decisione papale, avrebbe esercitato un altro importante incarico all'interno della Curia: nel 1465 sarebbe infatti stato scelto da Paolo II quale nuovo \"Magister Sacri Palatii\".\nIl frate \u00e8 oggi principalmente conosciuto per la sua attivit\u00e0 di instancabile bibliofilo e bibliotecario, poich\u00e9 presiedette per molti anni l'illustre biblioteca domenicana di Perugia, di cui increment\u00f2 enormemente il patrimonio librario e per la quale commission\u00f2 la costruzione del nuovo edificio.\nFecondo predicatore, ricevette la cittadinanza onoraria da moltissime citt\u00e0 ed intrattenne intensi rapporti epistolari con numerosi umanisti dell'epoca; fu amico del cardinal Torquemada.\nFrate domenicano fin dai quattordici anni, ebbe un ruolo politico importante all'interno dell'ordine: nel 1465 presiedette il capitolo generale di Novara, che elesse per la seconda volta Marziale Auribelli. Poco dopo fu eletto provinciale domenicano della provincia romana, comprendente tutto il territorio dello Stato della Chiesa. Infine, durante il capitolo generale svoltosi a Roma nel 1474, venne eletto 31\u00b0 Maestro Generale dell'Ordine Domenicano, ricoprendo tale incarico fino alla scomparsa.\nFra i suoi atti vi fu quello, diretto a papa Sisto IV, in cui chiedeva per gli ordini mendicanti la facolt\u00e0 di possedere in propriet\u00e0, per poter arginare le difficolt\u00e0 economiche che provenivano essenzialmente da tre fattori: l'intiepidirsi della fede nella popolazione, le mutate abitudini di vita dei frati, l'estrema situazione di povert\u00e0 in cui era caduta tutta la societ\u00e0 dell'epoca; la sollecitazione fu accolta e, con due decreti del 1475 e del 1478, venne accordata la richiesta.\nNel 1477 il maestro Mansueti ebbe anche un ruolo di rilievo nella cosiddetta guerra delle stimmate, scoppiata fra domenicani e francescani (l'ordine da cui proveniva proprio il Papa) e che riusc\u00ec a portare ad una conclusione accettabile da entrambe le parti, tenendo una posizione di rigoroso rispetto delle decisioni del pontefice; l'ordine nel complesso gli conferm\u00f2 obbedienza, anche se fra mille polemiche, compresa quella agitata da una frangia estrema, che lo accusava di non aver difeso l'ordine a causa di presunte aspirazioni cardinalizie.\nNel 1479 autorizz\u00f2 ufficialmente Corrado Wetzel a propagandare \"il salterio o rosario della Beata Vergine Maria e la sua fraternit\u00e0 e ad iscrivere i fedeli alla medesima fraternit\u00e0 e a delegare altri a tale scopo\"."}
{"id": "1273920", "revid": "228587", "url": "https://it.wikipedia.org/wiki?curid=1273920", "title": "Prassidiche", "text": "Con l'appellativo di prassidiche o triade divina, venivano definite le tre dee dell'antica religione ellenica, nutrici di Atena, dispensatrici della \"giusta punizione\". \nLa triade era costituita dalle sorelle Alalcomenea, Telsinia (o Delcinia) e Aulide, figlie del leggendario eroe greco Ogigo, re di Tebe.\nAl culto delle Prassidiche era consacrato un tempio nella citt\u00e0 di Aliarto, in Beozia, dove si prestavano i giuramenti di vendetta ed a loro \u00e8 stata dedicata una delle lune di Giove del gruppo di Ananke."}
{"id": "1273928", "revid": "112042495", "url": "https://it.wikipedia.org/wiki?curid=1273928", "title": "Cavalchina", "text": "La Cavalchina \u00e8 uno degli eventi mondani pi\u00f9 esclusivi del Carnevale di Venezia. Si tratta di un gran ballo in maschera, che si svolge al teatro La Fenice, la cui tradizione risale agli inizi dell'Ottocento. Per l'occasione la platea dello storico teatro viene liberata dalle poltroncine per ospitare la pista da ballo. La serata normalmente si compone di musiche classiche e tradizionali rigorosamente suonate dal vivo e spettacoli allestiti sul palcoscenico."}
{"id": "1273931", "revid": "83531", "url": "https://it.wikipedia.org/wiki?curid=1273931", "title": "Unit\u00e0 731", "text": "LUnit\u00e0 731 era un'unit\u00e0 segreta di ricerca e sviluppo di armi chimico-biologiche dell\u2019Esercito imperiale giapponese, attiva durante gli anni della Seconda guerra sino-giapponese (1936-1945). Era stabilita dal 1936 nella citt\u00e0 di Pingfan, distretto di Harbin, in Manciuria e aveva sedi attive in Cina e nel sud-est asiatico.\nIl gruppo di ricerca dell\u2019Unit\u00e0 si era inizialmente riunito sotto il nome di \"Divisione per la Prevenzione Epidemica dell\u2019Armata del Kwantung\", poi nota come \"Unit\u00e0 Togo\" e successivamente sotto il nome di \"Divisione per la Prevenzione Epidemica e Rifornimento idrico dell'Armata del Kwantung\" (\u95a2\u6771\u8ecd\u9632\u75ab\u7d66\u6c34\u90e8\u672c\u90e8, Kant\u014dgun B\u014deki Ky\u016bsuibu Honbu). Soltanto nel 1941 l\u2019unit\u00e0 prese il nome di \"Unit\u00e0 militare 731 del Kwantung\". Era stata inizialmente creata sotto la giurisdizione della Polizia Militare Kempeitai; successivamente ne era stato affidato il comando a Shiro Ishii, medico e ufficiale dell\u2019Esercito giapponese che aveva ottenuto il grado di Maggiore nel 1932, Colonnello nel 1938 e Generale nel 1941. La base di ricerca fu costruita dal 1936 a Pingfan in sostituzione alla Fortezza Zhongma. Presso le varie sedi le attivit\u00e0 principali erano soprattutto produzione, sperimentazione e conservazione di armi biologiche.\nFurono condotti regolarmente esperimenti letali sugli esseri umani, prigionieri di guerra e comuni cittadini cinesi (a cui ci si riferiva come \"maruta\" \u4e38\u592a, tronchi), per testare gli effetti di malattie, virus e infezioni, con l\u2019obiettivo di verificare il loro possibile utilizzo come armi in guerra. Vivisezioni, infezione o avvelenamento su individui all\u2019interno del laboratorio e cittadini di villaggi cinesi all\u2019esterno, furono solo alcune delle atrocit\u00e0 commesse dai membri dell'unit\u00e0. Cos\u00ec come nel caso del Massacro di Nanchino e delle \"comfort women\", il numero delle vittime effettivo \u00e8 dibattuto. La maggior parte degli esperti afferma che un numero minimo di 3000 persone perse la vita negli esperimenti portati avanti dall\u2019Unit\u00e0 731 fino al 1945.\nI ricercatori coinvolti nell'unit\u00e0 731 ricevettero segretamente immunit\u00e0 dagli Stati Uniti, in cambio delle informazioni ottenute tramite sperimentazione umana, che gli statunitensi avrebbero potuto riutilizzare nella realizzazione di un proprio programma di armamento biologico. Alcuni ricercatori furono catturati dai russi e processati nel Processo di Chabarovsk, ma la richiesta di prosecuzione di Ishii Shiro e i suoi collaboratori fu respinta dal governo statunitense.\nStoria.\nLa creazione dell'Unit\u00e0 731.\nNel periodo tra il 1928 e il 1930, mentre Ishii aveva trascorso due anni di studio e ricerca all\u2019estero, il Giappone aveva occupato la zona nord-orientale della Cina, portando la Manciuria sotto il proprio controllo. Le truppe giapponesi avevano occupato Harbin, capitale della provincia di Heilongjiang in Manciuria settentrionale, il 5 febbraio 1932. Ishii sarebbe arrivato qualche mese dopo ad Harbin e una volta stabilitosi non ebbe difficolt\u00e0 nel lanciare il suo progetto di armamento biologico. Gli fu concessa libera esecuzione dall\u2019Armata del Kwantung per iniziare il progetto: i suoi piani di ricerca furono accolti con entusiasmo, considerato il ruolo che le armi biologiche potevano ricoprire qualora fosse scoppiato un conflitto con i sovietici, e visto il sospetto che essi fossero gi\u00e0 impegnati in attivit\u00e0 simili di ricerca, la produzione giapponese veniva giustificata come autoprotezione. Harbin presentava sia vantaggi che svantaggi come base di ricerca: era una citt\u00e0 nuova, costruita nel 1897 quando i russi avevano deciso di renderla punto di intersezione della ferrovia e centro industriale-commerciale, ed era popolata da migliaia di cinesi, coreani, mongoli, russi, europei e statunitensi. Come la maggior parte delle Concessioni, la citt\u00e0 era suddivisa in tre aree: successivamente rinominata Vecchia Harbin, una era la zona industriale dove risiedeva la maggior parte della popolazione estremamente povera; la seconda era popolata da cinesi medio-benestanti; la terza era la Concessione russa ed era riservata agli stranieri, successivamente nota come Nuova Harbin. Il problema nel creare un centro di ricerca nel cuore di una citt\u00e0 cos\u00ec popolata era il rischio di venire facilmente scoperti. Celebre \u00e8 l\u2019affermazione di Ishii: \"Esistono due tipi di ricerca per le armi batteriologiche, A e B. A \u00e8 ricerca di attacco e B \u00e8 ricerca di difesa. La ricerca del vaccino \u00e8 di tipo B, e questa pu\u00f2 essere fatta in Giappone. Tuttavia, una ricerca di tipo A pu\u00f2 soltanto essere svolta all\u2019estero.\" Inizialmente aveva istituito il laboratorio di ricerca nel settore industriale della citt\u00e0, il distretto di Nan Gang. Questo era utilizzabile solamente per una ricerca di tipo B, e occasionalmente con le dovute precauzioni si potevano eseguire esperimenti sugli umani. Ma presto divenne evidente che sarebbe stato necessario un altro luogo per condurre una ricerca di tipo A; il nuovo piano prevedeva che Ishii e i collaboratori avrebbero continuato la ricerca sui vaccini presso la struttura di Harbin, mentre una struttura fuori dalla citt\u00e0 sarebbe stata utilizzata per quella di tipo A.\nL'Unit\u00e0 Togo a Zhongma.\nUn giorno nell'estate del 1932, un gruppo di ufficiali e soldati giapponesi marci\u00f2 su Beiyinhe, uno di un insieme di piccoli villaggi conosciuti dagli abitanti del luogo come \u201cCitt\u00e0 Zhongma\u201d. Il villaggio era costruito sulle rive del fiume Beiyin e adiacente alla linea ferroviaria Lafa-Harbin, poco pi\u00f9 di 100 chilometri a sud della citt\u00e0 di Harbin. I soldati ordinarono agli abitanti di lasciare il villaggio in tre giorni. L\u2019ufficiale incaricato dell\u2019operazione era Ishii, chiamato dai locali Zhijiang Silang. Il suo lavoro doveva restare segreto, pertanto Ishii dovette adottare un nome in codice per s\u00e9 stesso e per la sua unit\u00e0. Scelse il nome in codice \u201cUnit\u00e0 Togo\u201d, in onore dell\u2019Ammiraglio Togo Heihachiro. Stabil\u00ec cos\u00ec l\u2019Unit\u00e0 Togo a Beiyinhe, la cui vicinanza con la Ferrovia della Manciuria meridionale permetteva il facile trasporto dei macchinari e delle cavie umane da laboratorio. Tutti coloro coinvolti nella ricerca erano medici dell\u2019esercito; secondo alcune fonti la portata del progetto di ricerca coinvolgeva circa dieci medici insieme a cento membri del personale; altre fonti invece riferiscono che all\u2019inizio aveva a disposizione circa 300 uomini. Le armi biologiche che Ishii aspirava a sviluppare avevano come bersaglio esseri umani; per tale motivo riteneva essenziale avere a disposizione una struttura per la sperimentazione umana, che inizi\u00f2 ufficialmente nel 1933. Il luogo dove si svolgevano le attivit\u00e0 era il campo di sperimentazione e prigione Zhongma, chiamato dai residenti \"Castello Zhongma\". Era circondato da mura in mattoni alte tre metri, sormontate da recinzioni elettriche e filo spinato; ai quattro lati vi erano le torri di vedetta; la prima ala comprendeva la prigione, i laboratori, un forno crematorio e una discarica; la seconda ala gli uffici, gli alloggi, una mensa, i magazzini e i parcheggi per veicoli militari. Era una struttura di circa 600 m2 e costruita per contenere un massimo di 1000 persone. La fuga di alcuni prigionieri nel 1934 e l\u2019esplosione della discarica di munizioni nel 1935 spinsero Ishii a spostare la ricerca in un altro luogo e procedere con la fase due del progetto. Abbandonando la struttura nel 1937, Ishii si assicur\u00f2 la massima segretezza con la sua demolizione e con l\u2019uccisione di chiunque potesse rivelare le attivit\u00e0: anche i prigionieri furono \"sacrificati\".\nL'Unit\u00e0 731 a Pingfan.\nI suoi superiori nell'Armata del Kwantung, l'\u00e9lite nella comunit\u00e0 scientifica e i suoi sostenitori all'interno del Comando militare erano soddisfatti dei risultati e progressi delle ricerche condotte da Ishii. Nel 1936 Ishii fu insignito della posizione di Capo della Divisione per la Purificazione idrica, come adeguata copertura per le attivit\u00e0 segrete. In seguito altri 18 o pi\u00f9 rami della divisione furono creati sotto il diretto controllo di Ishii. La base principale delle operazioni era nota come il Complesso di Pingfan, in realt\u00e0 un agglomerato di circa dieci villaggi a 24\u00a0km pi\u00f9 a sud rispetto ad Harbin. Almeno otto di questi villaggi erano stati presi dai giapponesi tra il 1936 e il 1938. Le dimensioni del complesso erano enormi: comprendeva almeno 65 edifici, tra cui un edificio amministrativo, laboratori, stalle, un edificio per autopsie e dissezioni, un laboratorio per esperimenti da congelamento, una fattoria, una prigione speciale, una fabbrica, tre fornaci e alcune strutture ricreative. Il complesso era protetto da una serie di fortificazioni, come era stato per Beiyinhe, e da quattro vie di accesso, di cui quella a sud era solo per gli uomini di Ishii, quella ad ovest era usata per le emergenze, quelle ad est e a nord erano usate dai lavoratori cinesi.\nLa nuova Unit\u00e0, che consisteva in un nucleo di scienziati e soldati del precedente gruppo dell\u2019Unit\u00e0 Togo, insieme a nuovi scienziati e ricercatori provenienti da universit\u00e0 giapponesi ed altre istituzioni private, fu chiamata Unit\u00e0 Ishii. Nel 1941, per mascherare ulteriormente le attivit\u00e0 di ricerca delle armi biologiche, le fu dato il codice 731. Il gruppo di ricerca dell\u2019Unit\u00e0 731 \u00e8 stato istituito nel 1936 a Pingfan come \u201cDivisione per la Prevenzione Epidemica e Rifornimento Idrico dell\u2019Armata del Kwantung\u201d tramite approvazione da decreto imperiale. Il primo gruppo di nuovi membri consisteva in sette professori e istruttori giunti nel 1938 dall\u2019Universit\u00e0 Imperiale di Kyoto e noti come i \"Grandi Sette\". Con l\u2019espandersi del fronte del conflitto in Cina nel 1937, furono stabilite nelle principali citt\u00e0 cinesi alcune unit\u00e0 affiliate alla 731, anch\u2019esse ufficialmente istituite con il nome di \u201cDivisione per la Prevenzione Epidemica e Rifornimento Idrico\u201d. Nel 1941, quando l\u2019Unit\u00e0 fu rinominata \u201cUnit\u00e0 militare 731 del Kwantung\u201d, tutti i membri e macchinari collocati nelle altre aree furono riallocati a Pingfan e il numero complessivo dei lavoratori crebbe fino a duemila. Con l\u2019aumento repentino delle attivit\u00e0, tra il 1939 e il 1940 fu sottoposta a molteplici espansioni e riorganizzazioni sotto il controllo del Quartier generale Militare, raggiungendo la presenza di oltre 3000 scienziati e tecnici. La struttura fu completata nel 1940. Era ormai diventato un progetto di tale portata che era necessaria una storia di copertura per non insospettire la popolazione locale. Di conseguenza, la popolazione fu informata dai collaboratori di Ishii che i giapponesi stavano costruendo una segheria, da cui nacque il termine maruta (\u4e38\u592a, tronchi), utilizzato dai membri della struttura per indicare i soggetti umani degli esperimenti.\nLa fine della seconda guerra mondiale, la dissoluzione e i processi.\nDurante gli ultimi mesi della guerra, Ishii si stava preparando per un attacco contro gli Stati Uniti con le armi biologiche chiamato \"Operazione Fiori di Ciliegio nella Notte\" (\u591c\u6afb\u4f5c\u6230, \"Yozakura Sakusen)\"; consisteva nell\u2019invio di una ventina di aerei per causare epidemie in California, a partire da San Diego; il piano fu finalizzato il 26 marzo 1945. Cinque sottomarini di classe l-400 si sarebbero dovuti dirigere fino alla costa statunitense, ognuno portando tre velivoli Aichi M6A Seiran carichi di pulci infette, che sarebbero state liberate in palloni o con lo schianto del mezzo. La data della missione era stata fissata per il 22 settembre, ma non fu mai portata a termine per la resa giapponese del 15 agosto. L'8 agosto 1945, tra i due bombardamenti atomici, l'URSS dichiar\u00f2 guerra all'Impero giapponese e nell'arco di due settimane abbatt\u00e9 la vantata Armata del Kwantung, occupando vaste zone della Manciuria e alcuni punti dell'adiacente colonia di Corea.\nLa dissoluzione dell'Unit\u00e0.\nL\u2019Unit\u00e0 731 aveva timore che le proprie attivit\u00e0 segrete sarebbero venute alla luce, cos\u00ec i membri delle varie sedi distrussero tutti i macchinari, fecero saltare in aria gli edifici e uccisero tutti i prigionieri e soggetti degli esperimenti. Prima di abbandonare il luogo, rilasciarono i topi e le pulci infette da peste nell\u2019area circostante, causando un'epidemia che impervers\u00f2 pi\u00f9 di tre mesi diffondendosi nel nord est della Cina. Dal 1946 al 1948, almeno 30.000 persone morirono a causa dell\u2019epidemia causata dalle Unit\u00e0 100 e 731. Tra la mezzanotte e l\u2019una del 9 agosto 1945, l\u2019Armata sovietica pass\u00f2 attraverso il confine giungendo in Corea e Manciuria. I membri dell\u2019Unit\u00e0 731 avevano sentito la trasmissione delle notizie d\u2019ultima ora sull\u2019Unione Sovietica. Tre giorni dopo gli fu ordinato di appiccare il fuoco a tutti gli edifici, abitazioni, macchinari, materiali e documenti. A Pingfan i prigionieri furono i primi ad essere \u201celiminati\u201d. \"Tutti noi dovevamo iniziare le procedure di evacuazione [...] Prima di tutto furono uccisi i maruta. Dopodich\u00e9 mettemmo i loro corpi nell\u2019inceneritore. Anche gli esemplari estratti dai corpi umani furono inseriti nell\u2019inceneritore, ma ce ne erano cos\u00ec tanti che non bruciavano. Quindi li portammo al fiume Sungari per gettarli dentro.\" fu la dichiarazione di Naoji Uezono, ex-membro del personale dell\u2019Unit\u00e0 731. I capi delle sezioni ricevettero l\u2019ordine di distribuire ai membri boccette contenenti cianuro di potassio, da utilizzare nell\u2019eventualit\u00e0 in cui venissero catturati dai sovietici. Ishii all\u2019inizio avrebbe voluto che tutti i membri e le loro famiglie si togliessero la vita, ma si scontr\u00f2 con l\u2019opposizione del capo della ricerca dell\u2019Unit\u00e0, il Maggiore generale Hitoshi Kikuchi. Pertanto Ishii impose la \"segretezza\" per il resto della vita, ordinando a ciascun membro di non divulgare il proprio passato militare, di non occupare posizioni ufficiali in futuro e di non contattare gli altri. Una volta assicuratosi che tutto era stato distrutto, Ishii si era diretto in Giappone su un aereo militare, mentre la famiglia insieme a dati e macchinari si sarebbe diretta con il trasporto ferroviario verso Pusan in Corea, continuando in nave il tragitto verso il Giappone. Quando i russi presero il controllo delle sedi delle unit\u00e0 nel settembre del 1945, la maggior parte degli ufficiali di alto livello si era consegnata agli statunitensi. Le truppe sovietiche occuparono quel che era rimasto dell\u2019Unit\u00e0 731 in Manciuria, e i documenti che riuscirono ad ottenere comprendevano piante di fucine di assemblaggio per armi biologiche. Le informazioni contenute nei documenti ritrovati resero possibile nel 1946 la creazione di un Centro di ricerca biologica militare a Sverdlovsk. Anche gli Stati Uniti utilizzarono le nuove informazioni fornite da Ishii ed altri membri catturati per la creazione di un centro di ricerca sulle armi batteriologiche.\nL'immunit\u00e0 ai crimini.\nDopo che il Giappone si arrese alle Forze Alleate, il Colonnello Murray Sanders giunse in Giappone con il primo gruppo di statunitensi inviati. La sua missione consisteva nell\u2019investigare la ricerca biologica giapponese e trovare il Generale Ishii. Nei successivi tre mesi interrog\u00f2 molti scienziati e capi militari giapponesi. Non appena arriv\u00f2 a Tokyo cadde sotto l'influenza di Ryoichi Naito, proteg\u00e9 di Ishii, che facendo da intermediario negli interrogatori riusc\u00ec a manipolare le risposte. I risultati dell'investigazione non furono produttivi: molti degli interrogati affermarono che in Giappone non erano stati studiati gli aspetti \"offensivi\" della guerra biologica, che non erano stati condotti esperimenti su soggetti umani. Tornato negli Stati Uniti, il 1 novembre 1945 pubblic\u00f2 il resoconto, contenente una descrizione generale della ricerca biologica giapponese: la ricerca era attribuita all'esercito giapponese ed erano \"attivit\u00e0 di minore importanza\". Sanders pass\u00f2 le redini della seconda fase dell\u2019investigazione al Colonnello Arvo Thompson, inviato del presidente Harry Truman. Quando Ishii si arrese alle autorit\u00e0, Thompson lo tenne sotto interrogatorio per oltre un mese, dal 17 gennaio al 25 febbraio 1946, presso la sua abitazione perch\u00e9 in stato cagionevole di salute. Ishii, restio a fornire informazioni, riusc\u00ec a minimizzare la portata delle attivit\u00e0 di ricerca. Thompson fu sviato dalle risposte di Ishii e nel suo resoconto del 31 maggio 1946 riport\u00f2 soltanto la tecnologia di costruzione delle bombe batteriologiche e le informazioni sulla coltivazione in massa dei batteri. I resoconti successivi degli scienziati Norbert Fell (20 giugno 1947), e di Hill &amp; Victor (12 dicembre 1947) risultarono pi\u00f9 approfonditi descrivendo gli esperimenti sugli esseri umani condotti dall'Unit\u00e0. Fell interrog\u00f2 Ishii, Masaji Kitano, Wakamatsu Yujiro ed altri che sarebbero dovuti corrispondere ai \"Criminali di Classe A\" secondo la definizione del Tribunale dei Crimini di Tokyo. Le informazioni ottenute avevano come prezzo l'immunit\u00e0 dalla prosecuzione per crimini di guerra. Fell riusc\u00ec ad ottenere da Ishii informazioni sostanziali sulle ricerche; ma anche in questo caso ricevette informazioni parzialmente vere. Verso la fine del 1947 due scienziati statunitensi, Edwin Hill e Joseph Victor, giunsero in Giappone. Avevano tre obiettivi: ottenere ulteriori informazioni in chiarimento di questioni precedenti; esaminare il materiale sulle malattie umane; ottenere i protocolli necessari per comprendere la portata del materiale. Interrogando nuovamente i giapponesi, ottennero maggiori informazioni sul trattamento delle malattie umane. Le procedure per finalizzare la concessione dell'immunit\u00e0 erano al di sopra dell'autorit\u00e0 di Fell, Victor ed Hill: le discussioni in merito proseguirono fino al 1948. La decisione di garantire l'immunit\u00e0 ai giapponesi proveniva anche dall'Intelligence Militare statunitense: volevano impedire la divulgazione di qualsiasi informazione ai russi ed assicurarsi che gli esperti giapponesi in armi biologiche fornissero tutti i dati in proprio possesso. Il Maggiore Generale Charles Willoughby, Capo del Dipartimento di Intelligence del Quartier generale delle Forze Alleate sotto il Generale MacArthur, fu incaricato di gestire tutti i contatti con il mondo esterno del personale dell\u2019unit\u00e0 731, per impedire la divulgazione di informazioni sulle armi batteriologiche. Questa strategia di segretezza era possibile perch\u00e9 i ricercatori coinvolti vivevano nel quasi totale anonimato. Dopo che il governo statunitense aveva ignorato pi\u00f9 volte, dall'inizio del 1947, le richieste russe di interrogare i giapponesi, all\u2019ambasciatore fu infine concesso di interrogare Ishii e gli altri ufficiali dell\u2019Unit\u00e0. Ricevute le informazioni dai giapponesi, gli statunitensi erano determinati a non permettere che anche i russi le ottenessero: a Ishii e i suoi uomini fu riferito di non divulgare ai russi le informazioni sugli esperimenti umani, sulla produzione di pulci, sui test all'aria aperta o sulla struttura e organizzazione delle unit\u00e0, e di agire come se non riconoscessero nessuno degli statunitensi che li avrebbero scortati. La strategia pensata era che, concedendo ai russi di interrogare i giapponesi e limitando le informazioni che avrebbero potuto ricavare, gli statunitensi potevano ottenere le informazioni in possesso sovietico. Ci sono diversi documenti negli Archivi Nazionali che supportano le affermazioni dei russi, secondo cui gli era stato negato - in pi\u00f9 di un'occasione- di interrogare Ishii e i suoi collaboratori. Inoltre, alcuni articoli e documenti successivi indicano che gli statunitensi erano al corrente dei propri soldati portati nei campi di sperimentazione e degli esperimenti sui prigionieri di guerra, nonostante la negazione di Ishii.\nVerso la fine del 1947, in seguito alle investigazioni e interrogatori cui erano stati sottoposti, oltre Ishii, anche Naito, Kitano e molti altri membri della \"rete di Ishii\", le autorit\u00e0 statunitensi avevano raccolto una sufficiente quantit\u00e0 di informazioni: queste sembravano dimostrare che i giapponesi avessero condotto esperimenti di armi biologiche con gli esseri umani come \"cavie\". La maggior parte del loro lavoro costituiva una violazione dei diritti come definita negli atti costituzionali del Processo di Tokyo e del Processo di Norimberga. Vi erano molte prove a dimostrazione di avvenute violazioni del diritto internazionale, ma gli statunitensi avevano altre priorit\u00e0: il valore informativo delle ricerche. Gli statunitensi ritenevano inestimabili le informazioni che avevano ottenuto dalla ricerca giapponese, soprattutto perch\u00e9 i propri scienziati non avrebbero avuto la possibilit\u00e0 di condurre esperimenti di tale portata sugli esseri umani, e il governo aveva deciso che rendere pubbliche le informazioni avrebbe fornito accesso agli altri paesi alla produzione delle armi biologiche. Pertanto non potevano permettere a Ishii o ai collaboratori di testimoniare ai processi, come era richiesto dai russi.\nI processi sovietici.\nDodici soldati e medici giapponesi dell'Armata del Kwantung furono processati soltanto alla fine del 1949 nel Processo di Chabarovsk. Il testo delle accuse riportava:\nNonostante la segretezza delle operazioni condotte da Ishii e collaboratori, alcune testimonianze divulgate nel processo hanno fatto venire alla luce informazioni importanti. Una \u00e8 la Testimonianza di Tamura Tadashi (ex-comandante dell\u2019esercito imperiale giapponese in Cina), del 31 ottobre 1949: \"Il Generale Shiro mi aveva espressamente fatto notare che la [sua] Unit\u00e0 731 stava preparando una battaglia con armi biologiche contro la Russia. Aveva anche accennato al fatto che erano in grado di produrre di massa le armi per la guerra batteriologica. Riteneva che queste fossero alcune delle armi pi\u00f9 potenti che i giapponesi potessero usare. La loro efficacia era gi\u00e0 stata testata nei laboratori e negli umani.\" \"\u2026 Avevo visto molti grafici, diagrammi e libri nell\u2019ufficio del Generale Shiro che descrivevano in dettaglio i dati raccolti dagli esperimenti utilizzando bombe, granate e cannoni per diffondere peste, colera e altre malattie infettive. Questi grafici mi avevano fatto comprendere a pieno il potenziale tremendo della guerra batteriologica. Il Generale Shiro e altri tre ufficiali (i cui nomi non riesco a ricordare) mi accompagnarono ad ispezionare tutti i laboratori e luoghi di produzione. Non sono un microbiologo, e non posso fare stime precise nel campo, ma ricordo ancora chiaramente l\u2019ammirazione che provai quando mi mostrarono la quantit\u00e0 di batteri che avevano prodotto.\" Karasawa Tomio, batteriologo che aveva gestito la sezione di Produzione dell'Unit\u00e0 731, nell'interrogatorio del 6 dicembre 1949 aveva dichiarato che: \"Producendo enormi quantit\u00e0 di batteri, io [...] sapevo che erano pensati per uccidere esseri umani. Ciononostante, a quei tempi ritenevo che fosse giustificato dal mio dovere come ufficiale dell'Esercito giapponese e pertanto feci quanto in mio potere per portare a termine con successo il mio compito, come espresso negli ordini dei miei superiori.\" Ex-capo delle sezioni prima, terza e quarta dell\u2019Unit\u00e0 731, il generale Kawashima Kiyoshi forn\u00ec la sua testimonianza nel processo del 1949, riportando che il numero minimo dei prigionieri dell\u2019Unit\u00e0 morti per via degli esperimenti non era inferiore a 600 all\u2019anno e che il numero complessivo di vittime fosse di almeno 3000 prigionieri; ma era una sottostima dell\u2019attuale numero di donne, uomini e bambini che persero la vita. Ishii aveva iniziato gli esperimenti nel 1932, ad Harbin, e tra il 1938 e il 1941 - prima dell\u2019arrivo di Kawashima - molti altri erano morti presso la struttura di Pingfan, presso le strutture gemellate di Anda, Hailar, Linkow, Sunyu, Dalian, Pechino, Singapore e anche presso quelle non sotto il diretto controllo di Ishii, Mukden, Nanchino e Changchun. Includendo anche le vittime dovute alle epidemie del 1946-8 e la fuoriuscita di sostanze dalle discariche chimiche abbandonate dopo il 1945, il numero complessivo delle vittime era superiore a quanto dichiarato.\nTestimonianze dei prigionieri giapponesi.\nDurante il secondo conflitto mondiale, dopo la liberazione statunitense delle isole occupate dai giapponesi (Nuova Guinea, Saipan, Guam ecc.) tra i prigionieri catturati alcuni erano parte del personale medico. Tra il 1943 e 1944 molti tra questi furono interrogati dagli statunitensi sulla ricerca delle armi biologiche, come informazione concernente gli sviluppi tecnologici giapponesi durante la guerra. La maggior parte dei prigionieri negava qualsiasi tipo di associazione o conoscenza, altri erano pi\u00f9 cooperativi ma riferivano informazioni di scarsa utilit\u00e0. Tra questi:\nNel 1944 gli statunitensi avevano sufficienti informazioni per delineare quasi con esattezza uno schema dello sviluppo giapponese delle armi biologiche, localizzare la maggior parte delle basi che i giapponesi avevano in Cina e Manciuria, e identificare proprio Shiro Ishii come figura centrale.\nCopertura mediatica post-guerra.\nDurante l'occupazione.\nA Tokyo, i Quartier generali statunitensi di Intelligence militare e dell'Investigazione per i crimini di guerra ricevettero almeno una dozzina di corrispondenze in riferimento agli esperimenti in Manciuria e in Giappone. Le prime voci riguardo alla sperimentazione giapponese sui prigionieri statunitensi e cinesi furono divulgate dai membri del Partito Comunista Giapponese gi\u00e0 dalla fine del 1945. Il 14 dicembre 1945, il Partito comunista giapponese aveva inoltrato un memorandum alle agenzie di intelligence, riportando che i ricercatori di Harbin nel 1944 erano riusciti ad allevare degli organismi nocivi, poi testati su alcuni cittadini locali e statunitensi imprigionati durante la guerra; vi erano inoltre le accuse per cui i giapponesi avevano cooperato con i laboratori medici delle universit\u00e0 imperiali di Tokyo e Kyoto. Questa e molte altre accuse furono rivolte ad Ishii e alla ricerca giapponese sulle armi biologiche (tra cui quella di un certo Imaji Setsu): nonostante il tentativo di tenere tutto segreto, le informazioni trapelate giunsero alla stampa statunitense, e il 6 gennaio 1946 i due giornali Pacific Stars and Stripes e New York Times pubblicarono articoli sulla presunta sperimentazione sugli esseri umani e sulla vita di Ishii. Il processo di Chabarovsk del 1949 ottenne una copertura di eguale importanza: venne pubblicato sulla prima pagina del Mainichi Shinbun e venne pubblicato tutta la settimana sull'Asahi Shinbun, ma fu l'Akahata (organo del partito comunista) a fornire la copertura mediatica pi\u00f9 esaustiva, con il testo dettagliato della condanna di tutti e dodici i prigionieri e con successive interviste con membri potenzialmente connessi con l'Unit\u00e0 731. Ciononostante, il Generale MacArthur aveva negato l'esistenza di qualsiasi prova di sperimentazione giapponese sugli esseri umani alla fine del 1950.\nPost-occupazione.\nLa questione dei prigionieri di guerra statunitensi ed altri utilizzati come \"cavie\" fu ignorata sia in Giappone che negli Stati Uniti negli anni sessanta. Soltanto durante la decade del 1970 ci fu un rinnovato interesse in Giappone. Il 2 novembre 1976 il Sistema radiotelevisivo di Tokyo (Tokyo Broadcasting System, TBS) mand\u00f2 in onda un documentario, prodotto da Yoshinaga Haruko, basato su tre anni di interviste a venti ex-dipendenti dell'Unit\u00e0 731. Questo apr\u00ec la strada alle successive pubblicazioni, ma fu negli anni ottanta che il tema torn\u00f2 sotto gli occhi di tutti: nel 1981 Morimura Seichi pubblic\u00f2 La gola del diavolo (Akuma no h\u014dshoku, \u60aa\u9b54\u306e\u98fd\u98df), in cui rivelava che \"Le vittime erano soprattutto cinesi, coreani e russi. Ma sono venuto a sapere da diverse fonti che vi erano anche inglesi, olandesi, australiani e americani [statunitensi]\"; il giornalista John Powell nel Bulletin of Atomic Scientist pubblic\u00f2 l'articolo \"Japan's Biological Weapons: 1930-1945, a Hidden Chapter in History\", in cui affermava che \"Tra le cavie da laboratorio vi erano un numero non identificato di soldati statunitensi, catturati durante le prime fasi della guerra e rinchiusi nei campi in Manciuria\" e che \"I report ufficiali statunitensi rivelano che il governo era al corrente dei fatti quando era stata presa la decisione di rinunciare alla prosecuzione dei giapponesi coinvolti\". Da parte sua, nel 1947 Ishii aveva negato le accuse, affermando che nessun prigioniero statunitense o russo era stato usato, eccetto per il prelievo di sangue di alcuni statunitensi per controllare la presenza di anticorpi. Tre sono state le scoperte importanti che hanno alimentato la consapevolezza pubblica negli anni novanta: nel 1989 sono state rinvenute ossa di presunte vittime di sperimentazione giapponese nell'area dell'ex-Istituto Medico militare di Tokyo; nel 1993 Tsuneishi Keiichi ha trovato negli Archivi Nazionali giapponesi le prime testimonianze documentarie dei preparativi per l'utilizzo delle armi biologiche in guerra; nell'agosto dello stesso anno, un team di ricercatori giapponesi ha ritrovato nella Biblioteca dell'Agenzia di difesa nazionale testimonianze riguardo all'uso giapponese di armi biologiche in Cina. Queste scoperte hanno ispirato l'organizzazione dell'Esposizione universale sulla sperimentazione giapponese, tenuta tra luglio del 1993 e dicembre del 1994.\nSoltanto il 27 agosto 2002 la Corte distrettuale di Tokyo ha ufficialmente dichiarato che l\u2019Esercito imperiale giapponese, compresa l\u2019Unit\u00e0 731 stazionata vicino Harbin, aveva utilizzato armi batteriche ed effettuato sperimentazioni sui cittadini cinesi (ed altri) e che molte erano state le vittime. Tuttavia, la Corte sentenzi\u00f2 che i cinesi non potevano fare causa al governo giapponese per i danni causati dalla sofferenza inflitta alle vittime dal personale dell\u2019Unit\u00e0 731. La metodicit\u00e0 con cui i giapponesi avevano eliminato qualsiasi informazione relativa alle vittime ha reso impossibile risalire ai nomi delle vittime. Nell'aprile del 2018 gli Archivi Nazionali giapponesi hanno rilasciato i nomi di 3,067 membri dell'Unit\u00e0 731.\nCaratteristiche e operato.\nIshii temeva che gli esperimenti riusciti con successo in laboratorio non avrebbero funzionato sul campo. Presso l\u2019Unit\u00e0 ebbero luogo due forme di sperimentazioni: la prima era la sperimentazione umana, che permetteva agli assistenti medici e dottori di mettere in pratica le proprie abilit\u00e0 chirurgiche. I medici giapponesi eseguivano operazioni sui prigionieri ancora vivi, come esercitazione per chirurgie di emergenza che avrebbero dovuto fare sul campo sui soldati giapponesi. L\u2019esercizio medico consisteva spesso nella tortura dei prigionieri di guerra, cinesi e non, senza l\u2019uso di anestetici. La seconda era l\u2019iniezione dei soggetti con diverse malattie, effettuata senza somministrare alcun tipo di anestesia all\u2019individuo, per timore che potesse influire sull\u2019esito della sperimentazione. I soggetti erano inoltre legati e incatenati la maggior parte del tempo. Con il proseguire della guerra, gli atti commessi nell\u2019Unit\u00e0 731, cos\u00ec come nelle altre unit\u00e0, furono sempre pi\u00f9 estremi. Ishii test\u00f2 le reazioni umane ad antracosi, tularemia, morva, peste, ittero, tifo, vaiolo, gangrena gassosa, dissenteria, colera, scarlattina, febbre emorragica, difterite, meningite, tubercolosi, salmonella, malattie veneree e molto altro. In seguito, quando il Giappone si trov\u00f2 ad affrontare il conflitto con l\u2019Unione Sovietica in temperature sotto lo zero, la ricerca si concentr\u00f2 anche sull\u2019ipotermia. Le vittime erano congelate e decongelate usando una serie di tecniche diverse. Come rivelano le testimonianze e i documenti, l\u2019obiettivo principale della ricerca era lo sviluppo di armi biologiche da impiegare nella guerra. Di conseguenza furono organizzati prima test di piccola portata in campi isolati nelle vicinanze della base, in seguito su larga scala in citt\u00e0 e villaggi cinesi, per verificarne l\u2019efficacia nel causare epidemie. La sperimentazione dei patogeni, sebbene importante, era solo una parte della ricerca condotta da Ishii: altre avevano il duplice obiettivo di determinare 1) il metodo di coltivazione degli agenti biologici e 2) il metodo di disseminazione.\nSperimentazione sugli esseri umani.\nLe \"cavie\" degli esperimenti venivano trasportate dalla vicina Harbin in due modi: ammassate in carri merci sotto uno strato superficiale di tronchi, oppure trasportate -con la collaborazione della Kempeitai da Harbin- da mezzi speciali (autocarri grigio-verdi i cui finestrini erano stati ricoperti di vernice per opacizzarli). Per eliminare qualsiasi sospetto, i giapponesi avevano comunicato ai residenti cinesi di Pingfan che nell\u2019area era in fase di costruzione una segheria. Maruta \u00e8 il termine giapponese per \u201cpezzi di legno\u201d, con cui i membri dell\u2019Unit\u00e0 chiamavano i soggetti degli esperimenti. Il termine, originato da dicerie circolanti tra il personale, era dovuto al fatto che le informazioni ufficiali riguardanti gli stabilimenti ove si svolgevano tali attivit\u00e0 indicavano il luogo come sede di una segheria. Erano per la maggior parte \u201creclutati\u201d ad Harbin, cinesi di discendenza Han, ma alcune testimonianze attestano la presenza di prigionieri sovietici catturati nei conflitti al confine del 1939 e 1940, mongoli, coreani, europei di varie nazionalit\u00e0, cos\u00ec come prigionieri di guerra statunitensi. Tra queste testimonianze, l\u2019ex-maggiore Iijima Yoshio nel 1949 rifer\u00ec di essere stato incaricato dell\u2019invio di circa 40 cittadini sovietici al campo di Pingfan. Tutti i prigionieri erano accusati di crimini capitali, giudicati colpevoli e condannati a morte, e inviati ai laboratori dove dovevano essere utilizzati come \u201cmateriale di sperimentazione\u201d per adempiere alla propria sentenza. Quando vi era carenza di \u201cesemplari\u201d, la Kempeitai stazionata ad Harbin raggiungeva le quote prefissate arrestando molti cittadini comuni, \"viandanti\" o \"fumatori d\u2019oppio\". L\u2019ex-colonnello Tachibana Takeo era un ufficiale di alto rango nella Kempeitai. Nel dicembre del 1949 dichiar\u00f2 che le persone inviate come \u201cTokui Atsukai\u201d (consegna speciale) potevano essere persone accusate e sospettate di spionaggio, elementi criminali o con atteggiamento pro-sovietico/anti-giapponese. A ogni maruta era assegnato un numero di tre o quattro cifre, numeri ritrovati anche sulle lastre a raggi x pervenute. La stima generalmente accettata del numero delle vittime \u00e8 intorno a 3000, ma il sistema numerico ideato da Ishii ha reso impossibile identificare il numero esatto di maruta uccisi.\nAlcuni degli esperimenti:\nProduzione delle armi biologiche.\nSotto le direttive di Ishii i metodi di diffusione dei batteri sperimentati a Pingfan erano quattro:\nLa bomba Uji-50 con l'involucro in ceramica era un'innovazione di Ishii: conteneva farina e pulci infette di peste. Dopo l'impatto con il suolo la farina avrebbe attirato i topi, su cui sarebbero salite le pulci.\nUtilizzo sul campo.\nQuesti sono alcuni di almeno 12 esperimenti condotti sul campo dall\u2019Unit\u00e0 731, come riferito agli investigatori di stato statunitensi nel dopoguerra, ma il numero esatto dei test condotti \u00e8 in discussione.\nOrganizzazione.\nL'Unit\u00e0 731 fu uno dei molti rami della ricerca giapponese sugli agenti biologici per la guerra Le altre unit\u00e0 tattiche e amministrative furono:\nLe divisioni.\nL'Unit\u00e0 731 era articolata in otto divisioni:\nLa struttura.\nLa base dell'Unit\u00e0 731 consisteva di pi\u00f9 di 150 edifici, tra cui 22 dormitori, piscine, un auditorium da mille posti, campi di atletica, ristoranti, magazzini e altre strutture di intrattenimento per i 3000 impiegati. Includeva inoltre quattro capanni equipaggiati con utensili e medicine, un tempio Shinto e una scuola sia primaria che secondaria. Per il progetto nessun edificio era per\u00f2 pi\u00f9 importante dei numeri 7 ed 8, conosciuti anche col nome di \u00abRo\u00bb e \u00abHa\u00bb, che avevano una capacit\u00e0 di circa 400 persone e ospitavano i soggetti degli esperimenti: l\u2019edificio 7 i detenuti di sesso maschile, l\u2019edificio 8 di entrambi i sessi. Questi venivano condotti alla struttura tramite un tunnel segreto che portava dall\u2019edificio amministrativo alla prigione, uno di tanti tunnel sotterranei che collegavano i vari edifici per permettere spostamenti pi\u00f9 rapidi e discreti di materiali e prigionieri. L\u2019edificio amministrativo era composto da quattro strutture interconnesse a formare un rettangolo; le strutture a nord e sud erano edifici a 5 piani, di circa 170 metri in altezza e 20 in larghezza, quelle ad est ed ovest edifici tre piani, di 100 metri in altezza e 20 in larghezza. Gli edifici a nord e a sud erano noti come numero 5 e numero 3 rispettivamente; gli edifici 7 ed 8 erano costruiti all\u2019interno del rettangolo e quindi non visibili dall\u2019esterno.\nCentri operativi affiliati.\nCentro di Nanchino\nCentro di Changchun\nSito per esperimenti Anda"}
{"id": "1273936", "revid": "37401", "url": "https://it.wikipedia.org/wiki?curid=1273936", "title": "Filippo l'ardito", "text": ""}
{"id": "1273937", "revid": "767487", "url": "https://it.wikipedia.org/wiki?curid=1273937", "title": "The 1st Chapter", "text": "The 1st Chapter \u00e8 l'album Progressive metal d'esordio del gruppo norvegese Circus Maximus. \"The 1st Chapter\" \u00e8 stato pubblicato il 7 giugno, 2005 negli USA e il 14 maggio 2005 in Norvegia. Il tema principale di \"The First Chapter\" riguarda \"il viaggio\" verso la salvezza espresso attraverso i testi dell'album.\nI testi della canzone \"Glory of the Empire\" fanno riferimento al film del 2000, Il Gladiatore."}
{"id": "1273938", "revid": "1714743", "url": "https://it.wikipedia.org/wiki?curid=1273938", "title": "Hartmann d'Asburgo", "text": "Biografia.\nDotato di capacit\u00e0 politica, affianc\u00f2 il padre nella cura degli affari di governo. Tra i figli era il preferito di Rodolfo, che progett\u00f2 persino di conferire la dignit\u00e0 regale a lui e non al figlio maggiore, Alberto. \nPer consolidare questa posizione privilegiata, venne fatto fidanzare con Giovanna, figlia del re Edoardo I d'Inghilterra.\nMentre era in viaggio in nave per raggiungere il padre, la barca di Hartmann affond\u00f2 nel fiume Reno ed egli anneg\u00f2 assieme ad altri 13 aristocratici, fra Breisach am Rhein e Strasburgo, all'et\u00e0 di soli 18 anni."}
{"id": "1273939", "revid": "1599710", "url": "https://it.wikipedia.org/wiki?curid=1273939", "title": "21\u00ba Gruppo", "text": "Il 21\u00ba Gruppo Volo \u00e8 un gruppo di volo, ad ala rotante, operativo dell\u2019Aeronautica Militare facente parte attualmente del 9\u00ba Stormo Francesco Baracca, basato sull'Aeroporto di Grazzanise (CE), e operante su territorio nazionale e internazionale in operazioni di \"Combat SAR\" e in supporto alle Operazioni speciali, con elicotteri HH 212/A AMI-SAR e HH 212-ICO.\nOrigina dal 21\u00ba Gruppo caccia terrestre. \u00c8 inquadrato nella 1\u00aa Brigata aerea \"operazioni speciali\".\nStoria.\nPrima guerra mondiale.\nIl XXI Gruppo fu costituito a Salonicco il 25 maggio 1918, con la circolare del Regio Esercito Italiano del giorno precedente, con in carico le Squadriglie 73\u00aa Squadriglia Nieuport e 111\u00aa Squadriglia SAML operanti nel Corpo di spedizione italiano in Macedonia, ed il Deposito Aereo Avanzato di Dudlar, con il comandante interinale Capitano Mario Ajmone Cat che disponeva anche di una squadriglia ed una sezione francesi. Il reparto svolse 384 voli di guerra, 27 combattimenti, oltre 3000 fotografie e 145 bombardamenti, diretti 90 tiri di artiglieria prima di rientrare in Italia dove fu sciolto il 15 agosto 1919.\nPer i meriti di guerra e temerariet\u00e0 dimostrata, allo scioglimento del XXI Gruppo Aeroplani nell\u2019Agosto del 1919, le onorificenze di Gruppo sono le seguenti: 17 medaglie d\u2019argento al Valore, 3 medaglie di bronzo al Valore, 2 Croci di Guerra, e due promozioni per meriti di guerra.\nSeconda guerra mondiale.\nFu ricostituito nel 1939 come Gruppo Autonomo e alla costituzione del 51\u00ba Stormo, il 1\u00ba ottobre 1939, vi entr\u00f2 a far parte sull'Aeroporto di Ciampino Sud, alle dipendenze della 3\u00aa Zona Aerea. Il Gruppo, all'epoca, era composto dalla 354\u00aa, 355\u00aa e 356\u00aa Squadriglia: come spesso accadeva, andando a costituire uno Stormo di nuova costituzione, per renderli subito ad un tasso di operativit\u00e0 elevato, venivano assegnati piloti di esperienza e valore. Un esempio fu il leggendario Giuseppe Cenni, Medaglia d'oro al valor militare, tra i migliori assi da caccia della Guerra in Spagna e il futuro asso dei tuffatori, che fu assegnato alla 354\u00aa Squadriglia. Il gruppo dapprima era equipaggiato con velivoli FIAT G.50 e poi su MC.200 con i quali, nel 1942, fu trasferito sull'Aeroporto di Capodichino.\nAl 10 giugno 1940 era al comando del Magg. Giovanni Buffa a Ciampino Sud con la 354\u00aa (11 G 50) e 355^ (8 G 50 e 2 Fiat C.R.32).\nDurante tutta la Seconda Guerra Mondiale, il 21\u00ba Gruppo C. T. prese parte alle operazioni di difesa aerea del territorio Nazionale operando nei cieli dell\u2019Italia Meridionale con i velivoli MC.200 e MC.202, con l\u2019intermezzo, a cavallo del 1942-43, della Campagna italiana di Russia (ARMIR) inquadrato nell'8\u00aa Armata (Regio Esercito).\nDurante l'offensiva dell'aprile 1941, nell'ambito della Campagna italiana di Grecia, la 356\u00aa Squadriglia va con 9 MC 200 all'Aeroporto di Bari-Palese.\nNel breve periodo di cobelligeranza, il 21\u00ba Gruppo C. T. oper\u00f2 sempre dalla Puglia anche con Caccia Reggiane Re-2001 e Macchi C.205 ricevuti dal 20\u00ba Gruppo che stava transitando sugli Spitfire serie V.\nDopoguerra.\nCon la fine della Seconda Guerra Mondiale, il 21\u00ba Gruppo, sempre inserito nell\u2019organico del 51\u00ba Stormo, transit\u00f2 anch'esso sugli Spitfire della serie IX. Il Comando del 51\u00ba Stormo procedette in breve tempo alla definizione di nuove procedure, assegnando cos\u00ec i seguenti nominativi radio: \"Pante per il 155\u00ba Gruppo (Pantera), Leo per il 20\u00ba Gruppo (Leone) Tigre per il 21\u00ba Gruppo (da qui poi il nuovo stemma e nome del Gruppo). Lo Stormo, e di conseguenza i Gruppi, ricevettero l'ordine di trasferirsi su alcuni aeroporti dell'Italia Settentrionale; il 2 Luglio del 1947 il 21\u00ba Gruppo lasci\u00f2 l'aeroporto di Galatina per trasferirsi a Vicenza, ma dato che l'aeroporto era ancora inagibile si trasfer\u00ec sull'Aeroporto di Treviso-Sant'Angelo. L'8 Luglio 1947 il 21\u00ba Gruppo con gli Spitfire IX si trasfer\u00ec sull'aeroporto di Vicenza, ma amet\u00e0 del 1948 il reparto veniva nuovamente, e per il momento definitivamente, trasferito sull'aeroporto di Treviso. Il compito del reparto in quel periodo era di effettuare missioni di intercettazione contro sorvoli non autorizzati, e nella conduzione di missioni anti-contrabbando in coordinamento con i mezzi di superficie della Marina Militare; nel frattempo venivano gettati gli iniziali presupposti addestrativi per la futura conversione del reparto in caccia-bombardiere.\nAgli inizi del 1950 il reparto transitava per breve periodo sugli SAI Ambrosini S. 7, e poi nel 1951 con i P-47 Thunderbolt D35. Nel Novembre del 1951 lo Stormo, e di conseguenza il 21\u00ba Gruppo, entravano a far parte della 56\u00aa TAF della NATO, e nell'Ottobre del 1952 il Gruppo abbandonava i Thunderbolt per transitare sui primi reattori, gli F-84G. Poich\u00e9 la pista di Treviso era inadeguata ai nuovi jet, il 21\u00ba Gruppo si trasfer\u00ec sulla base di Aviano. Il 1\u00ba Luglio 1953 con l'organico dei piloti che mano a mano andava ingrossandosi, alle tradizionali Squadriglie 351\u00aa e 386\u00aa venivano ad affiancarsi la 387\u00aa e 388\u00aa Squadriglia.\nNel Febbraio del 1954 nuovo trasferimento con destinazione l'aeroporto di Istrana, di nuova costruzione e scelto come sede definitiva del 51\u00ba Stormo. Il giorno 19 Giugno 1957, giorno dell'inaugurazione, lo Stormo riceve, dalle mani del Presidente della Repubblica Italiana Luigi Einaudi, la Medaglia d'Oro al Valor Militare (M.O. V. M.) per i fatti di guerra.\nNegli anni tra il 1957 e 1960 il 21\u00ba Gruppo vedeva una progressiva sostituzione dei propri velivoli, dapprima con gli F-84 F Thunderstreak, poi con i pi\u00f9 potenti e sofisticati Sabre F-86K; questi ultimi, dotati di un buon sistema radar di bordo, permettevano al Gruppo di assumere, il 1\u00ba Aprile 1959, la denominazione C.O.T. (Caccia Ogni Tempo). Il 1\u00ba Giugno dello stesso anno, secondo un programma di riorganizzazione delle forze aerotattiche, la 51\u00aa Aerobrigata (divenuta tale il 2 Febbraio 1953 con l'avvento dei velivoli a getto) assumeva nuovamente la denominazione di Stormo, ed inglobava nei propri ranghi i tre Gruppi (6\u00b0, 17\u00b0 e 23\u00b0) dal 1\u00ba Stormo Caccia in procinto di disciogliersi e divenire 1\u00ba Stormo Missili. Da tale fusione il 21\u00ba Gruppo assorbiva quasi completamente il 17\u00ba Gruppo dal quale ereditava parte del personale, il ruolo di Intercettore su F-86K ed il nuovo nominativo radio \"Dingo\" con sommo disappunto dei veterani, disappunto che non fu mai placato fino alla riassegnazione del nominativo radio \"Tigre\", avvenuto sulla Base di Cameri.\nCeduti i propri velivoli al 12\u00ba Gruppo di Gioia del Colle nei primi mesi del 1963, piloti e specialisti venivano invitati a frequentare i vari corsi di qualificazione, in Italia e all'estero, per la conversione sul nuovo caccia bisonico F-104G \"Starfighter\". Il 1\u00ba Settembre 1963 il personale si radunava sulla Base di Grosseto, dove nel frattempo era stato rischierato il comando di Gruppo agli ordini del Magg. Pil. Luigi Merighi. Da qui, terminata la conversione e ritirati i nuovi velivoli dalla ditta, il Gruppo veniva trasferito sulla Base di Cameri (NO); i primi velivoli, con il numero 51 in fusoliera ed il Gatto Nero sulla deriva, vi giungevano il 16 Aprile 1964 ed il trasferimento si completava il 23 Aprile successivo.\nNel tardo autunno del 1965, a seguito del rifacimento della pista della Base madre, il Gruppo si rischierava temporaneamente sull base di Grosseto, \u00e8 di quel periodo l'inizio del progressivo distacco dal 51\u00ba Stormo che lo porter\u00e0 ad assumere, verso la fine del 1966, la configurazione di Gruppo Autonomo caratteristica per il numero 21 in fusoliera mantenendo l'emblema del Gatto nero sulla deriva.\nIl 1\u00ba Aprile 1967 veniva ufficialmente ricostituito il 53\u00ba Stormo ed il 21\u00ba Gruppo ne diventava il reparto operativo, la livrea dei velivolo subiva una nuova modifica con l'apposizione, in fusoliera, del numero 53 e, per la prima volta, delle \"tigri rampanti\" sulle due prese d'aria. Nel corso dello stesso anno il Gruppo tagliava il traguardo delle 10.000 ore di volo su F-104 al termine di una missione di intercettazione radar condotta dal Ten. Pil. Giuseppe Amico; erano passati poco pi\u00f9 di tre anni dal primo volo sul nuovo velivolo!\nL'anno successivo, il 1968, il reparto, forte del riacquisito stato di Gruppo Tigre (in questo periodo fu adottata ufficialmente l\u2019effigie della tigre quale stemma del Reparto con il motto \"Ad hostes rugens\" - ruggendo contro il nemico -), chiedeva ed otteneva di partecipare al suo primo Tiger Meeting svoltosi sulla base canadese di Lahr, in Germania; a quel primo raduno, teso a saggiare le possibilit\u00e0 offerte dal nuovo e particolare appuntamento, vi partecipa una cellula di quattro velivoli comandata dal Magg. Umberto Gambini; valutate in modo pi\u00f9 che positivo le opportunit\u00e0 addestrative offerte dal raduno, il reparto entrava in pianta stabile nella \"Tiger Community\" (prestigiosa associazione di Gruppi Alleati aventi per emblema la tigre, che si riunisce annualmente per un periodo di esercitazione denominato \"Tiger meet\"), partecipando anno dopo anno agli eventi successivi.\nIl 2 Aprile del 1971 giungeva a Cameri il primo velivolo F-104S meglio equipaggiato e con motore leggermente pi\u00f9 potente della versione G. Con la nuova versione veniva notevolmente semplificato l'utilizzo dell'apparato radar di bordo e venivano notevolmente incrementate le possibilit\u00e0 di armamento, e la loro efficacia, con l'introduzione dei missili AIM-7 Sparrow a guida radar utilizzabili in tutte le condizioni meteorologiche, oltre ai gi\u00e0 presenti AIM-9B Sidewinder.\nNel settembre del 1972 il Gruppo tagliava il traguardo delle 25.000 ore di volo su F-104, e due mesi dopo il reparto cedeva l'ultimo F-104G in dotazione, e completava l'assegnazione dei pi\u00f9 moderni F-104S.\nIl 1\u00ba Luglio 1973, in considerazione dell'ormai ridotto numero di piloti in forza alle Squadriglie, si procedeva ad un riassetto delle stesse ponendo in posizione quadro la 388a Squadriglia.\nIl 2 Marzo 1982 veniva dato corso ad un radicale cambiamento seguendo una divisione di competenze all'interno dello Stormo, la Sezione Tecnica del Gruppo veniva elevata al rango superiore di Centro Manutenzione (C.M.) e posta al servizio del 453\u00ba Gruppo STO (Servizi Tecnici Operativi); il 30 Aprile dello stesso anno il nuovo sodalizio superava il prestigioso traguardo dell 50.000 ore di volo prodotte e volate; testimoni del particolare evento il T.Col. Bruno Bellucci ed il T.Col. Fulvio Milana al termine di un volo di trasferimento da Trapani Birgi a Cameri.\nIl 18 Dicembre 1989 giungeva a Cameri la prima coppia di velivoli F-104S modificati ASA (Aggiornamento Sistema d'Arma); l'aggiornamento interessava principalmente parte dell'avionica di bordo e dell'elettronica applicata al radar con un miglioramento delle sue possibilit\u00e0 di scoperta e discriminazione delle tracce. Dopo pochi mesi l'aggiornamento si completava con l'immissione dei nuovi missili all'infrarosso AIM-9L Sidewinder, ed a guida radar Selenia Aspide. In un paio d'anni venivano aggiornati tutti gli F-104S con il programma ASA.\nIl 7 Maggio 1993 il Ten. Franco Bosio, al termine di una missione condotta a bassissima quota, raggiungeva e superava, casualmente con il velivolo 21, il traguardo delle 75.000 ore di volo del Gruppo su velivolo F-104.\nIl 26 Settembre 1996, dopo il Tiger Meet di Beja, in Portogallo, dove il 21\u00ba Gruppo sfoggi\u00f2 l'ultimo special color su F-104, si effettu\u00f2 l'ultimo volo su F-104 in quanto il reparto stava transitando sul nuovo velivolo Tornado F.3 ADV. Il 14 Febbraio 1997 il 21\u00ba Gruppo prendeva in carico il primo Tornado F.3 ADV ed entro l'estate ne completava l'organico con dodici velivoli.\nL'anno successivo, il 1998, durante il Tiger Meet di Lechfeld (20 km a sud di Augsburg) il 21\u00ba Gruppo si aggiudica, per la prima volta l'ambitissimo trofeo, la Silver Tiger, data al reparto che maggiormente si distingue durante l'esercitazione. In questo periodo si apre la crisi Balcanica, ed il 21\u00ba Gruppo \u00e8 chiamato a rischierarsi sulla Base di Gioia del Colle per prendere parte alle operazioni NATO.\nIl 29 luglio 1999 il reparto fu trasferito all'Aeroporto di Gioia del Colle, entrando a far parte dell\u2019organico del 36\u00ba Stormo.\nDal 1\u00ba marzo 2001, dopo aver operato a bordo del nuovo velivolo anche in operazioni fuori dai confini nazionali a protezione delle Forze NATO nei cieli di Bosnia e del Kosovo, il 21\u00ba Gruppo \u00e8 messo in posizione quadro.\nGruppo elicotteri.\nNel 2006 il 21\u00ba Gruppo volo fu ricostituito tra le file del 9\u00ba Stormo \"Francesco Baracca\", all'Aeroporto di Grazzanise, con in dotazione gli elicotteri Agusta Bell AB212.\nIl nuovo compito era assicurare il supporto aereo alle Forze speciali italiane (SAOS), il recupero di personale isolato o in difficolt\u00e0 (Personnel Recovery, PO), l'intercettazione di velivoli lenti (Slow Mover Interceptor) e fornire un apporto alle operazioni di ricerca e soccorso (C-SAR).\nIl primo impegno nella nuova veste operativa \u00e8 il 23 aprile 2006, quando il 21\u00ba Gruppo \u00e8 stato rischierato in seno al Reparto distaccato del 9\u00ba Stormo \"Italian Task Force Air\" presso l'Aeroporto Internazionale di Kabul, Afghanistan nell'ambito della missione multinazionale International Security Assistance Force effettuando ricognizioni armate, evacuazioni mediche, trasporti tattici-utility. \nDal 1\u00ba luglio 2007, tutto il 9\u00ba Stormo, \u00e8 passato alle dipendenze della 1\u00aa Brigata aerea \"operazioni speciali\" di Roma e contestualmente ha ripreso la partecipazione ai \"NATO Tiger Meet\" \".\"\nNel 2008 (anno in cui ricorreva il 90\u00ba anniversario dalla costituzione del 21\u00ba Gruppo) lo Stormo ha ricevuto il premio Targa di Loreto per l'attivit\u00e0 svolta in Afghanistan.\nIl contributo al servizio di ricerca e soccorso nazionale (S.A.R.), negli ultimi anni ha visto numerosi interventi del Gruppo in occasione di calamit\u00e0 naturali, come ad esempio il Terremoto dell'Aquila del 2009 e l'Alluvione di Messina del 2009.\nNel 2011 gli equipaggi del 21\u00ba Gruppo hanno ricevuto un riconoscimento per i soccorsi a sostegno della popolazione civile dopo l'Alluvione di Sarno e Quindici del 1998, salvando circa 240 persone.\nIl ruolo di \"Slow Mover Interceptor\" (SMI) \u00e8 realizzato durante i grandi eventi e con continuit\u00e0 durante il Giubileo straordinario della misericordia sui cieli di Roma.\nNell\u2019anno 2015, durante l\u2019esercitazione internazionale Nato Tiger Meet, presso la base aerea di Konya (Turchia), il Gruppo si \u00e8 aggiudicato per la seconda volta il trofeo \u201cSilver Tiger\u201d.\nNel gennaio 2017 il 21\u00ba Gruppo rischierato sulla base dell'Aeroporto di Rieti, dell'Aeroporto di Pescara e Teramo, in concorso con il dispositivo di Protezione Civile, ha partecipato ai soccorsi a favore delle popolazioni del Centro Italia colpite prima dal sisma e poi dall\u2019emergenza neve. In tale occasione ha preso parte all\u2019intervento a favore dei superstiti della Valanga di Rigopiano.\nNel maggio del 2017 ha rischierato sull'Aeroporto di Sigonella (CT) due elicotteri HH 212/A nella versione ICO per attivit\u00e0 S.M.I. (Slow Mover Interceptor) in occasione del G7 del 2017 di Taormina.\nLa denominazione \"Tigre\".\nIl 1\u00ba Gennaio del 1944 anche il 21\u00ba Gruppo, fino ad allora autonomo ed inglobato insieme al 4\u00ba Stormo e 51\u00ba Stormo nel Raggruppamento Caccia, entrava a far parte del 51\u00ba Stormo, ed in tale contesto si riorganizzavano le varie Squadriglie con una nuova ridistribuzione tra i tre Gruppi; a ristrutturazione avvenuta il 21\u00ba Gruppo si ritrovava organizzato sulla 386\u00aa Sq. (gi\u00e0 appartenente al 21\u00b0) e, cedendo la 356\u00aa Sq., sulla nuova 351\u00aa Sq. ereditata dal 155\u00ba Gruppo ed ancora titolare del nominativo \u201cTigre\u201d.\nL\u2019intuizione di adottare per l\u2019intero Gruppo il nominativo della 351\u00aa Sq., che tanto si era distinta nei precedenti anni di conflitto, fu un fatto del tutto naturale ed immediatamente successivo all\u2019accorpamento; ci si accorse per\u00f2 che associato al nominativo mancava l\u2019emblema che potesse degnamente rappresentare il Gruppo e il suo nominativo. Come sempre avviene in questi casi, il personale anziano del 21\u00b0 Gr, memore dei tragici fatti accaduti in Tunisia al 7\u00ba Gruppo, che aveva come emblema la tigre e della quale ancora si conservava il prestigioso ricordo, propose di far risorgere di quell\u2019emblema.\nLa definitiva consacrazione a Gruppo Tigre la si celebr\u00f2 nel Luglio del 1946 con l\u2019avvento, nei vari reparti italiani e particolarmente nel 51\u00ba Stormo, dei \u201cnuovi\u201d velivoli ceduti dagli Alleati, i MUSTANG e gli SPITFIRE; queste macchine, dotate di potenti ed affidabili impianti rice-trasmittenti, richiedevano infatti per il loro impiego una precisa codifica del nominativo radio al fine di evitare pericolose interferenze nella gestione dell\u2019attivit\u00e0 di volo di ciascuna componente.\nIn conseguenza di ci\u00f2 il 51\u00ba Stormo adott\u00f2 i seguenti nominativi:\nNel 1959 il 17\u00b0 Gr. veniva integralmente assorbito dal 21\u00b0 Gr., il quale conservava il numero 21 e parte del personale, mentre nuovi divenivano il ruolo \u2013 intercettore \u2013, il velivolo F-86K, lo stemma ed il nominativo radio \u2013 DINGO.\nIl 10 ottobre 1966 durante l\u2019annuale festa di reparto. Giungeva da Istrana l\u2019Aiutante di Battaglia Walter \u201cWalterino\u201d OMICCIOLI (Tigre 18 degli anni dal 1945 al 1960) con un quadro raffigurante una grossa Tigre, e recante la dedica \u201cAl 21\u00ba Gruppo dal 51\u201d. Durante l\u2019evento il quadro veniva a forza spinto nelle mani del Comandante della Base affinch\u00e9 lo consegnasse al Comandante di Gruppo, l\u2019allora Maggiore Stelio Nardini (che fu poi Capo di Stato Maggiore); questa piccola cerimonia, fatta alla presenza del Comandante di Regione, fu di fatto trasformata in atto formale; il 21\u00ba Gruppo era ufficialmente riconosciuto il 1\u00ba Gennaio 1967 con la separazione completa e definitiva dal 51\u00ba Stormo; pochi mesi dopo, il 1\u00ba Aprile 1967, venne ricostituito il 53\u00ba Stormo nel quale il 21\u00ba Gruppo divenne il reparto operativo.\nIl NATO Tiger Meet.\nIl \"NATO Tiger Meet\" ha origine nel 1960 quando il 79\u00b0 TFS americano, equipaggiato con F-100 e basato a Woodbridge (G.B.), ed il 74\u00b0 SQN inglese equipaggiato con Lighting e basato a Colishall, decisero di riunirsi sull\u2019aeroporto di Woodbridge per un reciproco scambio di informazioni sulla crescente potenziale minaccia proveniente dai Paesi del Patto di Varsavia, ed anche per un generale miglioramento dei rapporti di amicizia e di reciproca collaborazione.\nIl comune soggetto dei loro emblemi, la tigre, diede origine al nome.\nNel Luglio 1961 fu esteso l\u2019invito di partecipazione a tutti i reparti del Patto Atlantico che avessero come emblema la tigre.\nNell\u2019anno 1962, sempre sulla Base Aerea di Woodbridge, i gruppi che parteciparono alla seconda edizione del \u201cTiger Meet\u201d furono otto in rappresentanza di USA, Inghilterra, Francia, Germania, Belgio, e Canada.\nNel 1968, in Germania, il \u201cTiger Meet\u201d fu organizzato dai Canadesi del 439\u00b0 SQN basati a Lahr; risale proprio a quell\u2019anno la prima partecipazione italiana; il 21\u00ba Gruppo, ottenuta l\u2019autorizzazione ufficiale a fregiarsi nuovamente dell\u2019emblema della tigre rampante, ebbe il permesso di parteciapare, come osservatore, a quell\u2019edizione.\nIn Italia il \u201cTiger Meet\u201d venne organizzato per la prima volta nel Giugno del 1973, in quell\u2019occasione vi parteciparono undici reparti.\nLa ventunesima edizione del \u201cTiger Meet\u201d, che si tenne nel Giugno del 1980, fu nuovamente organizzata dal 21\u00b0 Gr., in quell\u2019occasione vi parteciparono 47 Gruppi volo in rappresentanza di dodici Nazioni, e precisamente: Italia, Australia, Belgio, Canada, Francia, Germania Federale, Grecia, Inghilterra, Norvegia, Portogallo, Turchia, e naturalmente USA.\nCi fu un terzo \u201cTiger Meet\u201d organizzato a Cameri dal 21\u00ba Gruppo, il ventottesimo della serie, che si tenne nel Luglio del 1988 e con la partecipazione di ventitr\u00e9 Gruppi volo.\nNel 1998 l\u2019esercitazione si svolse sulla Base Aerea di Lechfeld, in Germania, ed il 21\u00ba Gruppo vinse per la prima volta il \"silver trophy\", la \u201ctigre d\u2019argento\u201d, per il massimo punteggio ottenuto nell\u2019esercitazione.\nIl 21\u00ba Gruppo vi prese parte nuovamente, insieme alla 351\u00aa Squadriglia del 12\u00ba Gruppo, nel 2007, l\u2019anno dopo la sua riattivazione in seno al 9\u00ba Stormo, vincendo per la seconda volta la \"silver tiger\" nel 2015, al Tiger Meet svoltosi sulla Base Aerea di Konya in Turchia.\nIl Tiger Meet ha una durata media di una settimana, durante la quale ogni giornata \u00e8 dedicata all\u2019addestramento congiunto, al quale vengono aggiunte attivit\u00e0 complementari all\u2019attivit\u00e0 di volo, dalle gare di orientamento e sopravvivenza degli equipaggi, alla stima e riconoscimento delle minacce passando per le gare di resistenza fisica.\nVelivoli storici.\nNieuport 11Nieuport 17Nieuport 27SPADHanriot HD.1SAML S.2Pomilio PESVA 5Fiat C.R.32FIAT G.50Macchi M.C.200Macchi M.C.202Reggiane Re.2001Macchi M.C.205Spitfire Mk IXRepublici P-47DF-84GF-84FF-86KLockeed/FIAT F-104GFIAT/Aeritalia F-104SAeritalia/Alenia F-104S ASAPanavia Tornado ADVHH212/A - AMI SARHH212 - ICO"}
{"id": "1273940", "revid": "419471", "url": "https://it.wikipedia.org/wiki?curid=1273940", "title": "Pape Sow (cestista)", "text": "Parla fluentemente tre lingue: inglese, francese ed il Wolof, la sua lingua madre.\nCarriera.\nCollege (2000-2004).\nDopo aver frequentato un anno al Chaffey College, si \u00e8 trasferito alla California State University a Fullerton, dove ha speso i restanti tre anni della sua carriera scolastica. Nell'universit\u00e0 californiana con i suoi 1.135 punti \u00e8 il 13\u00ba miglior realizzatore di tutti i tempi ed \u00e8 quarto per rimbalzi catturati: 654. \u00c8 stato eletto nel secondo quintetto della All-Big West nell'anno da sophomore e nel primo dopo il suo anno da senior quando \u00e8 risultato il secondo miglior realizzatore della conference (17,3 punti) e il primo rimbalzista (9,7).\n\u00c8 stato uno dei preferiti dai tifosi, per la sua grinta ed il suo sorriso affabile.\nNBA (2004-2007).\nNel draft NBA del 2004 \u00e8 stato scelto dai Miami Heat, con la 47\u00aa scelta. \u00c8 poi stato girato ai Toronto Raptors (insieme ai diritti per una seconda scelta del 2005) in cambio di Albert Miralles, 39\u00aa scelta assoluta.\nNella stagione da rookie ai Raptors, ha messo in mostra enormi potenzialit\u00e0 con il suo atletismo e la sua aggressivit\u00e0 nell'area pitturata nonostante abbia prodotto solamente 2,3 punti, 2,1 rimbalzi e 0,1 assist per gara.\nDopo aver saltato completamente la pre-season 2005-06 per un problema all'inguine ha disputato un solo incontro di stagione regolare ed \u00e8 stato assegnato agli Arkansas RimRockers nella D-League, dove ha impressionato con una performance da 40 punti contro i Fort Worth Flyers. Nella partita contro gli Austin Toros, Sow ha messo a referto una doppia doppia da 27 punti e, record stagionale per la lega, 24 rimbalzi.\nIl 18 gennaio del 2006, \u00e8 stato richiamato ai Raptors dall'allora general manager Rob Babcock. Inizialmente, l'head coach Sam Mitchell disse in una intervista alla radio: \"Non ho minuti da far giocare a Pape Sow. Non abbiamo infortuni. Viene per esercitarsi con noi, per stare con la squadra, ma non ho minuti per lui\". Tuttavia, a causa di un problema alla spalla del centro Rafael Ara\u00fajo (che aveva sofferto anche per la povert\u00e0 del suo gioco), Sow \u00e8 riuscito a giocare con regolarit\u00e0, chiudendo con 3,5 punti e 3,5 rimbalzi di media per 14 minuti di utilizzo a partita.\nNel primo giorno della Summer League 2006, si \u00e8 rotto una vertebra cadendo a terra dopo uno scontro con un compagno di squadra. \u00c8 tornato in campo il 22 gennaio del 2007, giocando nei minuti finali e realizzando tre punti contro gli Charlotte Bobcats. Ha chiuso la stagione con sole sette partite giocate.\nEuropa (2007-2011).\nNell'estate del 2007 si \u00e8 trasferito in Italia nella Nuova Sebastiani Basket Rieti con cui ha giocato la prima parte della stagione. A gennaio 2008 \u00e8 stato ceduto al Prokom Trefl Sopot, con cui ha giocato un paio di partite di Eurolega e vinto il campionato polacco.\nNell'estate del 2008 firma per l'Olimpia Milano sponsorizzata Armani Jeans.\nLa stagione successiva torna in Polonia al Prokom Gdynia, dove rivince il titolo.\nDal 2010 al 2011 vola in Spagna dove gioca con Alicante, Saski Baskonia e Club Joventut de Badalona.\nMedio Oriente (2011-2014).\nDopo due fugaci esperienze europee dal 2013 gioca in Bahrein all'Al Manama.\nNell'autunno del 2014, per recuperare da un infortunio alla mano, si allena e gioca qualche partita con la casacca della Polisportiva Oratorio Binzago nell'hinterland milanese, nel campionato del Centro Sportivo Italiano.\nA novembre riparte alla volta del Bahrein, per ricominciare il campionato."}
{"id": "1273941", "revid": "38120", "url": "https://it.wikipedia.org/wiki?curid=1273941", "title": "Trento Cionini", "text": "Biografia.\nDopo aver lavorato al Poligrafico dello Stato per la produzione di oltre 60 francobolli, ha inciso fra gli anni sessanta e gli anni novanta numerose banconote per la Banca d'Italia, fra cui la banconota da 500.000 lire \"Raffaello\".\nHa lavorato per diversi paesi come l'India, la Cina, la Corea, l'Indonesia la Jugoslavia, disegnando ed incidendo col suo bulino per la produzione di diverse banconote."}
{"id": "1273945", "revid": "192365", "url": "https://it.wikipedia.org/wiki?curid=1273945", "title": "Regola di San Benedetto", "text": ""}
{"id": "1273946", "revid": "120528", "url": "https://it.wikipedia.org/wiki?curid=1273946", "title": "Hard science fiction", "text": ""}
{"id": "1273948", "revid": "192365", "url": "https://it.wikipedia.org/wiki?curid=1273948", "title": "Chansons des gestes", "text": ""}
{"id": "1273949", "revid": "1718925", "url": "https://it.wikipedia.org/wiki?curid=1273949", "title": "Schifo (natante)", "text": "Lo schifo, dal tedesco \"Schiff\", \"nave\" (varianti: \"schifazzo\", \"schirazzo\") \u00e8 il nome di alcuni tipi di imbarcazioni a vela (pi\u00f9 raramente a remi), utilizzate di norma per la pesca costiera. Oggi \u00e8 usato per regatare.\nOriginariamente indicava le piccole imbarcazioni di servizio, a remi, in uso sui mercantili.\nCaratteristiche.\nIl termine \"skiff\" in inglese deriva dal Middle English \"skif\", dalla Langue d'o\u00efl \"esquif\", che a sua volta deriva dall'italiano \"schifo\", di origine tedesca.\nIl termine \"schifo\" indica una tipologia di natante a vela (deriva) di origine australiana caratterizzata da pescaggio minimo e dalle linee d'acqua allungate che permettono di sviluppare grandi velocit\u00e0.\nStoricamente lo schifo italiano era un'imbarcazione a vela dalla forma allungata usata per la pesca.\nIn Sicilia, nel trapanese, era denominato \"schifazzo\" un tre alberi a vela latina con il trinchetto inclinato e vela maestra triangolare.\nSkiff da regata.\nSono generalmente le derive pi\u00f9 veloci. Le tavole sono piatte ed hanno uno scafo molto sottile e sono progettate per planare e supportare l'equipaggio al trapezio anche in condizioni di vento esiguo. Dispongono di una velatura piuttosto grande che pu\u00f2 arrivare ad includere gennaker o spinnaker. L'acronimo S.k.i.f.f. proviene dall'inglese e significa \"sailing keep it fast and flat\", ossia navigare in assetto di barca piatta (per agevolare la planata) e veloce.\nAlcuni classi veliche \"skiff\" diffuse sono:"}
{"id": "1273950", "revid": "767487", "url": "https://it.wikipedia.org/wiki?curid=1273950", "title": "College (film 1984)", "text": "College \u00e8 un film commedia del 1984 diretto da Castellano e Pipolo.\nNel 1989/1990 ne fu tratta una serie televisiva, intitolata anch'essa \"College\". Pur essendo personaggi presi dal film, la trama della serie TV devia da quella della pellicola cinematografica; del cast originale resteranno solamente Federica Moro e George Hilton.\nTrama.\nDue scuole vicine tra loro: una \u00e8 un'Accademia Navale piena di aitanti giovani vestiti di bianco e sempre ben educati, l'altra \u00e8 il Collegio \"Gabbiano\", un prestigioso istituto di comportamento ed educazione per signorine dove vige un rigido regolamento che, tra l'altro, vieta l'accesso agli uomini e impone alle ospiti di indossare un'uniforme. Tra incontri, scherzi, balli ed altro scoppier\u00e0 l'amore tra i due protagonisti, Arianna Mancini e Marco Poggi. I due termineranno per convolare a giuste nozze non prima che lei abbia il tempo per voler mandare tutto a monte per aver visto il fidanzato con una bella signora, che alla fine si riveler\u00e0 essere la mamma del cadetto.\nCanzoni.\nTutte le musiche del film, compresa la colonna sonora, sono di Claudio Simonetti e prodotte dalla \"Edizioni Musicali Gipsy s.a.s.\"\nLa colonna sonora sar\u00e0 la sigla del telefilm \"College\" e una delle musiche di sottofondo che si sente durante le esercitazioni dei cadetti sar\u00e0 ripresa nel telefilm e cantata dai personaggi."}
{"id": "1273952", "revid": "36426", "url": "https://it.wikipedia.org/wiki?curid=1273952", "title": "Carcassone", "text": ""}
{"id": "1273953", "revid": "121831344", "url": "https://it.wikipedia.org/wiki?curid=1273953", "title": "Convocazioni per il campionato mondiale di calcio 1950", "text": "Elenco dei giocatori convocati da ciascuna Nazionale partecipante ai Mondiali di calcio 1950.\n\"L'et\u00e0 dei giocatori riportata \u00e8 relativa al 24 giugno 1950, data di inizio della manifestazione.\"\nGruppo 1.\nCommissario tecnico: Fl\u00e1vio Costa\nCommissario tecnico: Franco Andreoli\nCommissario tecnico: Milorad Arsenijevi\u0107\nCommissario tecnico: Octavio Vial\nGruppo 2.\nCommissario tecnico: Guillermo Eizaguirre\nCommissario tecnico: Walter Winterbottom\nCommissario tecnico: Arturo Bucciardi\nCommissario tecnico: William Jeffrey\nGruppo 3.\nCommissario tecnico: George Raynor\n\nCommissario tecnico: Ferruccio Novo\nCommissario tecnico: Manuel Fleitas Solich\nGruppo 4.\nCommissario tecnico: Juan L\u00f3pez\nCommissario tecnico: Mario Pretto"}
{"id": "1273958", "revid": "110157", "url": "https://it.wikipedia.org/wiki?curid=1273958", "title": "Olavarr\u00eda", "text": "Olavarr\u00eda \u00e8 una citt\u00e0 della provincia argentina di Buenos Aires, capoluogo dell'omonimo partido. \nGeografia fisica.\nIl dipartimento di Olavarr\u00eda \u00e8 ubicato al centro della provincia de Buenos Aires, Argentina, (37\u00b0 S., 60\u00b0 O.), i suoi confini corrispondono con quelli della pianura \"pampeana\". La sua superficie \u00e8 pari a 7.715\u00a0km\u00b2 con circa 100.000 abitanti.\nOlavarr\u00eda, \u00e8 il capoluogo dell'omonimo dipartimento e conta circa 80.000 abitanti. La regione \u00e8 piana e composta da alcune serre che non superano comunque i 500 m sul livello del mare\nLa regione dispone di diversi laghi e fiumi, alcuni corsi permanenti ed altri temporanei. Il fiume pi\u00f9 importante \u00e8 il Tapalqu\u00e9, che nasce nelle \"Manantiales\" di \"Querand\u00edes\" e attraversa la citt\u00e0 da sud a nord. Il lago pi\u00f9 visitato \u00e8 il Blanca Grande, ubicato a nord del dipartimento. Il suolo \u00e8 ricco di roccia granitica, il che ha permesso nella regione lo sviluppo di un'importante industria della pietra.\nEtimologia.\nIl nome della citt\u00e0 deriva dal colonnello Jos\u00e9 Valent\u00edn de Olavarr\u00eda, nato a Salto, provincia di Buenos Aires, il 13 febbraio del 1801. Eroico combattente sin dall'et\u00e0 di 12 anni, mor\u00ec nel 1845 a Montevideo dove si era ritirato con la famiglia.\nStoria.\nLa prima spedizione nell'attuale regione di Olavarr\u00eda avvenne nel 1741, anno in cui si firmarono dei trattati con gli indios \"Serranos\". Il primo vero intento di occupazione fu invece con la campagna militare contro i nativi tra il 1855 e il 1856, mentre il primo insediamento stabile si pu\u00f2 datare al 1\u00ba agosto 1866, quando il colonnello Alvaro Barros, considerato il fondatore di Olavarr\u00eda, vi fond\u00f2 un accampamento fortificato dopo aver sancito un trattato di pace con le locali popolazioni aborigene. Sua intenzione era di rispettare e convivere con gli indigeni. L'odierno cittadina fu fondata ufficialmente il 25 novembre 1867. \nNel 1873 gli italiani, principale corrente migratoria di Olavarr\u00eda, fondarono \"l'Asociaci\u00f3n Mutual\", prima nel suo tipo, che chiamarono \"Societ\u00e0 filantropica di mutuo soccorso\", intitolata a Menotti Garibaldi.\nInfrastrutture e trasporti.\nStrade.\nLa citt\u00e0 \u00e8 situata presso l'intersezione tra la strada nazionale 226, che unisce la citt\u00e0 balneare di Mar del Plata con il centro ed il nord-ovest della provincia di Buenos Aires, e la strada provinciale 51.\nFerrovie.\nOlavarr\u00eda \u00e8 dotata di una propria stazione posta lungo la rete ferroviaria Roca. Vi fermano i treni a lunga percorrenza della tratta Buenos Aires-Bah\u00eda Blanca."}
{"id": "1273960", "revid": "96758", "url": "https://it.wikipedia.org/wiki?curid=1273960", "title": "Antoni Ramallets", "text": "Trascorse la maggior parte della sua carriera al CF Barcellona. Ramallets vinse il Trofeo Zamora, premio assegnato al portiere meno battuto della Primera Divisi\u00f3n, per cinque volte tra gli anni cinquanta e i primi anni sessanta. Gioc\u00f2 sia con la maglia della nazionale spagnola che con quella della Catalogna. Dopo il ritiro dall'attivit\u00e0 allen\u00f2 Real Valladolid, e Real Murcia.\nCarriera.\nClub.\nRamallets firm\u00f2 per il CF Barcellona nel 1946, all'et\u00e0 di 23 anni. Quindi trascorse la stagione 1946-1947 in prestito al Real Valladolid. Torn\u00f2 al Barcellona al termine del campionato, Fece il proprio debutto nella Primera Divisi\u00f3n in una partita vinta per 2-1 sul , il 28 novembre 1948. Bench\u00e9 questa fosse la sola presenza fatta nel campionato 1948-1949, nelle stagioni seguenti, complice l'infortunio di Velasco, si afferm\u00f2 come portiere titolare dei \"Blaugrana\". Fu un importante membro della squadra anni cinquanta del Barcellona, che includeva tra gli altri Joan Segarra, Mari\u00e0 Gonzalvo, Ladislao Kubala, S\u00e1ndor Kocsis, Evaristo, Luisito Su\u00e1rez e Zolt\u00e1n Czibor. Durante la carriera da calciatore realizz\u00f2 un totale di 538 presenze, incluse 288 nella Primera Divisi\u00f3n col \"Bar\u00e7a\". In occasione del suo ritiro, il 6 marzo 1962, il CF Barcellona gioc\u00f2 una gara in suo onore contro l', vincendola 5-1.\nNazionale.\nTra il 1950 e il 1961 Ramallets gioc\u00f2 anche 35 partite per la Spagna, facendo il proprio esordio in una partita con il il 29 giugno 1950, durante i Mondiali. In quel torneo si guadagn\u00f2 il soprannome di \"Gato del Maracan\u00e3\". Ramallets prese parte anche a 7 match della nazionale catalana."}
{"id": "1273964", "revid": "46523", "url": "https://it.wikipedia.org/wiki?curid=1273964", "title": "Gothic lolita", "text": ""}
{"id": "1273967", "revid": "62004", "url": "https://it.wikipedia.org/wiki?curid=1273967", "title": "Antoni Ramallets Sim\u00f3n", "text": ""}
{"id": "1273968", "revid": "62004", "url": "https://it.wikipedia.org/wiki?curid=1273968", "title": "Ramallets", "text": ""}
{"id": "1273971", "revid": "124124304", "url": "https://it.wikipedia.org/wiki?curid=1273971", "title": "Grawemeyer Award", "text": "Il premio di Grawemeyer \u00e8 un prestigioso premio, voluto dalla fondazione istituita dall'industriale americano Charles Grawemeyer, assegnato ogni anno dall'Universit\u00e0 di Louisville, nel Kentucky, (USA), dal 1984.\nIl premio \u00e8 diviso in cinque categorie ed \u00e8 offerto a coloro che si sono distinti nell'Educazione, nelle azioni che portano ad un \"Aumento dell'ordine nel mondo\" (Improving World Order), nella Composizione musicale, nella Religione e nella Psicologia.\nIl premio era inizialmente di $ 150\u00a0000, per ogni categoria, ma dal 2000 in poi \u00e8 stato incrementato a $ 200\u00a0000."}
{"id": "1273972", "revid": "123721227", "url": "https://it.wikipedia.org/wiki?curid=1273972", "title": "Dimitri di Tver", "text": "Biografia.\nPrimogenito di Michail di Tver' e di Anna di Ka\u0161in, continu\u00f2 lo scontro gi\u00e0 intrapreso dal padre contro Jurij di Mosca per ottenere lo \"jarlyk\", il permesso di governare come Gran principe di Vladimir che doveva essere concesso dal \"khan\" dell'Orda d'Oro. Questo titolo era molto ambito perch\u00e9 conferiva al suo detentore il ruolo di esattore dei tributi del \"khan\" nella Rus', dando nel contempo allo stesso un ruolo di preminenza nei confronti degli altri principi russi.\nA seguito degli intrighi di Jurij, che ebbero come effetto l'assegnazione dello \"jarlyk\" al principe di Mosca e l'esecuzione capitale irrogata al loro padre dal \"khan\" nel 1318, Dmitrij e il fratello, Alessandro, combatterono contro Jurij e cospirarono contro di lui presso l'Orda. Le loro azioni culminarono nell'assassinio di Juij ultimo a Saraj nel 1325, probabilmente su ordine di Dmitrij anche se non ci sono prove concrete a suffragio di questa tesi. Dmitrij, pochi mesi dopo, fu arrestato per l'assassinio e condannato a morte da Uzbeg Khan."}
{"id": "1273973", "revid": "120439439", "url": "https://it.wikipedia.org/wiki?curid=1273973", "title": "Selezione di calcio della Catalogna", "text": "La Selecci\u00f3 Catalana (in italiano: \"Selezione Catalana\"), detta anche Selecci\u00f3 de Barcelona e XI Catalan, \u00e8 la Nazionale di calcio della Catalogna.\n\u00c8 patrocinata dalla Federaci\u00f3 Catalana de Futbol (FCF), la quale non \u00e8 affiliata n\u00e9 alla FIFA n\u00e9 alla UEFA. A dispetto del carattere non ufficiale, dal 1904 la squadra ha giocato quasi 200 partite contro diverse squadre nazionali, regionali e contro club. Dal 1997 una selezione catalana gioca, di solito nel periodo natalizio, un match contro una squadra nazionale. Tra le squadre con cui hanno giocato ci sono Brasile, Argentina, Colombia, Tunisia e Nigeria.\nStoria.\nLa selezione catalana fece il suo debutto nel 1904. Inizialmente giocarono contro diverse squadre, come il Club Espa\u00f1ol, il Madrid, il Barcellona e l'Ir\u00fan. Il 2 febbraio 1912 fecero il loro esordio internazionale contro la Francia, perdendo 7-0 a Parigi. Il 1\u00ba dicembre 1912 le due selezioni si reincontrarono a Barcellona, e stavolta i catalani vinsero 1-0. Nel 1914 la Catalogna gioc\u00f2 contro l'Euskadi Selekzioa per la prima volta, ma non \u00e8 noto il ha vinto contro la Spagna per 3:0risultato della gara. La prima gara dal punteggio noto tra le due squadre fu disputata il 3 gennaio 1915 al San Mam\u00e9s di Bilbao. L'undici catalano perse 6-1.\nIl 25 marzo 2019 la selezione gioca per la prima volta un'amichevole in una \"finestra FIFA\", vincendo per 2-1 sul Venezuela. Ha potuto sfruttare questa occasione in quanto non affiliata alla CONIFA."}
{"id": "1273975", "revid": "131358", "url": "https://it.wikipedia.org/wiki?curid=1273975", "title": "Euskadi Selekzioa", "text": ""}
{"id": "1273976", "revid": "599013", "url": "https://it.wikipedia.org/wiki?curid=1273976", "title": "Jacques Riparelli", "text": "Allenato da Adriano Benedetti, ha gareggiato dal 2006 al 2018 per il Centro Sportivo Aeronautica Militare.\nBiografia.\nGli inizi.\nDi padre italiano e madre camerunese, abita in Italia dall'et\u00e0 di 4 anni, sebbene abbia frequentato parte delle scuole elementari in Mali prima di tornare definitivamente in Italia, a Vigonovo (Venezia).\nDopo aver praticato da adolescente il calcio, decide di dedicarsi completamente all'atletica leggera. Cresce agonisticamente nel CUS Padova e nel 2006 entra a far parte del Centro Sportivo Aeronautica Militare.\nNel 2002 ai campionati italiani assoluti di Viareggio si laurea vicecampione nazionale con la 4\u00d7100 m.\nNel maggio del 2004 diventa campione nazionale universitario dei 100 m, mentre agli assoluti finisce settimo sui 100 m e quinto con la 4\u00d7100 m.\nAi campionati italiani promesse indoor del 2005 vince l'argento sui 60 m ed esce in batteria nei 200 m.\nNel 2006 ai campionati italiani assoluti non va oltre la semifinale dei 60 m indoor ed all'aperto termina settimo e quarto rispettivamente sui 100 m e con la 4\u00d7100 m.\n2007-2012: l'esordio con la Nazionale seniores.\nAi campionati italiani assoluti indoor del 2007 vince la medaglia di bronzo nei 60 m; invece ai nazionali universitari diventa campione italiano sui 100 m e finisce sesto con la 4\u00d7100 m.\nIl 9 giugno a Ginevra (Svizzera) con 10\"25 ottiene il 16\u00ba miglior tempo europeo della stagione ed anche 10\u00ba miglior tempo italiano di sempre.\nDurante lo stesso mese, esordisce con la Nazionale seniores prendendo parte alla First League della Coppa Europa, tenutasi proprio in Italia a Milano: con il terzo posto sui 100 m ed il primo con la staffetta 4\u00d7100 m contribuisce alla promozione nella Super League della competizione continentale.\nNel corso dello stesso anno, anche se il suo tempo lo permetterebbe, non viene selezionato, perch\u00e9 reduce da un infortunio, per la prova individuale sui 100 m ai Mondiali di Osaka in Giappone, prendendo comunque parte alla spedizione azzurra con la staffetta 4\u00d7100 m con cui non va oltre la batteria.\nAi Giochi mondiali militari di Hyderabad in India invece vince la medaglia d'oro sempre con la 4\u00d7100 m, stabilendo il nuovo record dei campionati.\nNel 2008 diventa vicecampione italiano assoluto sia nei 60 m indoor (ad un solo centesimo dall'oro di Giovanni Tomasicchio) che sui 100 m outdoor; il 12 luglio al Meeting Internazionale Citt\u00e0 di Pergine, migliora ulteriormente il proprio personale sui 100 m, portando il proprio record a 10\"23. Ad agosto, sempre con la staffetta 4\u00d7100 m italiana partecipa ai Giochi olimpici di Pechino (Cina); la staffetta azzurra (Collio, Cerutti, Di Gregorio, Riparelli) viene per\u00f2 squalificata in semifinale per cambio irregolare.\nIl 10 settembre vince il Meeting di Rovereto in 10\"24, battendo i pi\u00f9 quotati Harry Aikines-Aryeetey e Mike Rodgers.\nNel 2009 agli assoluti giunge quarto sui 60 m indoor (ad un solo centesimo dal bronzo di Roberto Donati) e viene squalificato in batteria nei 100 m all'aperto.\nAgli assoluti indoor di Ancona nel 2010 diventa campione italiano al coperto sui 60 m; agli assoluti di Grosseto vince il titolo italiano assoluto con la staffetta 4\u00d7100 m insieme ad Alessandro Berdini, Emanuele Di Gregorio e Davide Manenti, dopo essere arrivato quinto sia nei 100 che sui 200 m.\nDue piazzamenti in finale agli assoluti del 2011: quarto sui 60 m indoor (ad un centesimo dal bronzo di Roberto Donati) e sesto nei 100 m outdoor.\nNel mese di giugno partecipa con la 4\u00d7100 m agli Europei a squadre tenutisi in Svezia a Stoccolma dove il quartetto azzurro viene squalificato. Il 14 luglio al Meeting internazionale Memorial \"Paolo Delogu\" di Dorgali stabilisce con 10\"24 (vento nella norma), il primato stagionale che gli vale anche il minimo B per i Mondiali di Taegu in Corea del Sud.\nNel 2012 partecipa agli Europei di Helsinki (Finlandia), correndo in semifinale con il tempo di 10\"33 (precedendo tra l'altro il britannico Mark Lewis-Francis), non riuscendo tuttavia a qualificarsi per la finale; con la staffetta 4\u00d7100 m il quartetto italiano non porta a termine la propria batteria.\nAgli assoluti di Bressanone diventa campione italiano assoluto con la staffetta 4\u00d7100 m insieme a Tumi, Berdini e Manenti; nella prova individuale sui 100 m vince la medaglia di bronzo.\nIl 10 luglio dello stesso anno, ottiene al Meeting di Nembro il suo nuovo record personale sui 100 m, portandolo a 10\"21 (vento +1,7 m/s) e mancando di soli 3 centesimi il tempo minimo di partecipazione ai Giochi olimpici di Londra; nella capitale inglese comunque corre in staffetta con Collio, Cerutti e Manenti non riuscendo a qualificarsi per la finale.\n2013-2015: quarto italiano di sempre sui 100 m.\nNel mese di giugno del 2013 gareggia con la 4\u00d7100 m, a Gateshead nel Regno Unito agli Europei a squadre, concludendo in quinta posizione.\nAgli assoluti di Milano nel mese di luglio termina quinto nei 100 m.\nPoi vince la medaglia d'oro con la staffetta 4\u00d7100 m (insieme a Collio, Tumi e Manenti) ai Giochi del Mediterraneo di Mersin in Turchia, dopo essere stato quinto nella finale dei 100 m.\nNel 2014 consegue la laurea in Informatica presso l'Universit\u00e0 degli Studi di Padova.\nIn ambito sportivo-agonistico, non va oltre la batteria sui 60 m agli assoluti indoor mentre agli assoluti di Rovereto diventa vicecampione assoluto.\nIl 5 luglio del 2015 ottiene il tempo di 10\"11 al Meeting di La Chaux-de-Fonds (Svizzera), prestazione che gli vale la quarta posizione nella lista italiana all-time dei 100 metri.\nAgli assoluti di Torino vince il bronzo sui 100 m. Nel mese di agosto partecipa in Cina ai Mondiali di Pechino dove non va oltre la batteria dei 100 m."}
{"id": "1273977", "revid": "287204", "url": "https://it.wikipedia.org/wiki?curid=1273977", "title": "Antonio Vittorio d'Asburgo-Lorena", "text": " \nBiografia.\nAntonio Vittorio d'Asburgo-Lorena era l'ottavo figlio del granduca di Toscana Pietro Leopoldo (futuro imperatore Leopoldo II) e di Maria Ludovica di Borbone-Spagna. Dopo i primi anni di educazione a Firenze, quando il padre succedette al trono come imperatore, continu\u00f2 i propri studi a Vienna.\nDopo la morte di Massimiliano d'Asburgo-Lorena, arcivescovo elettore di Colonia e vescovo di M\u00fcnster, incombendo la minaccia napoleonica su quei territori, venne destinato alla carriera ecclesiastica ed ottenne frettolosamente il 28 agosto 1801 la tonsura ecclesiastica nella chiesa abbaziale di Wedinghausen, per poi venire eletto il 9 settembre 1801 ad entrambe le cariche, sebbene non potesse prendere possesso delle proprie sedi episcopali gi\u00e0 occupate dalle truppe francesi e prussiane perch\u00e9 non ancora sacerdote e quindi tanto meno vescovo. La sua posizione su queste pretese, ad ogni modo, venne vanificata dal Trattato di Lun\u00e9ville sulla secolarizzazione degli stati ecclesiastici a cui l'Austria si trov\u00f2 suo malgrado a dover soccombere. Nel 1803, inoltre, Luigi X d'Assia-Darmstadt occup\u00f2 il Ducato di Vestfalia, che era lo stato secolare alle dipendenze dell'arcidiocesi di Colonia.\nNel 1804 divenne Gran Maestro dell'ordine dei Cavalieri Teutonici: un anno dopo, per\u00f2, la pace di Presburgo stipulata fra l'Impero e Napoleone stabil\u00ec, all'articolo XII, che l'ordine venisse secolarizzato a vantaggio di un membro di casa d'Asburgo. Antonio Vittorio riusc\u00ec per\u00f2 a convincere il fratello, l'imperatore Francesco II, a invalidare i capitolati di Presburgo e a restaurare l'ordine come istituzione autonoma religioso-militare e feudo diretto dell'Impero (8 marzo 1834), confermandone, cos\u00ec, la natura di ente sovrano secondo le leggi medievali del Sacro Romano Impero.\nNel 1816, per volere del fratello, venne nominato Vicer\u00e9 del Regno Lombardo-Veneto in successione al primo governo militare del generale Heinrich Johann Bellegarde, rimanendo in carica sino al 1818.\nNegli ultimi anni di vita, abbandonata la politica, Antonio Vittorio si dedic\u00f2 alla propria passione per la botanica (in particolare alla coltivazione di camelie) e per la musica, patrocinando societ\u00e0 sorte con tali scopi. Raccolse anche una rilevante biblioteca di circa 15.000 volumi.\nL'arciduca mor\u00ec nel 1835, non essendosi mai sposato e non avendo avuto figli. Il suo corpo venne sepolto, con gli altri Asburgo, nella Cripta Imperiale di Vienna, mentre il cuore \u00e8 conservato nella Herzgruft, nell'Augustinerkirche. Come Gran Maestro gli succedette il cugino Massimiliano d'Asburgo-Este."}
{"id": "1273979", "revid": "78273", "url": "https://it.wikipedia.org/wiki?curid=1273979", "title": "Selecci\u00f3 Catalana", "text": ""}
{"id": "1273982", "revid": "124123", "url": "https://it.wikipedia.org/wiki?curid=1273982", "title": "Rafael S\u00e1nchez Guerra", "text": "Il periodo della sua presidenza coincide con la Guerra civile spagnola. S\u00e1nchez-Guerra fu un eminente repubblicano che rifiut\u00f2 di fuggire dalla citt\u00e0 di Madrid quando questa stava per cadere nelle mani di Franco. Venne catturato, imprigionato e torturato dai franchisti prima di riuscire a fuggire a Parigi, dove divenne uno dei principali membri del governo repubblicano in esilio.\nDurante la Guerra, S\u00e1nchez-Guerra ebbe qualche piccolo ruolo nell'amministrazione giornaliera del Real Madrid, con i presidenti Juan Jos\u00e9 Vallejo e Antonio Ortega."}
{"id": "1273987", "revid": "767487", "url": "https://it.wikipedia.org/wiki?curid=1273987", "title": "Juan Zambudio Velasco", "text": "Nella sua carriera ha giocato per Mollet, Barcellona e, prima del ritiro, nel Sabadell.\nCarriera.\nClub.\nVenne messo sotto contratto dal Barcellona nel 1942, all'et\u00e0 di 21 anni. Era solito giocare con un cappellino calato in testa, che forniva sia caldo che protezione dalla luce troppo forte: l'origine di questa sua abitudine \u00e8 da far risalire all'uso di giocare le gare invernali alle 15, per usare la luce diurna. Fu il primo portiere del Barcellona finch\u00e9 nel 1949 non sub\u00ec un infortunio agli occhi che lo costrinse ad un intervento e ad un lungo periodo di riabilitazione. Una volta ristabilitosi, il suo posto in porta era stato preso saldamente da Antoni Ramallets, e Velasco non riusc\u00ec mai a riprendersi i guantoni da titolare.\nNel 1954 lasci\u00f2 il Barcellona per giocare nel Sabadell; un anno dopo si ritir\u00f2 dal calcio giocato. Subito dopo l'abbandono dell'attivit\u00e0, lavor\u00f2 come allenatore del Sabadell.\nNazionale.\nHa vestito la maglia della , ma non ha mai giocato alcuna gara ufficiale per la Nazionale spagnola."}
{"id": "1273990", "revid": "1632387", "url": "https://it.wikipedia.org/wiki?curid=1273990", "title": "Usain Bolt", "text": "Soprannominato \"Lightning Bolt\" (fulmine), ha vinto in carriera 8 medaglie d'oro olimpiche e 11 mondiali ed \u00e8 l'unico atleta nella storia ad avere vinto la medaglia d'oro nei 100\u00a0m piani e nei 200\u00a0m piani in tre edizioni consecutive dei Giochi olimpici (, e ), oltre che in tre diverse edizioni dei campionati mondiali (, e ). Ha inoltre detenuto fino al 2021 i record mondiali dei 200 m piani delle categorie under 20 e under 18, rispettivamente con 19\"93 e 20\"13.\nGli ex primatisti mondiali Pietro Mennea e Michael Johnson lo hanno definito il pi\u00f9 grande velocista di tutti i tempi.\nBiografia.\nPrimi anni (1986-2001).\nUsain Bolt nacque nella parrocchia civile di Trelawny, una delle quattordici suddivisioni della Giamaica, con capoluogo Falmouth, da Wellesley e Jennifer Bolt, crescendo, insieme al fratello Sadiki, alla sorella Christine, ed il migliore amico Nugent Walker, soprannominato \"NJ\", a Sherwood Content, un villaggio di circa un migliaio di abitanti.\nIl suo talento atletico \u00e8 ben visibile fin dai primi anni, quando pratica diversi sport, soprattutto il cricket, che ha continuato ad appassionarlo anche dopo i suoi successi sportivi. Dopo essere entrato nella William Knibb Memorial High School, l'allenatore di cricket ed i genitori notano le sue doti da velocista e decidono di farlo partecipare a gare di atletica leggera.\nNel 2001 Bolt vince la sua prima medaglia giungendo 2\u00ba sui 200 metri piani nel campionato scolastico, con un tempo di 22\"04. Nella sua prima competizione a livello continentale, i CARIFTA Games dello stesso anno, ottiene due medaglie d'argento sui 200 (con 21\"81) e sui 400 metri piani (con 48\"28).\nFa la sua prima apparizione a livello internazionale ai Mondiali allievi di Debrecen, dove manca l'ingresso nella finale dei 200\u00a0m, stabilendo tuttavia il nuovo primato personale sulla distanza con 21\"73.\nL'ascesa sportiva (2002-2003).\nNel 2002 continua a migliorare i propri primati su 200 e 400 metri, portandoli rispettivamente a 20\"61 e 47\"12 nel corso dei campionati centroamericani e caraibici juniores di atletica leggera, che lo vedono medaglia d'oro su entrambe le distanze.\nAi Mondiali juniores di Kingston, ottiene i suoi primi successi in campo internazionale, mostrando tutto il suo talento sui 200 metri. Dopo aver stabilito nel primo turno il suo nuovo primato personale, con 20\"58, in finale conquista la medaglia d'oro con il tempo di 20\"61 (il 19 luglio 2002), vittoria che fa di Bolt il pi\u00f9 giovane campione mondiale juniores di sempre all'et\u00e0 di 15 anni e 332 giorni. Oltre a questo grande risultato individuale, aiuta la squadra giamaicana nelle due staffette, conquistando due argenti e stabilendo i nuovi primati nazionali juniores nella 4\u00d7100 metri (39\"15) e nella 4\u00d7400 metri (3\u00a004\"06).\nIl 5 aprile 2003 a Kingston corre i 400 metri piani in 45\"35, tempo che rappresenta la sesta miglior prestazione mondiale di tutti i tempi della categoria allievi ed anche temporaneo primato mondiale stagionale, in seguito battuto dal sudanese Nagmeldin Ali Abubakr con 45\"22.\nNello stesso meeting Bolt batte il primato mondiale dei 200 metri della categoria allievi con 20\"25 (vento +1,9\u00a0m/s), ed il 21 giugno, sempre a Kingston lo manca per soli 3 centesimi di secondo. Ai Campionati del mondo allievi, tenutisi in luglio a Sherbrooke, vince la medaglia d'oro con il tempo di 20\"40, ottenuto con un vento contrario di 1,1\u00a0m/s. Successivamente, il 20 luglio a Bridgetown nel corso dei campionati panamericani juniores, batte un'altra volta il record mondiale con 20\"13 in totale assenza di vento.\nI primi successi (2004-2007).\nSotto la guida del nuovo tecnico Fitz Coleman, Bolt diviene un professionista e, a partire dal 2004, si consacra come uno dei pi\u00f9 talentuosi velocisti di sempre. L'11 aprile dello stesso anno stabilisce il nuovo primato mondiale juniores dei 200 metri con il tempo di 19\"93, diventando il primo velocista juniores di sempre a correre la distanza in meno di 20 secondi.\nUn infortunio al tendine del ginocchio lo costringe a rinunciare ai Mondiali juniores che si disputano a Grosseto, ma riesce a recuperare in tempo per partecipare ai Giochi olimpici di . Tuttavia, a causa di un nuovo infortunio nella batteria di qualificazione, corre i 200 metri in 21\"05 fallendo cos\u00ec il passaggio al turno successivo.\nL'anno successivo \u00e8 fondamentale per Bolt. Il nuovo allenatore, Glen Mills, riconoscendo il talento e il futuro roseo di Usain, decide di cambiare l'approccio poco professionale del giamaicano allo sport. La stagione inizia positivamente con la vittoria in 20\"03 sui 200 metri ai Campionati CAC di Nassau e con un tempo di 19\"99 sui 200 metri segnato all'London Anniversary Games. Sfortunatamente, a , si infortuna durante la finale dei 200 metri e arriva ultimo con il tempo di 26\"27. Tra il 2005 e il 2006 raggiunge i vertici della specialit\u00e0 classificandosi rispettivamente terzo e quarto nella classifica mondiale dell'anno.\nNel 2006, durante il meeting Athletissima di Losanna, ottiene un terzo posto, alle spalle di Xavier Carter e Tyson Gay, registrando il suo primato personale sui 200 metri a 19\"88. Si conferma tra i migliori velocisti del momento, chiudendo la stagione con un 3\u00ba posto (in 20\"10) alla IAAF World Athletics Final di Stoccarda e con un 2\u00ba posto (in 19\"96) in Coppa del mondo ad Atene.\nDurante tutto il 2007 Bolt fa registrare ottimi risultati, vincendo medaglie e soprattutto abbassando in continuazione i suoi primati personali. Comincia a dedicarsi alla distanza dei 100 metri, stabilendo il proprio personale in 10\"03 a Retimo, nel corso di un meeting in Grecia, mentre ai campionati giamaicani fa registrare il nuovo primato nazionale dei 200\u00a0m con il tempo di 19\"75, battendo il record di Don Quarrie che resisteva da ben 36 anni. Ai mondiali di vince le sue prime medaglie internazionali nella categoria seniores, conquistando l'argento sui 200\u00a0m, con il tempo di 19\"91 alle spalle di Tyson Gay, e nella staffetta 4\u00d7100\u00a0m (con Powell, Anderson e Carter), stabilendo con 37\"89 il nuovo primato nazionale della specialit\u00e0.\nLe Olimpiadi di Pechino (2008).\nIl 3 maggio 2008 realizza la seconda miglior prestazione di sempre sui 100 metri piani: nel corso del meeting \"Jamaica International\" di Kingston, Bolt ferma il cronometro sul tempo di 9\"76 (vento + 1,8\u00a0m/s), a soli due centesimi dal primato mondiale del connazionale Asafa Powell, stabilito l'anno precedente a Rieti.\nIl 31 maggio, a New York, nel corso del Reebok Grand Prix all'Icahn Stadium stabilisce il primato mondiale dei 100 metri piani correndo in 9\"72.\nLa prestazione di Bolt \u00e8 ancor pi\u00f9 considerevole, se si pensa che la gara di New York \u00e8 solamente la 5\u00aa di Bolt sui 100 metri nella categoria \"seniores\".\nIl 13 luglio, all'Athens Grand Prix Tsiklitiria, corre i 200 metri in 19\"67 (vento - 0,5\u00a0m/s), tempo che, oltre a rappresentare il nuovo record nazionale giamaicano e il primato mondiale stagionale, lo colloca al quinto posto nella classifica assoluta di ogni tempo. Il 22 luglio, a causa probabilmente di una brutta partenza, nei 100 metri viene battuto per un solo centesimo dal connazionale Asafa Powell, che vince in 9\"88 con vento nullo.\nAlla luce dei notevoli riscontri cronometrici su 100 e 200 metri, Bolt si presenta da favorito per gli imminenti Giochi olimpici di . Il 16 agosto, nella finale dei 100 metri piani, stabilisce il nuovo primato mondiale con un riscontro cronometrico di 9\"69 (arrotondato per eccesso), nonostante rallenti vistosamente la sua corsa, in preda all'esultanza, negli ultimi 30 metri (correndo inoltre gli ultimi passi con la scarpa sinistra slacciata). L'allenatore di Bolt, Glen Mills, successivamente dichiarer\u00e0 che, considerando la velocit\u00e0 dei primi 60 metri della finale, Bolt avrebbe potuto fermare il cronometro sul tempo di 9\"52.\nArchiviata la gara sui 100 metri, Bolt si appresta a prendere parte alla distanza doppia, nella speranza di emulare il duplice oro di Carl Lewis ai Giochi di . Il 20 agosto, domina anche la finale dei 200 metri piani stabilendo il nuovo primato mondiale con 19\"30 con vento contrario di quasi un metro al secondo (-0,9\u00a0m/s), ritoccando il precedente primato di Michael Johnson di 19\"32 ottenuto ad e registrando la massima velocit\u00e0 media con partenza da fermo mai raggiunta da un uomo (36,923\u00a0km/h, limite poi superato il 16 agosto 2009 nella finale dei 100 metri piani ai mondiali di Berlino con la media di 37,578\u00a0km/h).\nIl 22 agosto Bolt conclude trionfalmente la sua partecipazione olimpica vincendo l'oro nella 4\u00d7100 metri, correndo la terza frazione di una staffetta composta anche dai connazionali Nesta Carter, Michael Frater e Asafa Powell. Con il tempo di 37\"10 il quartetto giamaicano stabilisce il nuovo record del mondo, migliorando il precedente primato di ben 30 centesimi di secondo.\nIl 2 settembre riconferma la sua superiorit\u00e0 sul mezzo giro di pista all'Athletissima di Losanna, chiudendo in 19\"63 nonostante il vento contrario di 0,9\u00a0m/s e il rallentamento nel finale, mentre 3 giorni dopo, a Bruxelles corre i 100 metri in 9\"77 davanti al connazionale Asafa Powell (9\"83) con un vento contrario di 1,3\u00a0m/s e su pista bagnata.\nI Mondiali di Berlino (2009).\nBolt inizia la stagione 2009 correndo i 400 metri in un paio di gare e facendo segnare il tempo di 45\"54 a Kingston. Nel mese di aprile viene coinvolto in un incidente d'auto, che gli procura un piccolo infortunio alla gamba da cui tuttavia recupera velocemente.\nSuccessivamente prende parte ad una gara sull'insolita distanza dei 150 metri piani (corsi in rettilineo) nella citt\u00e0 di Manchester; con 14\"35, Bolt realizza il tempo pi\u00f9 veloce di sempre sulla distanza, migliorando il 14\"75 di Tyson Gay (corso durante la finale dei 200\u00a0m ai Mondiali del 2007) e il 14\"8 (manuale) di Pietro Mennea, tempi che rimangono tuttavia le migliori prestazioni per i 150 metri corsi in curva.\nAi campionati nazionali giamaicani, nonostante una condizione non ancora ottimale, vince le prove sui 100 e 200 metri correndo rispettivamente in 9\"86 e 20\"25, ottenendo cos\u00ec la qualificazione per i Mondiali di Berlino che si sarebbero tenuti nei mesi a venire.\nIl 2 luglio, durante un'intervista, dichiara di essere in grado di ritoccare i primati dei 100 e 200\u00a0m che gi\u00e0 gli appartengono: \"Penso di poter andare pi\u00f9 forte. Ritengo che arrivare a 9\"50 nei 100 metri sia possibile, ci sto lavorando. Ora non sono nella migliore condizione, ma penso che lentamente sar\u00f2 in grado di rimettermi in forma in vista dei mondiali\".\nA pochi giorni da queste dichiarazioni, il 7 luglio, durante il meeting internazionale Athletissima di Losanna, Bolt corre i 200 metri in 19\"59, quarta miglior prestazione di sempre, ma con quasi un metro di vento contrario e sotto una pioggia torrenziale, oltretutto rallentando vistosamente negli ultimi 30 metri.\nIl 16 agosto vince la finale dei 100 metri piani dei mondiali di con il tempo di 9\"58, nuovo primato del mondo, con la media di 2 metri e 44 centimetri ogni passo, superando i 41\u00a0km/h di velocit\u00e0 media nei secondi 50 metri e toccando un picco di velocit\u00e0 di 44,72\u00a0km/h. Il secondo classificato, lo statunitense Tyson Gay argento in 9\"71 (nuovo primato nazionale) \u00e8 distanziato di ben 13 centesimi, mentre Asafa Powell chiude al terzo posto in 9\"84, tempi che assieme a tutte le altre prestazioni formano la gara pi\u00f9 veloce di sempre.\nSecondo le statistiche sarebbero dovuti passare altri 20 anni prima che il suo vecchio primato di 9\"69 venisse battuto, mentre Bolt riesce a migliorarlo di 11 centesimi in soli 12 mesi, ponendosi come obiettivo futuro la soglia dei 9\"40.\nIl 20 agosto stabilisce il nuovo primato dei 200 metri piani correndo in 19\"19 e vincendo la medaglia d'oro anche su questa distanza. In seguito a tale prestazione cronometrica viene presa in considerazione l'ipotesi che Bolt possa scendere sotto i 19 secondi.\nIl 22 agosto si aggiudica l'oro anche nella staffetta 4\u00d7100 con il tempo di 37\"31, non battendo il primato del mondo, ma stabilendo comunque il record dei campionati.\nDopo i mondiali del 2009 Bolt dichiara di volersi concedere due anni di allenamento sui 400 metri piani per tentare di stabilire il primato mondiale anche su questa distanza. Inoltre afferma di volersi cimentare nel salto in lungo prima della fine della sua carriera: l'attuale primatista Mike Powell aveva sostenuto che potesse essere il primo atleta a superare la soglia dei 9 metri.\nGli infortuni (2010).\nLa stagione 2010 non si rivela all'altezza delle precedenti per Bolt, nonostante i buoni tempi sulle sue tipiche distanze. Esordisce il 25 aprile alla centosedicesima edizione delle Penn Relays di Filadelfia, con la staffetta 4\u00d7100 metri assieme a Mario Forsythe, Yohan Blake e Marvin Anderson chiudendo in 37\"90 (primato stagionale) e realizzando l'ultima frazione in 8\"79. Qualche giorno dopo, a Kingston, corre i 200 metri in 19\"56, miglior prestazione stagionale, nonch\u00e9 4\u00aa migliore di sempre.\nCorre la sua prima tappa della Diamond League a Shanghai, coprendo i 200 m in 19\"76 (vento -0,8\u00a0m/s), lontano due decimi dal suo primato stagionale.\nIl 27 maggio al Golden Spike di Ostrava manca il primato del mondo, appartenente a Michael Johnson con 30\"85, sull'inconsueta distanza dei 300 metri correndo i primi 100 m in 9\"70, i 200 m in 19\"80 e concludendo la gara in 30\"97, dovendosi accontentare del primato del meeting, precedentemente detenuto da Jeremy Wariner con 31\"72.\nL'8 luglio, dopo essersi ripreso da un infortunio al tendine di Achille, corre i 100\u00a0m allo Stade Olympique de la Pontaise di Losanna in 9\"82 (vento +0,5\u00a0m/s), eguagliando il primato mondiale stagionale di Asafa Powell.\nQualche giorno dopo segna un'altra vittoria al Meeting Areva di Saint-Denis, chiudendo in 9\"84 davanti ad Asafa Powell, secondo con 9\"91 e Yohan Blake, terzo in 9\"95.\nArriva anche una sconfitta al DN Galan di Stoccolma, dove il rivale Tyson Gay vince in 9\"84, a fronte di un 9\"97 del giamaicano, che nei due anni passati non aveva mai perso totalizzando una serie di 14 vittorie consecutive. Tuttavia, alla fine della gara, dimostra di accettare la sconfitta abbracciando il vincitore. Poco dopo, un infortunio gli impedisce di partecipare ai meeting di Zurigo e Bruxelles, costringendolo a concludere in anticipo la stagione.\nRinnovando fino al 2013 il suo contratto con la nota marca di abbigliamento Puma, con cui \u00e8 legato sin dal 2002, \u00e8 diventato l'atleta pi\u00f9 pagato nella storia dell'atletica leggera.\nI Mondiali di Taegu (2011).\nNel mese di gennaio 2011, l'atleta giamaicano dichiara la sua intenzione di volersi ritirare dall'atletica leggera dopo i Giochi olimpici di , e che il suo desiderio successivo sarebbe quello di giocare da professionista in una squadra di calcio in Europa, possibilmente il Manchester United.\nDopo 10 mesi di assenza dalle gare debutta al Golden Gala di Roma, correndo i 100 metri in 9\"91, davanti a Asafa Powell (9\"93) e Christophe Lemaitre (10\"00). La gara \u00e8 molto combattuta, Powell, in vantaggio fino ai 70 metri, viene recuperato e superato da Bolt poco prima della linea di arrivo.\nRipete lo stesso tempo qualche giorno dopo al Golden Spike di Ostrava, passando le 100 iarde in 9\"14.\nIl 9 giugno ai Bislett Games di Oslo segna il primato stagionale sui 200 metri con il tempo di 19\"86 (vento +0,7).\nCorre la stessa distanza un mese dopo al Meeting Areva vincendo con un pi\u00f9 modesto 20\"03 (vento -0,6\u00a0m/s).\nAl meeting Herculis di Monaco corre i 100 metri in 9\"88 (vento +1,0\u00a0m/s), precedendo di soli due centesimi il connazionale Nesta Carter (9\"90) e lo statunitense Mike Rodgers (9\"96); dopo questa gara Bolt afferma che nella stagione non riuscir\u00e0 a battere il primato del mondo segnato nel 2009.\nAl DN Galan di Stoccolma corre i 200 metri, ma ancora una volta resta sopra i 20 secondi con 20\"03 (vento -1,2\u00a0m/s).\nAi mondiali di , in Corea del Sud, dopo essersi qualificato per la finale con il secondo miglior tempo ma i favori del pronostico, viene squalificato per una falsa partenza, togliendosi prima la maglietta in segno di stizza e poi lasciando lo stadio.\nIl titolo di campione sui 100 metri viene vinto dal suo connazionale Yohan Blake con il tempo di 9\"92 (vento -1,4\u00a0m/s). In seguito a questo evento si addensano vari sospetti sul motivo per il quale avesse voluto anticipare la partenza in modo cos\u00ec evidente; Carlo Vittori, l'ex tecnico di Pietro Mennea lo critica sostenendo che il suo gesto sia stato commesso volontariamente con l'obiettivo di far aumentare ancora di pi\u00f9 l'attenzione dei media verso di lui, affermando che si sarebbe parlato molto di pi\u00f9 di una sua inaspettata squalifica rispetto ad una sua vittoria senza record.\nQualche giorno pi\u00f9 tardi si riscatta dalla delusione dei 100 m, confermandosi campione mondiale dei 200 metri con il tempo 19\"40 (vento +0,8\u00a0m/s), battendo lo statunitense Walter Dix (19\"70, a un solo centesimo dal primato personale) e il francese Christophe Lemaitre (19\"80, primato nazionale). A coronamento di una rassegna iridata comunque positiva conquista l'oro anche con la staffetta 4\u00d7100 m con Nesta Carter, Michael Frater e Yohan Blake stabilendo con il tempo di 37\"04 il nuovo record mondiale.\nDopo la conclusione dei Campionati mondiali corre i 100 metri a Zagabria (Croazia) in 9\"85 (vento +0,1\u00a0m/s), davanti a Kim Collins (10\"00) e Richard Thompson (10\"03), realizzando il suo primato stagionale, ma solo la settima prestazione dell'anno, e dichiarando di non sentirsi soddisfatto, dal momento che riteneva di poter fare di meglio. Chiude la stagione 2011 il 16 settembre al Memorial Van Damme di Bruxelles, correndo i 100 metri in 9\"76 (vento +1,3\u00a0m/s), davanti ai due connazionali Nesta Carter (9\"89) e Lerone Clarke (10\"05), battendo il record mondiale stagionale di Asafa Powell di 9\"78.\nIl 12 novembre gli viene assegnato dalla IAAF il premio come miglior atleta dell'anno assieme all'ostacolista australiana Sally Pearson; nell'occasione dichiara la sua intenzione di vincere 4 ori ai Giochi di , correndo, oltre alle sue consuete distanze dei 100 m, 200 m e staffetta 4\u00d7100 metri, anche la staffetta 4\u00d7400 metri. Carl Lewis fu l'ultimo atleta a compiere un'impresa simile a , vincendo 4 ori nei 100\u00a0m, 200\u00a0m, staffetta 4\u00d7100\u00a0m e salto in lungo.\nLe Olimpiadi di Londra (2012).\nDopo due forfait a gennaio, Bolt si presenta in ottime condizioni per il 2012; il 14 aprile corre la sua prima gara in staffetta, con la 4\u00d7100 composta da Mario Forsythe, Yohan Blake e Kimmari Poach (suoi compagni di societ\u00e0 del Racers Track Club), vincendo in 37\"82 davanti al team del MVP Track &amp; Field Club, che con Dwain Chambers, Michael Frater, Nesta Carter e Asafa Powell (che sfida Bolt in ultima frazione) chiude in 38\"27.\nIl 6 maggio corre la sua prima gara individuale, in cui, dopo due false partenze ferma il cronometro a 9\"82, davanti ai connazionali Michael Frater (10\"00) e Lerone Clarke (10\"03), migliorando il precedente primato stagionale di Yohan Blake di 8 centesimi; il tempo, nonostante l'aiuto di una buona dose di vento a favore (1,8\u00a0m/s) \u00e8 un risultato pi\u00f9 che soddisfacente per un inizio di stagione. In vista del Golden Spike di Ostrava si pone come obiettivo un tempo sotto i 9\"80; tuttavia in questa occasione Bolt non brilla particolarmente: seppur vincendo, chiude in 10\"04, tempo condizionato anche da una cattiva partenza e da un vento contrario di 0,8\u00a0m/s. Una prestazione cronometrica di questo livello non gli capitava dal 2009.\nIl 31 maggio, nella cornice dello Stadio Olimpico di Roma al Golden Gala, Bolt si conferma nuovamente il miglior velocista del momento, facendo fermare il cronometro su 9\"76 (vento -0,1\u00a0m/s), record del meeting, precedendo il connazionale Asafa Powell (9\"91) e il francese Christophe Lemaitre (10\"04). La sfida con l'eterno rivale Powell si ripete una settimana dopo ai Bislett Games di Oslo, stavolta la gara \u00e8 pi\u00f9 combattuta: Asafa Powell scatta meglio dai blocchi riuscendo a tenerlo dietro per circa 70 metri, ma ancora una volta Bolt trionfa con 9\"79 (vento +0,7\u00a0m/s), a 6 centesimi dal rivale.\nNonostante l'eccellente forma di stagione Bolt non riesce a riconfermare la sua imbattibilit\u00e0; ai \"trials\" giamaicani si deve scontrare con il campione del mondo sui 100 metri Yohan Blake, nonch\u00e9 autore del miglior crono del 2011 sui 200 metri, con il notevole 19\"26. La prima sconfitta avviene sui 100 metri, in cui Blake vince in 9\"75 diventando il quarto atleta pi\u00f9 veloce della storia. Bolt si classifica secondo in 9\"86, precedendo Asafa Powell solo di due centesimi. In seguito viene sconfitto anche sui 200 metri, disciplina in cui non perdeva dal 2007 e che vede vincitore ancora Blake con 19\"80, 3 centesimi meglio di Bolt.\nDopo queste due brucianti sconfitte, in accordo con il suo allenatore, decide di non prendere parte al meeting Herculis del 20 luglio (in cui si sarebbe dovuto cimentare sui 200 m), affermando di avere qualche problema muscolare da risolvere. C'\u00e8 chi vede in questa affermazione solo una scusa per prepararsi al meglio in vista dei Giochi olimpici di , in cui per la prima volta potrebbe non essere pi\u00f9 considerato il logico favorito per le vittorie sui 100 m e 200 m, viste le sconfitte subite ai trials giamaicani di qualche settimana prima.\nIl 27 luglio \u00e8 il portabandiera per la Giamaica alla cerimonia di apertura dei Giochi della XXX Olimpiade. Il 5 agosto vince l'oro nei 100 metri stabilendo il nuovo record olimpico con il tempo di 9\"63, battendo il suo compagno di squadra Yohan Blake di 12 centesimi. Vincendo per la seconda volta su questa distanza ad un'Olimpiade porta a termine un'impresa che solo Carl Lewis era riuscito a realizzare in precedenza.\nIl 9 agosto vince l'oro anche nei 200 metri piani con il tempo di 19\"32, davanti ai connazionali Yohan Blake e Warren Weir; grazie a questa vittoria Bolt \u00e8 l'unico atleta nella storia a vincere la medaglia d'oro nei 100 e 200 metri in due Olimpiadi consecutive. Infine l'11 agosto, insieme ai connazionali Carter, Frater e Blake, vince la medaglia d'oro anche nella staffetta 4\u00d7100 metri, realizzando con il tempo di 36\"84 il nuovo record mondiale.\nI Mondiali di Mosca (2013).\nBolt apre la stagione 2013 nel mese di febbraio a Kingston correndo i 400 m con il tempo di 46\"74, primato personale stagionale successivamente migliorato a marzo con 46\"44. La prima gara stagionale sui 100 m la disputa a George Town, nelle Isole Cayman, vincendo la prova in 10\"09.\nIl 6 giugno prende parte al Golden Gala di Roma, venendo battuto dallo statunitense Justin Gatlin per un centesimo di secondo sui 100 metri piani (9\"94 contro 9\"95). Prima dell'inizio del meeting Bolt percorre un giro di pista a bordo di una vettura elettrica indossando la maglia della nazionale italiana.\nIl 13 giugno, durante i Bislett Games di Oslo, fa il suo debutto stagionale anche sui 200 m, vincendo la gara con il tempo di 19\"79, miglior prestazione mondiale dell'anno sulla distanza.\nNel mese di agosto prende parte ai campionati del mondo di . L'11 agosto vince la medaglia d'oro nei 100 m con il tempo di 9\"77, suo primato stagionale, precedendo lo statunitense Justin Gatlin e il connazionale Nesta Carter. Il 17 agosto conquista l'oro anche nella gara dei 200 m, con il tempo di 19\"66, ed il giorno successivo conquista la sua terza medaglia d'oro nella manifestazione (8\u00ba oro complessivo ai Mondiali), grazie alla staffetta 4\u00d7100 metri, vinta con il tempo di 37\"36, con un quartetto composto da Nesta Carter, Kemar Bailey-Cole, Nickel Ashmeade e lo stesso Bolt in ultima frazione.\nCon queste ultime vittorie eguaglia il record di ori (8) e di medaglie complessive vinte (10) ai mondiali di atletica di Carl Lewis.\nGiochi del Commonwealth (2014).\nLa stagione 2014 \u00e8 per Bolt un po' travagliata a causa di qualche infortunio e, visto l'assenza di eventi particolari a livello mondiale, decide di non prendere parte a nessun meeting di rilievo fino a luglio. Il 2 agosto prende parte alla finale della 4\u00d7100 ai Giochi del Commonwealth come quarto frazionista, vincendo l'oro col tempo di 37\"58. Il 23 agosto partecipa all'unica gara individuale dell'anno: a Varsavia corre e vince i 100 m in 9\"98. Questo risultato viene considerato record mondiale indoor in quanto il tetto dello stadio viene chiuso durante la gara.\nI Mondiali di Pechino (2015).\nBolt apre la stagione 2015 vincendo i 100 m nella Diamond League di Londra con il tempo di 9\"87.\nAd agosto prende parte ai mondiali di , qualificandosi per la finale dei 100 m insieme al favorito Justin Gatlin, che vanta la migliore prestazione mondiale dell'anno con 9\"74. Bolt vince la finale correndo in 9\"79 e precedendo di un centesimo lo statunitense. La storia si ripete nei 200 m, dove, dopo aver superato facilmente le batterie e le semifinali, vince la finale in 19\"55 davanti al rivale Justin Gatlin, raggiungendo il traguardo del 10\u00ba oro mondiale e siglando la miglior prestazione mondiale stagionale della specialit\u00e0.\nIl 29 agosto vince inoltre la medaglia d'oro con la squadra giamaicana nella staffetta 4\u00d7100 metri con il tempo di 37\"36.\nLe Olimpiadi di Rio (2016).\nInizia la stagione vincendo i 100 metri al Racers Grand Prix di Kingston in 9\"88, davanti a Nickel Ashmeade e Yohan Blake. Partecipa poi ai London Anniversary Games di Londra, dove vince i 200 metri in 19\"89.\nVola quindi a Rio de Janeiro per partecipare alla sua quarta e ultima rassegna olimpica. Ai Giochi, superate con facilit\u00e0 batterie e semifinali, approda alla finale dei 100 metri, che riesce tranquillamente a vincere con il tempo di 9\"81, davanti a Justin Gatlin (9\"89) e Andre De Grasse (9\"91, record personale). Stessa cosa nella distanza doppia, che vince con facilit\u00e0 in 19\"78, davanti alla rivelazione De Grasse (20\"02) e ad un ritrovato Christophe Lemaitre (20\"12), riuscendo cos\u00ec nell'impresa di vincere 100 e 200 metri in tre Olimpiadi consecutive. Conclude la sua ultima avventura olimpica vincendo, con la squadra giamaicana, la staffetta 4\u00d7100 m in 37\"27, quarto tempo di sempre sulla distanza.\nI mondiali di Londra e il ritiro dall'atletica (2017).\nNel 2017 il Comitato Olimpico Internazionale ha ufficializzato la squalifica della staffetta 4\u00d7100 m giamaicana ai Giochi olimpici di e la conseguente revoca della medaglia d'oro per il caso di doping di Nesta Carter, risultato positivo alla methylhexaneamina nell'ambito dei test effettuati nel 2016.\nAi mondiali di Bolt vince la medaglia di bronzo nei 100 metri con il tempo di 9\"95, preceduto sul traguardo dagli statunitensi Justin Gatlin (9\"92) e Christian Coleman (9\"94). Nell'ultima corsa della sua carriera partecipa come ultimo frazionista alla staffetta 4\u00d7100 m, non riuscendo per\u00f2 a completare la gara a causa di un infortunio.\nPartecipazione a eventi calcistici (2018).\nDopo il ritiro dall'atletica leggera Bolt prende parte ad alcuni eventi calcistici. Nel marzo del 2018 effettua alcuni allenamenti con il Borussia Dortmund, senza per\u00f2 essere impiegato in partite ufficiali. Nel giugno del 2018 scende in campo con la squadra norvegese dello Str\u00f8msgodset Idrettsforening, giocando venti minuti in una partita amichevole contro la nazionale under 19 norvegese; pochi giorni dopo partecipa, nelle fila di una selezione denominata \"World XI\", a una partita di beneficenza contro una selezione inglese allo stadio Old Trafford di Manchester, venendo premiato a fine partita \"MVP\".\nIn estate si allena con il Central Coast Mariners Football Club, club australiano militante in A-League, scendendo in campo in gare amichevoli.\nControversie.\nCarl Lewis, campione olimpico e mondiale nella velocit\u00e0 e nel salto in lungo, nonch\u00e9 ex detentore del primato mondiale dei 100\u00a0m, a fine Olimpiadi fa notare il consistente miglioramento dell'atleta giamaicano in un anno (da 10\"03 a 9\"69) e che, tra gli atleti che sono scesi sotto i 9\"80, tre sono risultati positivi a test antidoping e uno \u00e8 rimasto fuori per un anno a causa di un infortunio.\nBolt non \u00e8 mai stato trovato positivo ai controlli antidoping, come ha affermato lo stesso presidente della IAAF Lamine Diack e lo stesso Bolt ha sostenuto che le sue vittorie, e quelle di tutti gli altri suoi connazionali, sono frutto di tanto allenamento e che chiunque voglia controllarlo \u00e8 il benvenuto.\nImmagine pubblica.\nIl suo carattere \u00e8 spesso descritto come tranquillo e fin troppo rilassato.\nDopo il suo record mondiale ottenuto a New York, durante una gara preceduta da un forte temporale, la stampa ha coniato vari giochi di parole riguardo al suo nome chiamandolo \"Lightning Bolt\" o \"Bolt from the blue\".\nGrande amante del calcio, ospite del Manchester United durante alcune sedute di allenamento, era presente durante la finale della UEFA Champions League 2010-2011 a Londra, dove ha dichiarato che, dopo il suo ritiro dall'atletica leggera, gli sarebbe piaciuto giocare nella loro squadra.\nDopo aver vinto il titolo mondiale dei 200 metri piani ai Campionati mondiali juniores del 2002 a Kingston ha firmato un contratto di sponsorizzazione con la multinazionale di abbigliamento Puma.\nPer promuovere l'avvicinamento ai Giochi olimpici di , la Puma ha pubblicato una serie di video raffiguranti Bolt durante la preparazione per le imminenti Olimpiadi e, appositamente per la finale dei 100 metri piani, gli ha consegnato delle scarpette chiodate dorate create su misura per lui.\nNel 2010, Bolt ha firmato un contratto con la casa editrice HarperCollins per la pubblicazione di un'autobiografia, intitolata \"Usain Bolt: My Story. 9.58: Being the World's Fastest Man\" e negoziata da Chris Nathaniel, amministratore delegato della NVA Holdings. Il libro \u00e8 stato poi pubblicato e distribuito durante il 2011.\nNel 2016 \u00e8 uscito un documentario biografico dal titolo \"I Am Bolt\", diretto da Ben Turner e Gabe Turner, accompagnato da una colonna sonora originale che include brani, fra gli altri, di Sean Paul, di Major Lazer, del connazionale Damian Marley assieme al rapper Nas.\nBolt \u00e8 testimonial esclusivo (\"brand ambassador\"), partecipando a decine di campagne pubblicitarie e girando spot improntati particolarmente sull'ironia dell'atleta (tra i tanti marchi, ad esempio, appare in video per Gatorade, 2013; Barrhead Travel, 2014; Xfinity TV, 2015; Puma, Virgin Media, 2016; Allianz Direct, 2020; CarMax, 2021).\nIn veste di cantante, sua grande passione, ha inciso nel 2021 il suo primo album dal titolo \"Country Yutes\" per la casa discografica A-team Lifestyle."}
{"id": "1273994", "revid": "1699816", "url": "https://it.wikipedia.org/wiki?curid=1273994", "title": "Devil May Cry (serie animata)", "text": " \u00e8 un anime di 12 episodi prodotto da Madhouse e trasmesso da WOWOW nel 2007, ispirato al noto videogioco \"Devil May Cry\" creato dalla CAPCOM. Proprio come nel videogame, si ha come protagonista Dante. L'anime presenta degli episodi autoconclusivi nei quali troviamo il protagonista affiancato da una ragazzina di nome Patty e dal suo informatore/agente Morrison. Con il seguire della serie Dante far\u00e0 un incontro con alcune vecchie conoscenze, come Lady e Trish, noti personaggi che facevano la loro comparsa nel videogioco. Vi sono comunque pochissimi riferimenti ai videogiochi precedenti.\nIn Italia, il 20 gennaio 2008 i primi tre episodi dell'anime sono stati proiettati in anteprima in occasione del Future Film Festival. I diritti sono stati acquistati dalla Yamato Video e la serie \u00e8 stata trasmessa in prima visione sul canale satellitare Man-ga sulla piattaforma Sky dal 3 luglio al 19 settembre 2010. Il 1\u00ba dicembre 2013 tutti gli episodi sono stati pubblicati per lo streaming su internet sul canale di YouTube \"Yamato Animation\". Tra il team che ha scritto le musiche sotto lo pseudonimo Rungran figura il compositore italiano Gabriele Roberto.\nTrama.\nDante \u00e8 figlio del demone Sparda e di un'umana, e per questo \u00e8 un mezzo demone, anche se il suo aspetto risulta del tutto umano. Sebbene questa sembri una contraddizione, l'obiettivo di Dante \u00e8 proprio quello di sconfiggere ed uccidere i demoni. Cronologicamente la serie si svolge fra Devil May Cry e Devil May Cry 2."}
{"id": "1273997", "revid": "614400", "url": "https://it.wikipedia.org/wiki?curid=1273997", "title": "Xavier Sala i Mart\u00edn", "text": "Biografia.\nHa preso la \"Llicenciatura\" (laurea) all'Universit\u00e0 Autonoma di Barcellona nel 1985 e il dottorato a Harvard nel 1990, entrambi in economia. Oltre a lavorare alla Columbia, \u00e8 stato anche professore a Yale, a Harvard e all'Universit\u00e0 Pompeu Fabra di Barcellona. Sala i Mart\u00edn ha il passaporto statunitense.\nRiconoscimenti.\nSala si \u00e8 classificato 16\u00ba nella classifica dei 1000 pi\u00f9 citati economisti nel mondo nei trattati pubblicati dagli anni novanta ad oggi (Tom Coupe (2002), \"Worldwide Rankings of Economists and Economics Departments\"). I suoi trattati sono relativi soprattutto alla crescita economica, allo sviluppo in Africa, all'economia monetaria, alla sicurezza sociale, alla salute e all'economia, ad un pensiero classico-liberale (con il suo libro \"Liberal economics for non-economists and non-liberals\", \"Economia liberale per non-economisti e non-liberali\"), e alla convergenza.\nHa ricevuto il riconoscimento di \"Distinguished Teacher in Graduate Economics\" tre volte, sia alla Columbia che a Yale. Inoltre ha ricevuto il \"Premio re Juan Carlos I\" nel 2004 (premio biennale dato al miglior economista della Spagna e dell'America latina), e il Premio Lenfest 2006, assegnato al miglior docente della Columbia University.\nSala-i-Martin \u00e8 il fondatore di \"Umbele: A Future for Africa\" (Umbele: un Futuro per l'Africa), un'organizzazione non-profit che promuove lo sviluppo economico in Africa.\nPresidenza nel Barcellona.\nSala-i-Martin \u00e8 stato presidente del comitato di gestione della societ\u00e0 polisportiva Futbol Club Barcelona nel luglio e nell'agosto 2006, fino alla rielezione di Joan Laporta. Nel periodo in cui lui era in carica il Barcellona ha vinto la Supercoppa di Spagna contro l'Espanyol."}
{"id": "1273998", "revid": "767487", "url": "https://it.wikipedia.org/wiki?curid=1273998", "title": "Pictures of Matchstick Men (album)", "text": "Pictures of Matchstick Men \u00e8 una raccolta del gruppo musicale britannico Status Quo, pubblicata nel 1976 dalla Hallmark Marble Arch.\nIl disco.\nContiene brani originariamente pubblicati nei primi due album in studio degli Status Quo, relativi a quella corrente psichedelica cui la band britannica ha aderito tra il 1968 e il 1969, prima del passaggio al genere hard rock."}
{"id": "1273999", "revid": "62004", "url": "https://it.wikipedia.org/wiki?curid=1273999", "title": "Xavier Sala-i-Martin", "text": ""}
{"id": "1274002", "revid": "599013", "url": "https://it.wikipedia.org/wiki?curid=1274002", "title": "Javier Urruticoechea", "text": "Di origini basche (era nato nel Guip\u00fazcoa), Urruti gioc\u00f2 per Real Sociedad, Espa\u00f1ol, Barcellona, per la nazionale spagnola e per l'Euskadi Selekzioa. Nel 1981 gli venne assegnato il premio Don Bal\u00f3n come calciatore spagnolo dell'anno, mentre nel 1984 vinse il Trofeo Zamora come miglior portiere della Primera Divisi\u00f3n.\nNel periodo al Barcellona divenne uno dei preferiti sia tra i tifosi che tra gli stessi compagni di squadra. In una societ\u00e0 nota anche per portieri come Ricardo Zamora, Franz Platko, Velasco e Ramallets, riusc\u00ec a diventare una leggenda. Gioc\u00f2 per i \"blaugrana\" anche nella finale della Coppa dei Campioni, poi persa. Comunque, prima della finale, il Barcellona si era assicurato le prestazioni di un altro portiere basco, il giovane Andoni Zubizarreta, e cos\u00ec si intravedeva il termine della carriera di Urruti. Si ritir\u00f2 dall'attivit\u00e0 nel 1988 e successivamente lavor\u00f2 come allenatore dei portieri al Barcellona. Il 24 maggio 2001, a soli 48 anni, Urruti mor\u00ec in un incidente stradale dopo che la sua auto si era schiantata sul guard-rail centrale di una circonvallazione presso Barcellona. Da allora viene giocato un torneo annuale di golf, il \"Trofero Javier Urruti\", in suo onore.\nCarriera.\nClub.\nUrruti da giovane gioc\u00f2 nel Lengokoak, squadretta basca, prima di trasferirsi al San Sebasti\u00e1n, la squadra riserve della Real Sociedad, nel 1969. Fece il suo debutto con la prima squadra, la Real, nel 1973. Nel 1977 venne ceduto all'Espanyol: fu proprio durante la permanenza in questa squadra che vinse il premio Don Bal\u00f3n. Dopo quattro stagioni con l'Espanyol, pass\u00f2 all'altra squadra di Barcellona, il FC Barcelona.\nInsieme a Steve Archibald e a Bernd Schuster, Urruti fu uno dei pi\u00f9 importanti giocatori del Barcellona che, guidato in panchina da Terry Venables, vinse la Primera Divisi\u00f3n nella stagione 1984-1985 e raggiunse la finale di Coppa dei Campioni nel 1986. Il 25 marzo 1985, in una partita con il Real Valladolid, il suo salvataggio sul rigore di M\u00e1gico Gonz\u00e1lez permise di far vincere la Primera Divisi\u00f3n al Barcellona.\nNella Coppa dei Campioni 1985-1986 il Barcellona elimin\u00f2 nei quarti di finale la Juventus. Nella semifinale contro l'IFK G\u00f6teborg, Urruti protest\u00f2 per un gol subito dopo che il pallone era uscito dal campo: l'arbitro, che inizialmente aveva concesso il gol, annull\u00f2 la decisione. Il Barcellona doveva rimontare il 3-0 dell'andata e quella decisione dell'arbitro li rimise in gara: alla fine riuscirono a portare gli svedesi ai rigori. Dopo un errore di un giocatore \"blaugrana\" Urruti par\u00f2 il quinto tiro degli svedesi, evitando l'eliminazione della sua squadra, e successivamente ne segn\u00f2 anche uno.\nLa finale contro la Steaua Bucarest fu condotta fino ai tiri di rigore: la serie di rigori vide Urruticoechea pararne due, mentre il portiere avversario, Helmuth Duckadam, li par\u00f2 tutti e quattro (record) portando la coppa in Est Europa per la prima volta.\nNazionale.\nUrruti gioc\u00f2 cinque volte per la tra il 1978 e il 1980: Tra l'altro fu membro della nazionale delle furie rosse in tre Mondiali, , e . Fece parte della rosa spagnola anche a Euro 1980. Comunque non riusc\u00ec mai a insidiare la maglia di primo portiere, sulle spalle prima di Luis Arconada e poi di Andoni Zubizarreta (entrambi baschi), non scendendo neanche in campo nei grandi tornei internazionali.\nScese in campo due volte anche per l'Euskadi Selekzioa tra il 1979 e il 1980."}
{"id": "1274003", "revid": "85405", "url": "https://it.wikipedia.org/wiki?curid=1274003", "title": "Juri di Russia", "text": ""}
{"id": "1274005", "revid": "287204", "url": "https://it.wikipedia.org/wiki?curid=1274005", "title": "Mark Lewis-Francis", "text": "Biografia.\nNel 2005, dopo i Campionati europei indoor di Madrid, Mark Lewis-Francis \u00e8 stato trovato positivo alla cannabis, venendo di conseguenza privato della medaglia d'argento conquistata.\nNel 2007, con la staffetta 4\u00d7100 metri, ottiene il miglior tempo dell'anno (38\"30).\nDal 2015 entr\u00f2 a far parte della squadra britannica di bob nel ruolo di frenatore. Debutt\u00f2 in Coppa del Mondo all'avvio della stagione 2016/17 spingendo le slitte pilotate dal connazionale Lamin Deen."}
{"id": "1274009", "revid": "599013", "url": "https://it.wikipedia.org/wiki?curid=1274009", "title": "Urruti", "text": ""}
{"id": "1274010", "revid": "298229", "url": "https://it.wikipedia.org/wiki?curid=1274010", "title": "Olusoji Fasuba", "text": "Con 9\"85, realizzato a Doha nel 2006, detiene uno dei migliori tempi sui 100 metri piani. Ha conquistato la medaglia di bronzo con la staffetta 4\u00d7100 metri ai Giochi olimpici di e la medaglia d'oro nei 60 metri piani ai Mondiali indoor di ."}
{"id": "1274011", "revid": "1369234", "url": "https://it.wikipedia.org/wiki?curid=1274011", "title": "Bojan Krki\u0107", "text": "Biografia.\nBojan \u00e8 nato e cresciuto a Linyola, nella provincia di Lleida (in Catalogna), figlio dell'ex calciatore serbo suo omonimo Bojan Krki\u0107, calciatore del nella stagione 1988-1989, e della sua consorte Maria Llu\u00efsa P\u00e9rez.\nNell'ottobre del 2011 il quotidiano di Lleida \"Segre\" ne rivela una sua parentela per parte materna con Lionel Messi: i due sarebbero cugini di 4\u00ba grado.\nCaratteristiche tecniche.\nPu\u00f2 ricoprire tutti i ruoli in attacco, anche se predilige quello di centravanti. Destro naturale, gioca bene anche col sinistro ed \u00e8 molto abile nel dribbling, che \u00e8 la sua principale qualit\u00e0. Centravanti dal fisico normale ma dotato dal punto di vista tecnico, riesce a superare facilmente il diretto avversario arrivando davanti al portiere. Pu\u00f2 andare al tiro sia col destro, che predilige, sia col sinistro. Intelligente tatticamente, calciatore di qualit\u00e0 e di classe, ha un grande senso del gol.\nEtichettato praticamente da subito come il \"nuovo Messi\", di cui si diceva avesse le medesime qualit\u00e0 tecniche, poteva essere uno dei migliori calciatori del mondo. Descritto come \u00abtalento\u00bb, \u00abfuoriclasse\u00bb o \u00abfenomeno\u00bb, oggi Bojan \u00e8 considerato un talento incompiuto e uno dei calciatori pi\u00f9 sopravvalutati dell'ultimo decennio.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nGli inizi.\nBojan inizia a giocare a calcio all'et\u00e0 di quattro anni nella squadra di Bellpuig, dove resta per cinque stagioni. A 8 anni partecipa a un campo estivo organizzato dal Barcellona ad Andorra, facendosi notare dai tecnici \"blaugrana\", che lo mettono sotto contratto.\n1999-2007: giovanili.\nEntra a far parte del club catalano il 13 luglio 1999, confermando subito le sue doti realizzative a suon di record. Grazie a un metodo utilizzato nella cantera del Barcellona, sull'esempio dell'Ajax, gioca sempre in categorie superiori a quella della sua et\u00e0, abituandosi, come tutti i giocatori di maggior prospetto, a giocare contro avversari pi\u00f9 forti fisicamente.\nNella sua prima stagione (1999-2000), gioca coi \"Benjam\u00edn A\", categoria di calcio a 7 creata per selezionare i migliori talenti provenienti dalle scuole calcio, segnando 220 gol. Nel 2000-2001 passa al calcio a 11, realizzando 98 reti negli \"Alev\u00edn B\". L'anno successivo, negli \"Alev\u00edn A\" guidati da Sergio Lobera, Bojan \u00e8 ancora, con 65 gol realizzati, il trascinatore del Barcellona, che porta alla vittoria nel \"Campeonato Nacional Alev\u00edn\" disputato a Brunete; si aggiudica pure il titolo di miglior giocatore e di capocannoniere del torneo. Nella stagione 2002-2003, allenato da Xavi Llorens nell\"'Infantil B\" gioca anche alcune partite da esterno, che non gli impediscono di segnare 75 gol.\nNella stagione 2003-2004, militando nella categoria \"Infantil A\", firma l'impresa pi\u00f9 importante della sua carriera giovanile. L'8 maggio 2004, nell'ultima giornata di campionato, giocata in casa dell'Espanyol a Sant Adri\u00e0, realizza una doppietta, ribaltando il vantaggio iniziale biancazzurro. La rete decisiva (85\u00aa stagionale), segnata all'ultimo minuto, consente alla squadra di Sergio Lobera di vincere la \"Divisi\u00f3n de Honor Infantil\", proprio ai danni della rivale cittadina.\nLa stagione 2004-2005 \u00e8 piuttosto travagliata per Bojan, costretto, a causa di un infortunio, a saltare diverse partite. Non fa tuttavia mancare il suo apporto realizzativo, 40 gol, alla causa del \"Cadete B\".\nNella stagione 2005-2006, dopo aver segnato 20 gol nel girone d'andata con i \"Cadete A\", passa prima al \"Juvenil B\" e, subito dopo, al \"Juvenil A\" allenato da Alex Garc\u00eda. In entrambe le squadre segna 10 reti. Il 23 aprile 2006, il Bar\u00e7a avrebbe dovuto vincere al \"Camp del Centenari\" di Badalona nell'ultima giornata di campionato per rendere inutile la vittoria dell'Espanyol contro il Cornell\u00e0 (1-0). Bojan entra in campo nella ripresa coi \"blaugrana\" in svantaggio di un gol e, al 95', segna la rete della vittoria su passaggio di Giovani dos Santos, laureandosi cos\u00ec campione della \"Divisi\u00f3n de Honor Juvenil\". Questo gol gli permette di raggiungere le 889 marcature totali, tra ufficiali e amichevoli, in sette anni di Barcellona. Conclude la stagione da titolare giocando la \"Copa del Rey Juvenil\". Nella partita di ritorno delle semifinali, giocata al Mini Estadi, segna una rete nel 3-0 inflitto al Real Madrid che permette di rimontare il 4-1 subito nella capitale. Gli \"azulgrana\" si aggiudicano il titolo imponendosi per 2-0 sul Saragozza nella finale di Soria. In Italia, gioca quell'anno il Torneo Maggioni-Righi di Borgaro, dove con la sua squadra si classifica secondo dietro alla selezione della Romania, laureandosi miglior giocatore della competizione, nonostante fosse un classe '90 in una competizione riservata all'annata '89.\nNella stagione 2006-2007 segna subito 15 reti col \"Juvenil A\". Viene quindi convocato nel Barcellona Atl\u00e8tic, filiale della prima squadra militante in Segunda B. Con la squadra allenata da Quique Costas fa il suo esordio il 19 novembre sul campo dell'Huesca, mentre il primo gol arriva la settimana successiva contro il Benidorm. Le 10 reti segnate in 22 partite lo fanno diventare il miglior realizzatore della squadra, senza riuscire a evitare la retrocessione della stessa.\nNei suoi otto anni trascorsi a La Masia Bojan ha segnato 648 reti in partite ufficiali, con una media di tre gol a partita, e si \u00e8 affermato come il miglior realizzatore nella storia della cantera catalana.\nStagione 2007-2008: i record.\nEntra a far parte della prima squadra sotto la guida tecnica di Frank Rijkaard, nel 2007.\nDebutta nella Liga il 16 settembre 2007 contro l'Osasuna nello stadio Reyno de Navarra. Il 22 settembre, nella partita contro il Lione diventa, a 17 anni e 25 giorni, il pi\u00f9 giovane esordiente nella storia della Champions League.\nIl 20 ottobre, contro il Villarreal, conquista altri due primati di precocit\u00e0 della storia del Bar\u00e7a: diventa il titolare pi\u00f9 giovane e, grazie al gol segnato, \u00e8, a 17 anni e due mesi, il pi\u00f9 giovane marcatore nella Liga, battendo il precedente record detenuto da Lionel Messi. Il 24 novembre segna il suo primo gol al Camp Nou diventando il pi\u00f9 giovane giocatore del Bar\u00e7a a segnare nello stadio di casa. Il 23 marzo 2008, contro il Valladolid, realizza la sua prima doppietta in prima squadra, fornendo anche due assist per il 4-1 finale degli \"blaugrana\", decidendo la partita. Il 1\u00ba aprile arriva anche la prima rete in Champions League, nell'andata dei quarti di finale contro lo Schalke 04, che lo fa diventare il secondo pi\u00f9 giovane marcatore nella storia della Champions, dietro il solo ghanese dell'Olympiakos Peter Ofori-Quaye, che nel 1997 and\u00f2 a segno all'et\u00e0 di 17 anni e 195 giorni, 22 giorni in meno di Bojan. Il giovane canterano chiude la stagione (giocata col numero 27 sulle spalle) con 10 gol e tre assist nella Liga, un gol e un assist in Champions League e in Coppa del Re.\n2008-2011: il triennio con Guardiola.\nNella stagione 2008-2009 il nuovo numero 11 catalano partecipa alla stagione del Barcellona del \"triplete\" allenato da Josep Guardiola che vince Liga, Coppa del Re e Champions League. Poco utilizzato in campionato (con 2 reti all'attivo), Bojan \u00e8 protagonista nella vittoria della Coppa del Re con 5 reti segnate, di cui una nella finale del 13 maggio 2009 vinta sull'Athletic Bilbao. Segna anche 3 gol in Champions League, marcature che gli permettono di chiudere la stagione a quota 10 reti e cinque assist.\nBojan inizia la stagione 2009-2010 con due reti nelle prime quattro partite, una nella Supercoppa di Spagna vinta contro l'Athletic Bilbao), quando una lesione muscolare lo costringe subito a fermarsi. Il 21 novembre, al San Mam\u00e9s di Bilbao, diventa il pi\u00f9 giovane giocatore nella storia del club catalano a raggiungere le 100 presenze in partite ufficiali. Fatica quindi a trovare spazio in squadra, chiuso da Messi, Thierry Henry, Zlatan Ibrahimovi\u0107 e Pedro, ma partecipa comunque alla vittoria Mondiale negli Emirati Arabi. In primavera diviene titolare al posto di Ibrahimovi\u0107 e segna 7 reti, decisive per la conquista del 20\u00ba titolo nazionale della storia del \"Bar\u00e7a\". Chiude la stagione con 8 reti e tre assist nella Liga, 2 reti in Coppa del Re e una in Champions League.\nNella stagione 2010-2011 Bojan rileva la maglia numero 9, gi\u00e0 indossata nelle giovanili, diventando il primo \"canterano\" a indossarla dai tempi di Jordi Cruijff. In agosto si aggiudica la sua seconda Supercoppa di Spagna contro il Siviglia. Ad ottobre prolunga il contratto coi \"blaugrana\" fino al 2015, aumentando la clausola rescissoria da 80 a 100 milioni di euro. Il 26 ottobre, nella gara contro il Ceuta, valevole per i sedicesimi di finale della Coppa del Re, fa il suo esordio ufficiale come capitano del Barcellona, offrendo un assist nel 2-0 finale.\nIl suo contratto col Barcellona sarebbe scaduto a giugno del 2015 e prevedeva una clausola di rescissione di 100 milioni di euro.\nRoma.\nIl 22 luglio 2011 passa alla per 12 milioni di euro. L'operazione prevede il diritto al riscatto da parte del Barcellona al termine della stagione sportiva 2011-2012 per una cifra pari a 17 milioni di euro o l'obbligo nel 2012-2013 per 13 milioni; la Roma, comunque, si riserva la facolt\u00e0 di bloccare il giocatore se verser\u00e0 ulteriori 28 milioni, per un totale di 40 milioni di euro. Bojan sceglie la maglia numero 14. Esordisce ufficialmente il 18 agosto 2011 nella sconfitta per 0-1 contro lo Slovan Bratislava, partita d'andata del terzo turno di Europa League. L'11 settembre 2011 debutta anche in campionato nella gara contro il Cagliari allo Stadio Olimpico, persa per 1-2. Il 1\u00ba ottobre 2011 segna il suo primo gol ufficiale con la maglia giallorossa contro l'Atalanta, nella partita vinta 3-1 dalla Roma. Chiude la stagione con 7 gol all'attivo, tra cui, particolarmente pregevole \u00e8 quella segnata il 5 febbraio 2012 contro l', che mette fine alla partita sul 4-0 per la squadra della capitale, in cui Bojan smarca numerosi giocatori nerazzurri prima di mettere il pallone alle spalle di J\u00falio C\u00e9sar. Termina la stagione con un totale di 37 presenze e sette reti tra tutte le competizioni.\nPrestiti a Milan e Ajax.\nIl 29 agosto 2012 si trasferisce al Milan con la formula del prestito oneroso (250\u00a0000 euro da retribuire alla societ\u00e0 che deteneva il cartellino del calciatore, ossia la Roma). Il trasferimento non modifica gli accordi preesistenti tra Barcellona e Roma, anche se il Milan ottiene un'opzione per il riscatto del giocatore con contro-opzione a favore della squadra catalana. Esordisce con la maglia rossonera il 1\u00ba settembre seguente, in occasione della seconda giornata di campionato, vinta per 3-1 in casa del Bologna, nella quale subentra a Stephan El Shaarawy al 67\u00ba minuto di gioco. Con la squadra milanese segna la sua prima rete il 3 novembre 2012, durante la partita casalinga vinta per 5-1 contro il Chievo.\nIl giocatore, dopo un'annata deludente caratterizzata da qualche infortunio di troppo, che lo ha portato ad essere utilizzato solo 27 volte, non viene riscattato dal Milan e fa quindi ritorno al Barcellona.\nIl 6 luglio 2013 il Barcellona lo cede in prestito all'Ajax. Esordisce in Supercoppa giocando da titolare e venendo sostituito nel secondo tempo. Segna la sua prima rete il 1\u00ba dicembre dello stesso anno, contro l'ADO Den Haag, siglando il definitivo 4-0. Termina la stagione con 32 presenze e cinque reti tra tutte le competizioni.\nStoke City.\nIl 22 luglio 2014, fortemente voluto dal tecnico Mark Hughes, viene acquistato a titolo definitivo dagli inglesi dello Stoke City in cambio di \u20ac 1,8 milioni e con i quali firma un contratto quadriennale. Il 16 agosto seguente fa il suo esordio in campionato alla prima giornata partendo titolare come trequartista in un 4-2-3-1 contro l'Aston Villa, sfida persa 0-1. Realizza la sua prima marcatura il 9 novembre successivo, contribuendo al successo maturato a Londra contro il Tottenham (1-2). Inoltre decide le sfide in trasferta contro Everton (0-1) e Leicester City (0-1), scendendo in campo il 26 gennaio 2015 per il suo primo incontro di FA Cup: dopo aver segnato il vantaggio al 4' contro il Rochdale (1-4), \u00e8 costretto a uscire alla mezz'ora al posto di Stephen Ireland a causa di un infortunio al legamento crociato del ginocchio sinistro. Operato nel febbraio 2015, Bojan termina anticipatamente la stagione, essendo costretto a restare fermo per almeno 6 mesi: conclude la sua prima stagione inglese con 5 gol in 18 incontri tra tutte le competizioni e con una statistica interessante poich\u00e9 nelle cinque sfide in cui \u00e8 andato a segno lo Stoke City ha sempre vinto.\nNella sua seconda stagione in Premier League va a segno, migliorando lo score della stagione precedente, 7 volte in 27 presenze (31 complessive) dimostrando una buona continuit\u00e0 di rendimento.\nPrestiti a Magonza ed Alaves e il passaggio in Canada e Giappone.\nIl 29 gennaio 2017 viene ceduto in prestito al Magonza, approdando cos\u00ec in Bundesliga.\nDopo prestazioni deludenti a fine stagione torna allo Stoke, che il 31 agosto 2017 lo cede nuovamente a titolo temporaneo, questa volta al Deportivo Alav\u00e9s, facendo ritorno in patria. Anche a causa di un infortunio, non riesce a imporsi con i baschi giocando 13 partite senza mai segnare.\nTerminato il prestito fa ritorno allo Stoke, con cui milita per tutta la stagione 2018-2019 (non trovando molto spazio) per poi rescindere il proprio contratto con i \"Potters\" il 6 agosto 2019.\nIn seguito si trasferisce in Canada, acquistato dal . Debutta con i canadesi 4 giorni dopo in occasione della sconfitta per 3-2 contro i , rimpiazzando al 63' Shamit Shome. Alla prima stagione colleziona 10 presenze e tre reti tra tutte le competizioni e conquista la coppa nazionale segnando uno dei rigori decisivi nella finale di ritorno contro il . Nella stagione successiva alterna periodi di buon livello ad altri pi\u00f9 altalenanti. Complessivamente colleziona 19 presenze e quattro reti in campionato pi\u00f9 altre due presenze in Champions League. A fine stagione non viene esercitata l'opzione per il prolungamento del contratto, rimanendo svincolato.\nIl 9 agosto 2021 viene ingaggiato dal , club della massima serie giapponese. Il 5 settembre successivo esordisce in campionato subentrando a partita in corso al posto di Iniesta. Il 2 ottobre, dopo aver sostituito nuovamente il connazionale, realizza la prima rete nel campionato giapponese fissando il punteggio sul 5-1 definitivo contro l'.\nNazionale.\nNazionali giovanili.\nBojan ha giocato in tutte le principali rappresentative giovanili spagnole. Dopo essere stato al centro di una contesa tra Serbia e Spagna per giocare gli Europei Under-17 in Lussemburgo, sceglie di giocare per le \"Furie Rosse\" e fa il suo esordio in Nazionale proprio durante l'europeo di categoria. Il 3 maggio 2006, contro il Lussemburgo, entra in campo nella ripresa e realizza una tripletta. Pur giocando una sola partita intera su un totale di cinque disputate dalla Spagna diventa capocannoniere del torneo. Nella finale per il terzo posto, decisa ai rigori, Bojan (gi\u00e0 andato in gol al 53') segna con il tiro decisivo che classifica la Spagna al terzo posto.\nL'anno dopo \u00e8 uno dei protagonisti della selezione europea Under-18 che si aggiudica la Meridian Cup nella doppia sfida contro la selezione africana. Sempre nel 2007 partecipa nuovamente agli Europei Under-17, che questa volta si disputano in Belgio. Segna due gol decisivi: in semifinale, contro la squadra di casa, segna la rete del pareggio e uno dei rigori finali che consentono alla Spagna di accedere alla finale del 13 maggio, che viene decisa dalla sua rete all'Inghilterra (1-0). Le \"Furie Rosse\" si laureano campioni d'Europa e Bojan viene nominato miglior giocatore del torneo.\nIl 19 agosto 2007 esordisce nel Mondiale Under-17 che si gioca in Corea del Sud segnando due gol nella vittoria sull'Honduras. Negli ottavi un'altra sua doppietta consente di eliminare la Corea del Nord, battuta 3-0. In semifinale, dopo aver realizzato il gol che consente alla Spagna di eliminare il Ghana e qualificarsi alla finale, rimedia un'espulsione per doppia ammonizione nei minuti di recupero, fatto che gli impedisce di giocare la finale, dove \u00e8 la Nigeria a prevalere ai calci di rigore. Bojan viene nominato terzo miglior giocatore del torneo; \u00e8 terzo anche nella classifica cannonieri con 5 gol.\nPer evitare la convocazione da parte della Serbia, viene convocato da I\u00f1aki S\u00e1ez nella Nazionale Under-21. Debutta a Tbilisi il 5 giugno 2007 contro la Georgia, a 16 anni, segnando il suo primo gol con l'Under-21 contro la Polonia, nella sua seconda gara in Nazionale, la prima da titolare. Partecipa, giocando due partite, al Campionato europeo di calcio Under-21 del 2009, disputato in Svezia, nel quale la Spagna viene eliminata al primo turno. Dopo pi\u00f9 di un anno di assenza, viene riconvocato dal nuovo CT Luis Milla per la sfida contro la Finlandia, dove va a segno nell'1-1 finale. Nel giugno 2011 partecipa agli Europei Under-21 che si svolgono in Danimarca, dove colleziona 3 presenze. Il 25 giugno 2011, a seguito della vittoria della Spagna contro la Svizzera per 2-0, si laurea campione d'Europa Under-21.\nNazionale maggiore.\nViene convocato da Luis Aragon\u00e9s per la partita amichevole delle \"furie rosse\" contro la Francia, giocatasi il 6 febbraio 2008. Diventa cos\u00ec il pi\u00f9 giovane giocatore convocato per una partita della Nazionale maggiore (17 anni e cinque mesi). A causa di una chinetosi non riesce comunque a scendere in campo, perdendo la possibilit\u00e0 di diventare il pi\u00f9 giovane giocatore a vestire la maglia della Spagna. Ad agosto viene convocato da Vicente del Bosque per un'amichevole contro la Danimarca, ma l'esordio viene rimandato nuovamente. Nei giorni seguenti, il tecnico serbo Radomir Anti\u0107 esprime il desiderio di convocarlo, ottenendo un nuovo rifiuto.\nIl 10 settembre 2008 fa il suo debutto nella sfida valida per le qualificazioni mondiali contro l'Armenia, diventando il secondo giocatore pi\u00f9 giovane a esordire in Nazionale, davanti a Cesc F\u00e0bregas ma dietro ad \u00c1ngel Zubieta, 17 anni e nove mesi all'epoca dell'esordio.\nUscito dal giro della nazionale iberica, nel settembre 2016 opta definitivamente per la nazionale serba, dichiarandosi disponibile a un'eventuale convocazione. A distanza di pochi giorni, la FIFA nega ogni possibilit\u00e0 di cambiare nazionale, in quanto aveva gi\u00e0 giocato un incontro ufficiale nelle file delle furie rosse e non solo amichevoli.\nSelezione catalana.\nDopo aver difeso i colori catalani nei campionati di categoria Under-11, Under-14 e Under-16, il 29 dicembre 2007, a Bilbao, fa il suo esordio nella rappresentativa maggiore contro i Paesi Baschi, andando a segno nell'1-1 finale. Viene convocato prima da Pere Gratac\u00f3s, poi da Johan Cruijff, per giocare anche le ultime due amichevoli di fine anno, nel 2008 contro la Colombia e nel 2009 contro l'Argentina, segnando un gol in entrambe le occasioni. Il 29 dicembre 2010, nella gara giocata al Montju\u00efc contro l'Honduras, segna una doppietta che gli permette di eguagliare Mariano Mart\u00edn come massimo realizzatore della storia della \"Selecci\u00f3\" con 6 reti.\nStatistiche.\nPresenze e reti nei club.\n\"Statistiche aggiornate al 24 ottobre 2021.\""}
{"id": "1274014", "revid": "287204", "url": "https://it.wikipedia.org/wiki?curid=1274014", "title": "Bojan Krkic", "text": ""}
{"id": "1274015", "revid": "729019", "url": "https://it.wikipedia.org/wiki?curid=1274015", "title": "Muscolo piriforme", "text": "Il muscolo piriforme (\"musculus piriformis\") presenta una forma triangolare. Unisce la superficie interna (o faccia pelvica) dell'osso sacro al femore ed \u00e8 classificato tra i muscoli esterni dell'anca.\nOrigine e inserzione.\nOrigina dalla faccia pelvica dell'osso sacro, nella regione posta a lato del secondo, terzo e quarto foro sacrale anteriore, e dal margine della grande incisura ischiatica. I fasci muscolari, dopo essere usciti dalle piccole pelvi attraverso il grande foro ischiatico (delimitato dal legamento sacrotuberoso e, sull'osso coxale dal margine osseo compreso tra la spina iliaca postero-inferiore e la spina ischiatica), si inserisce all'estremit\u00e0 superiore della superficie interna del grande trocantere del femore.\nInnervazione.\nIl muscolo piriforme \u00e8 innervato da un ramo del plesso sacrale (L5, S1 e S2).\nPatologia.\nIl muscolo piriforme a causa del suo stretto contatto con il nervo sciatico in alcuni soggetti pu\u00f2 dare sciatalgia similmente all'ernia del disco a causa di un suo accorciamento o eccessivo allungamento. In tali casi, si parla di sindrome del piriforme."}
{"id": "1274016", "revid": "547992", "url": "https://it.wikipedia.org/wiki?curid=1274016", "title": "Carles Rexach", "text": "Rexach ha trascorso la maggior parte della sua carriera al . Giunse nelle giovanili del club (la \"cantera\") all'et\u00e0 di 12 anni. Gioc\u00f2 nella squadra \"blaugrana\" per ventidue anni, quindi lavor\u00f2 sempre per i catalani come talent scout, allenatore e manager per altri ventidue anni. Col Barcellona vinse la Primera Divisi\u00f3n della stagione 1974/1975, primo campionato vinto in quattordici anni. Rexach inoltre fu assistente di Johan Cruyff, suo ex compagno di squadra, quando questi era l'allenatore del cosiddetto \"Dream Team\", tra il 1988 e il 1996. Inoltre fu allenatore vicario sempre ai \"Blaugrana\" in tre occasioni, prima di diventare allenatore nel 2001.\nCarriera.\nGiocatore.\nRexach fece il suo debutto nel Barcellona da professionista nel 1965, in una partita di Copa del General\u00edsimo contro il Racing Santander, segnando il gol del 4-0 finale. Tra il 1965 e il 1967 gioc\u00f2 anche per il Condal, la squadra riserve del \"Bar\u00e7a\". Nel 1971 vinse il Trofeo Pichichi con 17 gol in 29 partite. Tre anni dopo segn\u00f2 una tripletta al Camp Nou nella Coppa dei Campioni 1974-1975 contro il Feyenoord: tutti e tre i gol vennero propiziati da Johan Cruyff. Nella finale di Coppa del Re 1978 venne eletto \"man of the match\" dopo che il Barcellona aveva battuto il Las Palmas con due suoi gol, per il 3-1 finale. Rexach inoltre mise a segno il terzo gol dei catalani nella finale di Coppa delle Coppe 1979 vinta contro il Fortuna D\u00fcsseldorf 4-3. Si ritir\u00f2 dall'attivit\u00e0 nel 1981. Il 1\u00ba settembre di quell'anno, il Barcellona gioc\u00f2 una gara in suo onore contro l' al Camp Nou.\nRexach ha totalizzato 15 presenze e 2 reti per la tra il 1969 e il 1978. Con la maglia delle furie rosse ha partecipato ai Mondiali 1978, esperienza chiusasi per\u00f2 con l'eliminazione della Spagna nella fase a gironi.\nAllenatore.\nDopo il ritiro dal calcio giocato Rexach entr\u00f2 nello staff tecnico del Barcelona Atl\u00e9tic. Nel 1984, insieme ad altri ex-calciatori come Antoni Torres, Juan Manuel Asensi e Joaqu\u00edm Rif\u00e9, fond\u00f2 una scuola-calcio, la \"Escuela TARR\". Rexach fu quindi assistente dell'allenatore Luis Aragon\u00e9s nella stagione 1987-88, diventando per breve tempo allenatore \"ad interim\" dopo la partenza di Aragon\u00e9s. Quando Johan Cruyff venne scelto come successore di Aragon\u00e9s, Rexach rimase come vice. Durante la stagione 1990-91 Cryuff dovette sottoporsi ad un intervento al cuore e Rexach ancora una volta dovette subentrare. Rimase in carica sulla panchina del \"Bar\u00e7a\" dal febbraio 1991 fino al termine della stagione, guidando la squadra alla vittoria della Primera Divisi\u00f3n. Continu\u00f2 ad assistere Cryuff nel periodo del \"Dream Team\", ma dopo che i contrasti col presidente Josep Llu\u00eds N\u00fa\u00f1ez portarono Cruyff alle dimissioni nel 1996, Rexach divenne ancora una volta allenatore. La controversa decisione probabilmente caus\u00f2 una rottura nel rapporto di amicizia con Cruyff. Sotto Bobby Robson lavor\u00f2 come scout dove scopre Lionel Messi, ma nel 1998 part\u00ec per il Giappone e trascorse una stagione come allenatore della Yokohama F. Marinos. Venne portato a Yokohama da Julio Salinas e Andoni Goikoetxea, che giocavano l\u00e0.\nDopo l'esonero di Lloren\u00e7 Serra Ferrer dalla panchina del Barcellona nella stagione 2000-01, Rexach divent\u00f2 di nuovo l'allenatore vicario. L'unico obiettivo rimasto era la qualificazione per la Champions League 2002. Rexach guid\u00f2 la squadra nelle ultime sette partite di campionato: nell'ultima gara, contro il Valencia, un gol di Rivaldo permette alla squadra di chiudere al quarto posto e di accedere alla massima competizione europea. Questo piccolo successo diede a Rexach la possibilit\u00e0 di essere scelto come allenatore da Joan Gaspart per la stagione 2001-02. Quella stagione, pur con un quarto posto nella Primera Divisi\u00f3n e le semifinali di Champions League raggiunte, fu una delle peggiori per il club catalano. Quell'annata vide il \"Bar\u00e7a\" perdere con due squadre di Tercera Divisi\u00f3n, il Figueres e il Balaguer, rispettivamente nella Coppa del Re e nella finale di Copa Catalunya. Si aggiunse anche un'umiliante sconfitta per 3-1 (totale tra andata e ritorno) con il nelle semifinali di Champions. La stagione successiva Rexach venne rimpiazzato da un redivivo Louis van Gaal, di ritorno dopo due anni. Nel luglio 2003 Rexach pose termine al lungo rapporto (44 anni) con la societ\u00e0."}
{"id": "1274017", "revid": "1573940", "url": "https://it.wikipedia.org/wiki?curid=1274017", "title": "Star Discothek - Status Quo", "text": "Star Discothek - Status Quo \u00e8 una raccolta del gruppo musicale britannico Status Quo, pubblicata nel 1980 dalla Pye Records.\nIl disco.\nContiene incisioni realizzate dal gruppo tra il 1968 e il 1971 nel periodo di contratto con la Pye Records e si inserisce nel novero delle numerose pubblicazioni realizzate da questa casa discografica nel tentativo di capitalizzare al massimo l'enorme successo ottenuto dalla band subito dopo il passaggio all'etichetta Vertigo Records, avvenuto nel 1972."}
{"id": "1274018", "revid": "913245", "url": "https://it.wikipedia.org/wiki?curid=1274018", "title": "Dariusz Ku\u0107", "text": "\u00c8 il detentore del record polacco dei 100 metri piani al coperto con 10\"32 e, con Kamil Masztak, Robert Kubaczyk e Kamil Kry\u0144ski, della staffetta 4\u00d7100 metri con 38\"31.\nIn carriera \u00e8 stato medaglia d'argento con la squadra polacca nella staffetta 4\u00d7100 agli Europei di e agli Europei juniores di Kaunas 2005. \u00c8 stato inoltre medaglia di bronzo nella staffetta svedese ai Mondiali allievi di Sherbrooke 2003."}
{"id": "1274019", "revid": "62004", "url": "https://it.wikipedia.org/wiki?curid=1274019", "title": "Charly Rexach", "text": ""}
{"id": "1274020", "revid": "80598", "url": "https://it.wikipedia.org/wiki?curid=1274020", "title": "Pugni chiusi/La follia", "text": "Pugni chiusi/La follia \u00e8 il 19\u00b0 singolo de I Ribelli, pubblicato in Italia nel 1967; il primo brano \u00e8 scritto da Luciano Beretta con musica di Ricky Gianco e Gianni Dall'Aglio, il batterista del complesso.\nTracce.\nLato A\nLato B\nIl disco.\nSi tratta del primo disco singolo pubblicato da \"I Ribelli\" con la nuova casa discografica, la Dischi Ricordi. \nForte dell'interpretazione del suo autore, il brano fu portato ulteriormente al successo - e registrato dalla critica come uno dei migliori di quell'anno - al Cantagiro 1967. Raggiunse in settembre il quindicesimo posto nella classifica dei dischi pi\u00f9 venduti.\nUn estratto della loro esibizione \u00e8 contenuto nel film \"La pi\u00f9 bella coppia del mondo\" di Camillo Mastrocinque.\nI brani.\nLa linea melodica del primo brano \u00e8 impostata su un \"riff\" fra la ballata e il blues.\nIl testo \u00e8 tipico di una canzone d'amore: l'interprete canta l'amore perduto, nel buio della notte \u00e8 impietrito nel suo dolore, stringendo a forza i pugni per lo sconforto; soltanto il ritorno della persona amata potr\u00e0 restituirgli la pace perduta togliendolo dalle pene d'amore (\"la mia salvezza sei tu / sei l'acqua limpida per me / il sole tipiedo sei tu / amore / torna, ritorna qui da me\").\nNegli anni seguenti la sua pubblicazione, \"Pugni chiusi\" \u00e8 stata incisa o eseguita in concerto - anche come omaggio alla voce di Demetrio Stratos - da diversi altri cantanti e gruppi, fra cui I Corvi, Iva Zanicchi, Piero Pel\u00f9, i Timoria, i Pooh, Francesco Renga e Gianna Nannini.\nIl singolo presentava sul lato B il brano \"La follia\", \"cover\" della canzone del 1966 \"Friday on My Mind\", del gruppo australiano The Easybeats.\nControversie.\nLe similarit\u00e0 con altri brani\nUno dei rilievi mossi alla canzone fu quello d'essere una \"cover non-dichiarata\" di un altro brano di successo del 1966, \"When a Man Loves a Woman\", del cantante statunitense Percy Sledge. Nello sviluppo del brano l'architettura musicale si discosterebbe dal brano di Sledge, pur mantenendosi molto vicina come impianto espressivo. Dall'Aglio (che ha sempre sostenuto di avere composto interamente la parte musicale, senza Ricky Gianco) ha affermato di essersi invece ispirato alla versione di Ray Charles del brano \"Georgia on My Mind\", del 1960."}
{"id": "1274021", "revid": "339392", "url": "https://it.wikipedia.org/wiki?curid=1274021", "title": "Evrongun", "text": ""}
{"id": "1274022", "revid": "287204", "url": "https://it.wikipedia.org/wiki?curid=1274022", "title": "Dariusz Kuc", "text": ""}
{"id": "1274023", "revid": "1543377", "url": "https://it.wikipedia.org/wiki?curid=1274023", "title": "Isolate", "text": "Isolate \u00e8 il secondo album del gruppo norvegese progressive metal Circus Maximus, pubblicato il 7 agosto 2007 in Europa e il 4 settembre negli Stati Uniti. Sebbene la copertina appaia un po' cupa, questa non intende descrivere l'evoluzione delle sonorit\u00e0 dell'album, che ricalca piuttosto il loro lavoro d'esordio \"The 1st Chapter\".\nLa copertina dell'album e una traccia contenente un estratto dalla canzone \"Wither\" sono state pubblicate dal gruppo il 29 maggio 2007 nel loro sito web ufficiale."}
{"id": "1274024", "revid": "767487", "url": "https://it.wikipedia.org/wiki?curid=1274024", "title": "Jes\u00fas Olmo Lozano", "text": "Carriera.\nHa cominciato a giocare a calcio nel Penya Barcelonista, passando poi nel settore giovanile del e debuttando nella squadra B.\nIl 20 maggio 2006 ha fatto il proprio esordio in prima squadra in una partita con l'Athletic Bilbao, a causa dell'assenza di molte stelle \"blaugrana\" impegnate prima dei Mondiali 2006."}
{"id": "1274025", "revid": "124123", "url": "https://it.wikipedia.org/wiki?curid=1274025", "title": "Afshan Azad", "text": "Biografia.\nHa frequentato prima la scuola femminile \"Whalley Range High\", per poi iscriversi allo \"Xaverian\", che frequenta tuttora. Proprio in questa scuola fu notata dal direttore del cast di \"Harry Potter e il calice di fuoco\", film dell'omonimo libro della saga di \"Harry Potter\" che ha ottenuto un grande successo negli anni 2000. \nAfshan ottiene cos\u00ec, dopo un provino, la parte di Padma Patil, sorella gemella di Cal\u00ec Patil. \nMusulmana di origine bengalese, dopo aver girato \"Il calice di fuoco\", ha instaurato dei buoni rapporti con altre tre giovani attrici conosciute sul set, Bonnie Wright, che interpreta Ginny Weasley, Katie Leung che interpreta Cho Chang e in particolare con sua sorella nel film, Shefali Chowdhury, anche lei musulmana, che interpreta Cal\u00ec Patil."}
{"id": "1274026", "revid": "716642", "url": "https://it.wikipedia.org/wiki?curid=1274026", "title": "Quini", "text": " Considerato da molti uno dei migliori attaccanti del calcio spagnolo, \u00e8 a tutt'oggi il miglior marcatore della storia dello Sporting Gij\u00f3n, con 272 reti.\nAutore di ben 216 gol nella Primera Divisi\u00f3n, riusc\u00ec ad aggiudicarsi per cinque volte il Trofeo Pichichi, riservato al capocannoniere del Campionato spagnolo di calcio.\nDal 2018 lo stadio El Molin\u00f3n di Gij\u00f3n \u00e8 dedicato alla sua memoria.\nBiografia.\n\u00c8 morto nel 2018 all'et\u00e0 di 68 anni, colpito da infarto mentre si trovava alla guida della sua auto per le strade di Gij\u00f3n.\nCarriera.\nClub.\nSoprannominato \"El Brujo\" (\"Lo Stregone\"), Quini ha dedicato la sua carriera professionistica soltanto a due storiche squadre spagnole, lo e il . Fu con il club azulgrana che vinse i suoi unici trofei: la Coppa del Re nelle edizioni 1980-1981, vinta con due suoi gol nel 3-1 in finale sul suo amato Sporting Gij\u00f3n, e 1982-1983, la Supercopa de Espa\u00f1a 1983 e la Coppa delle Coppe 1981-1982, competizione in cui segn\u00f2 il decisivo gol del 2-1 sui belgi dello nella finale tenutasi proprio al Camp Nou di Barcellona.\nIl sequestro.\nIl 1\u00ba marzo 1981 Quini fu protagonista di un episodio che sconvolse il calcio spagnolo. Poche ore dopo il match di campionato tra il Barcellona e l' disputato al Camp Nou e terminato 6-0 in favore dei catalani, grazie anche a una tripletta dello stesso Quini, questi venne rapito da due uomini. Il sequestro dur\u00f2 venticinque giorni e la marcia dei blaugrana in campionato venne rallentata da quell'avvenimento: il Barcellona infatti, pur avendo un grande vantaggio sulla seconda, perse quel torneo. Quini venne liberato il successivo 25 marzo con una spettacolare operazione della polizia spagnola, che lo ritrov\u00f2 nei pressi di Saragozza. Curiosamente, nelle stesse ore della sua liberazione, la nazionale spagnola, nella quale Quini era solitamente presenza fissa, stava disputando una sfida contro l' al Wembley Stadium di Londra; fu la prima volta nella storia che la Spagna riusc\u00ec a battere (2-1) gli inglesi nel celebre impianto.\nNazionale.\nCon la maglia della , Quini ha preso parte ai Mondiali di e di , cos\u00ec come agli Europei di e d'."}
{"id": "1274027", "revid": "1573940", "url": "https://it.wikipedia.org/wiki?curid=1274027", "title": "Rifugio Levi Molinari", "text": "Il rifugio Levi Molinari \u00e8 un rifugio situato nel comune di Exilles (\"TO\"), in Val di Susa, nelle Alpi Cozie, a 1.850 m s.l.m.\nStoria.\nL'anno di fondazione \u00e8 il 1927. \u00c8 intitolato alla memoria di Mariannina Levi e Magda Molinari, due giovani alpiniste morte sui monti della Valsusa durante l'epoca del fascismo. Viene ristrutturato nel 1999.\nCaratteristiche.\nIl rifugio \u00e8 aperto in modo continuativo da met\u00e0 giugno a met\u00e0 settembre. Nei mesi di maggio e di ottobre soltanto nei week-end.\nAccessi.\nLa strada di salita fino a Grange della Valle attraversa un fitto bosco ed \u00e8 completamente asfaltata anche se stretta (numerose piazzole di sosta). Dalla frazione di Exilles \"Grange della Valle\" (1.769 m), dove risulta pi\u00f9 comodo il parcheggio, il rifugio \u00e8 raggiungibile in circa un quarto d'ora di camminata su pista sterrata. Si attraversa il ponte sul torrente Galambra e si prende a sinistra superando la colonia alpina Viberti e proseguendo dritto."}
{"id": "1274028", "revid": "175558", "url": "https://it.wikipedia.org/wiki?curid=1274028", "title": "Maltasi", "text": ""}
{"id": "1274031", "revid": "119992366", "url": "https://it.wikipedia.org/wiki?curid=1274031", "title": "Grande Berlino", "text": "La Grande Berlino (in tedesco: \"Gro\u00df-Berlin\") fu creata nel 1920 con la legge omonima (\"Gro\u00df-Berlin-Gesetz\").\nRiun\u00ec, oltre al vecchio territorio cittadino berlinese, 7 citt\u00e0, 59 comuni rurali (\"Landgemeinde\") e 27 distretti agricoli (\"Gutsbezirk\").\nIl nuovo territorio cittadino risult\u00f2 diviso in 20 distretti amministrativi (\"Verwaltungsbezirk\"), brevemente \"distretti\" (\"Bezirk\"):"}
{"id": "1274032", "revid": "1842072", "url": "https://it.wikipedia.org/wiki?curid=1274032", "title": "FUSE", "text": "FUSE (acronimo di \"filesystem in user space\") \u00e8 una interfaccia informatica software per i sistemi operativi Unix e Unix-like di tipo open source, distribuito sotto la licenza GPL e LGPL, volto alla realizzazione di un modulo per il kernel Linux che permetta agli utenti non privilegiati di un sistema di creare un proprio file system senza la necessit\u00e0 di scrivere codice a livello kernel.\nIl sistema FUSE era originariamente parte di A Virtual Filesystem (AVFS), ma si \u00e8 successivamente separato per dare vita ad un progetto a s\u00e9 stante, ora ospitato da SourceForge. \u00c8 disponibile per Linux, FreeBSD, OpenSolaris e macOS.\nDescrizione.\nIl codice del filesystem in spazio utente mentre il modulo FUSE funziona solamente come \"bridge\" per l'interfaccia del kernel. FUSE \u00e8 divenuto ufficialmente parte del codice del kernel Linux a partire dalla release 2.6.14.\nFUSE \u00e8 particolarmente utile per scrivere filesystem virtuali. A differenza dei filesystem tradizionali che si preoccupano principalmente di organizzare e memorizzare i dati su disco, i filesystem virtuali non memorizzano realmente i dati per conto proprio. Agiscono infatti come un tramite fra l'utente ed il filesystem reale sottostante. FUSE \u00e8 un sistema molto potente: virtualmente ogni risorsa disponibile ad essere implementata sfruttando FUSE pu\u00f2 divenire un filesystem virtuale. Sono infatti stati realizzati, ad esempio, filesystem quali SSHFS, che permette di montare un sistema remoto in connessione SSH come un filesystem, o addirittura GmailFS, che utilizza lo spazio fornito da Google Inc. per le caselle e-mail del proprio sistema Gmail.com per ricavarne un filesystem virtuale (si veda in proposito la sezione Esempi).\nEsempi.\nUna lista dei file system che utilizzano FUSE pu\u00f2 essere trovata sul sito stesso di FUSE."}
{"id": "1274035", "revid": "767487", "url": "https://it.wikipedia.org/wiki?curid=1274035", "title": "Brand New Heavies", "text": "I Brand New Heavies sono un gruppo acid jazz e funk formato nel 1985 a Ealing, un sobborgo di Londra, in Inghilterra. Incentrato intorno agli autori/multi-strumentisti Simon Bartholomew e Andrew Levy, membri del gruppo fin dalla sua fondazione, Brand New Heavies sono conosciuti soprattutto per una serie di singoli di successo realizzati nei primi anni novanta, con N'Dea Davenport come voce principale.\nCuriosit\u00e0.\nThe Brand New Heavies negli anni novanta rifiutarono, dopo un'audizione, Jason Kay, futuro fondatore e leader della band Jamiroquai."}
{"id": "1274037", "revid": "62004", "url": "https://it.wikipedia.org/wiki?curid=1274037", "title": "Enrique Castro Gonz\u00e1lez", "text": ""}
{"id": "1274040", "revid": "767487", "url": "https://it.wikipedia.org/wiki?curid=1274040", "title": "Salvador Sadurn\u00ed", "text": "Gioc\u00f2 per il Barcellona dal 1961 al 1976, vincendo tre Trofei Zamora come miglior portiere della Primera Divisi\u00f3n (1968-1969, 1973-1974, 1974-1975). Per numero di Zamora vinti \u00e8 preceduto con cinque trofei dal suo predecessore tra i pali del Barcellona, Antoni Ramallets, e con quattro da Juan Acu\u00f1a, portiere del Deportivo La Coru\u00f1a negli anni quaranta. Totalizz\u00f2 10 presenze per la Nazionale spagnola tra il 1959 e il 1969, e fu il portiere di riserva delle Furie Rosse al Mondiale 1962 in Cile.\nDifese la porta del CF Barcellona per 16 stagioni, tra il 1960 e il 1976, un record per la compagine catalana. In questo periodo conquist\u00f2 diversi trofei con la sua squadra, sia internazionali (la Coppa delle Fiere) che nazionali (tre campionati spagnoli e tre Coppe di Spagna). Si distinse anche con numerosi premi individuali.\nCarriera.\nClub.\nDebutt\u00f2 con il Barcellona l'11 maggio 1961, venendo schierato nell'undici iniziale in una gara in casa dello Sporting Gij\u00f3n, al Molin\u00f3n, vinta poi dai \"blaugrana\" per 2 a 4.\nFu tra il 1973 e il 1975 che visse il miglior periodo dal punto di vista professionale. Il direttivo del Barcellona aveva fatto importanti acquisti, come quello dell'olandese Johan Cruyff, considerato il miglior calciatore del mondo in quegli anni. Sadurn\u00ed fu il portiere titolare di una squadra ricordata per il suo calcio spettacolare: quel \"Bar\u00e7a\" vinse la Liga, raggiunse le semifinali di Coppa dei Campioni e realizz\u00f2 la celeberrima vittoria per 0-5 sul al Bernab\u00e9u.\nGli appassionati di calcio catalani si ricordano certamente a memoria la formazione di quel grande Barcellona: Sadurn\u00ed, Rif\u00e9, Torres, Costas, de la Cruz, Juan Carlos, Rexach, Asensi, Cruyff, Sotil e Marcial. Anche se si \u00e8 soliti ricordare soprattutto gli attaccanti, gli stessi Cruyff, Sotil e Rexach pubblicamente affermarono sempre che il segreto di quella squadra stava nella straordinaria solidit\u00e0 della difesa, guidata proprio da Sadurn\u00ed.\nSi ritir\u00f2 nel 1976, a 35 anni di et\u00e0. Il 1\u00ba settembre di quell'anno il Barcellona organizz\u00f2 per lui e per i suoi compagni Antoni Torres e Joaqu\u00edm Rif\u00e9, che si ritiravano anche loro, una fastosa gara d'addio, un'amichevole contro i francesi dello Stade de Reims, che vennero battuti dai \"Blaugrana\" per 2-0.\nNazionale.\nSadurn\u00ed totalizz\u00f2 10 presenze per la Nazionale spagnola, incassando otto gol. Con lui tra i pali la Spagna vinse tre partite, ne pareggi\u00f2 quattro e ne perse altre tre.\nFu convocato per la prima volta nel 1962, anno in cui partecip\u00f2 come portiere di riserva delle Furie Rosse al Mondiale 1962 in Cile. Il suo debutto ufficiale avvenne l'8 gennaio 1963, a Barcellona contro la : la gara termin\u00f2 a reti inviolate.\nIl suo ultimo match con la maglia della selezione spagnola su svolse a Helsinki, il 25 giugno 1966. In quell'incontro la batt\u00e9 la Spagna per 2-0.\nFu pi\u00f9 volte riserva del portiere basco Jos\u00e9 \u00c1ngel Iribar, indiscusso titolare spagnolo degli anni sessanta. Nel 1967, in occasione della gara in onore di Ricardo Zamora, grande portiere degli anni venti e trenta appena scomparso, Sadurn\u00ed difese insieme ad Iribar la porta della nazionale spagnola: entrambi giocarono un tempo."}
{"id": "1274041", "revid": "62004", "url": "https://it.wikipedia.org/wiki?curid=1274041", "title": "Sadurn\u00ed", "text": ""}
{"id": "1274044", "revid": "116211389", "url": "https://it.wikipedia.org/wiki?curid=1274044", "title": "Federico Orlando", "text": "Biografia.\nLaureato in Giurisprudenza, si trasferisce dal Molise a Roma per collaborare al quotidiano \"Il Messaggero\". Passa al quotidiano \"Il Giornale d'Italia\", diventando professionista nel 1966. Approda quindi nel 1974 al quotidiano \"il Giornale,\" diretto da Indro Montanelli, che poi segue a Milano per affiancarlo come condirettore del quotidiano tra il 1991 e il 1994.\nDi estrazione liberale, milit\u00f2 nella corrente malagodiana del Partito Liberale Italiano. Dopo la rottura tra Montanelli e l'editore del quotidiano, Silvio Berlusconi, segue il maestro nella breve avventura de \"la Voce\" (1994-1995).\nAderisce al Partito Democratico della Sinistra e diviene deputato de L'Ulivo nel 1996, eletto in Molise, e componente della I Commissione Affari costituzionali. Non si ricandida nel 2001, ma aderisce alla Margherita.\nNel 2002 \u00e8 tra i fondatori del quotidiano online \"Articolo 21, liberi di...\".\n\u00c8 stato condirettore di \"Europa\", quotidiano del Partito Democratico. Scrisse numerosi libri di attualit\u00e0 e storia politica. Nel 2008 ader\u00ec ai Radicali Italiani.\nMuore a Roma l'8 agosto 2014 all'et\u00e0 di 85 anni."}
{"id": "1274046", "revid": "287204", "url": "https://it.wikipedia.org/wiki?curid=1274046", "title": "Devon Murray", "text": "Prima di partecipare alla serie cinematografica \"Harry Potter\" Devon aveva gi\u00e0 interpretato Christy in \"This Is My Father\", Malachy in \"Le ceneri di Angela\" e Geoffrey in \"Yesterday's Children\".\nBiografia.\nDevon \u00e8 nato a Maynooth, nella contea di Kildare, Irlanda, figlio unico di Michael e Fidelma Murray. Dopo aver mostrato il suo talento in una competizione nazionale, Devon partecip\u00f2 alla scuola di recitazione Billie Barry. In seguito cominci\u00f2 a studiare alla scuola \"The National Performing Arts\". La carriera da attore di Devon cominci\u00f2 nel film \"This Is My Father\", film che gli apr\u00ec le porte per il grande cinema. Al film \"Angela's Ashes\" segu\u00ec ben presto \"Yesterday's Children\", con il quale le opportunit\u00e0 di Devon si ampliarono notevolmente portandolo ad interpretare il ruolo di Seamus Finnigan nei film della serie di \"Harry Potter\". Attualmente Devon si \u00e8 ritirato dalle scene per seguire la sua carriera di fantino.\nNel gennaio 2021 \u00e8 diventato padre di Cooper Murray avuto dalla sua attuale fidanzata Shannon Mccaffrey Quinn."}
{"id": "1274050", "revid": "1305772", "url": "https://it.wikipedia.org/wiki?curid=1274050", "title": "Buycott", "text": "Il termine buycott, o \"positive buying\", indica un'azione di consumo critico finalizzata a promuovere l'acquisto di determinati prodotti o di marchi, allo scopo di favorire una causa politica, sociale o ambientale.\nIl termine si oppone al quasi omografo \"boycott\" (it. \"\"boicottaggio\") che nell'ambito del consumo critico indica il rifiuto dell'acquisto di specifici marchi o di prodotti, come azione di protesta nei confronti di iniziative o di azioni non condivise dai promotori del boicottaggio.\nOrigine del termine.\nIl termine \"buycott\" \u00e8 stato impiegato il 17 maggio 2005 dal critico Jeff Cohen nell'appello \"Join the BUYcott\"\", finalizzato a promuovere negli Stati Uniti l'acquisto della benzina della rete di distribuzione venezuelana \"Citgo\", in quanto il presidente del Venezuela Hugo Ch\u00e1vez \u00e8 l'unico capo di Stato democraticamente eletto tra i maggiori Paesi produttori di petrolio. Nell'appello, Jeff Cohen sottolinea comunque che l'iniziativa non intende porsi in alternativa alla scelta di prediligere mezzi di trasporto pubblici o non inquinanti o alla promozione dello sviluppo delle energie rinnovabili.\nEsempi.\nIn Italia, esempi di buycott sono le campagne a favore del commercio equo e solidale, dei mercatini di Mani Tese, etc."}
{"id": "1274054", "revid": "289247", "url": "https://it.wikipedia.org/wiki?curid=1274054", "title": "Madre Moretta", "text": ""}
{"id": "1274056", "revid": "22475", "url": "https://it.wikipedia.org/wiki?curid=1274056", "title": "Personaggi di Fate/stay night", "text": "Di seguito sono elencati i personaggi che appaiono nella visual novel giapponese \"Fate/stay night\", concepita da Kinoko Nasu e illustrata da Takashi Takeuchi, prodotta dalla software house Type-Moon e pubblicata nel 2004. Oltre ad essa sono riportati anche i personaggi presenti nelle principali opere collaterali facenti parte il canone narrativo ufficiale della saga \"Fate\", ovvero il prequel \"Fate/Zero\" e il sequel \"Fate/hollow ataraxia\". I dati presenti sono basati sui booklet, artbook e material book ufficiali, oltre che le opere stesse e alle trasposizioni animate \" e Fate/stay night: Heaven's Feel.\" Inoltre, alcuni personaggi compaiono in pi\u00f9 opere, perci\u00f2 verr\u00e0 preso come metro di giudizio la prima apparizione ufficiale.\nPersonaggi principali.\nShir\u014d Emiya.\n \u00e8 il protagonista di \"Fate/stay night\". All'apparenza \u00e8 un normale sedicenne, ma la presenza in lui di Avalon (il fodero di Excalibur) ha mutato la sua Origine in \"Spade\" gli consente di guarire anche dalle ferite pi\u00f9 letali (se vicino a Saber, altrimenti l'effetto \u00e8 di molto indebolito) ed \u00e8 fornito anche di 27 circuiti magici sebbene non di ottima qualit\u00e0. Suo padre Kiritsugu non ha potuto insegnargli i suoi segreti, dal momento che era morto molto presto, quindi l'unica abilit\u00e0 di Shir\u014d \u00e8 il \"trace, on\" (rinforzo e proiezione), ovvero la capacit\u00e0 di analizzare e rinforzare o ricreare gli oggetti. La sua natura mite e altruista lo porta a fidarsi sempre degli altri e ad impegnarsi anima e corpo in ogni lavoro che svolge. Quando entra in contatto con la guerra del Santo Graal si trova del tutto impreparato a prendervi parte, e solo l'intervento di Saber lo salva dall'attacco, potenzialmente mortale, di Lancer. Decide di prendere parte alla Guerra non per conquistare il Santo Graal, ma per impedire agli altri servant di accrescere la loro forza divorando le anime degli esseri umani (e forse per poter svolgere finalmente quel ruolo di paladino della giustizia che tanto desiderava). Trova subito la collaborazione diT\u014dsaka Rin, una sua compagna di scuola, che oltre ad assisterlo nella guerra lo aiuta a sviluppare la sua unica abilit\u00e0 di mago.\nLe sue abilit\u00e0 di proiezione e rinforzo sono particolarmente potenti con gli oggetti affilati per via della sua origine e, tramite la proiezione, riesce a ricreare non solo la struttura esterna dell'arma ma anche le sue abilit\u00e0, la sua storia e di conseguenza anche le abilit\u00e0 del possessore in parte.\nLa sua natura a voler difendere il prossimo, unita alla sua incrollabile avventatezza, si riveleranno in seguito essere una vera e propria assenza di spirito di autoconservazione causata dal trauma subito da bambino durante l'incendio da cui fu salvato e ci\u00f2 lo metter\u00e0 pi\u00f9 volte in situazioni di pericolo anche mortale. Malgrado viva da solo nella grande villa di famiglia gode sempre della compagnia di Sakura, una sua compagna di scuola, e della sua invadente professoressa, Taiga Fujimura. \u00c8 doppiato in giapponese da Noriaki Sugiyama e Junko Noda da bambino e in italiano da Federico Viola.\nSaber.\n \u00e8 il servant evocato da Shiro Emiya durante la quinta guerra del Santo Graal e precedentemente anche dal padre Kiritsugu Emiya durante la quarta guerra del Santo Graal avvenuta dieci anni prima. Coprotagonista dell'opera, \u00e8 un personaggio fondamentalmente tragico e fondamentale nei vari risvolti della trama. \nLa sua vera identit\u00e0 \u00e8 Artoria Pendragon, colei che sarebbe passata alla storia come Re Art\u00f9. Combatte usando Excalibur, di solito invisibile, che \u00e8 anche la sua arma nobile.\nRin T\u014dsaka.\n \u00e8 l'ultima discendente di una lunga dinastia di maghi, ed \u00e8 stata preparata al meglio per poter prendere parte alla guerra del Santo Graal. A sua insaputa, \u00e8 sorella di Sakura. La sua abilit\u00e0 nell'uso degli incantesimi \u00e8 tale che riesce da sola a tenere testa, seppur debolmente, agli stessi servant. Utilizza pietre e formule magiche, che pronuncia in tedesco. Di aspetto fisico \u00e8 molto carina, ma malgrado sia considerata la Idol numero uno del liceo Rin non \u00e8 minimamente interessata alle attenzioni dei maschi. All'inizio della sua route la vediamo mentre evoca il suo servant, Archer. Inizialmente Rin sembra piuttosto delusa per non essere riuscita ad evocare un servant pi\u00f9 potente, ma fra i due si instaura subito un legame molto saldo. \u00c8 lei, fra le altre cose, a cimentarsi nel primo scontro della nuova Guerra, confrontandosi con Lancer nel cortile della scuola. L'arrivo inaspettato di Shir\u014d, per\u00f2, interrompe lo scontro, e successivamente Rin si trova faccia a faccia con la spada di Saber; in quell'occasione, solo l'intervento di Shir\u014d la salva da morte sicura. In seguito si stabilisce a casa di quest'ultimo, suscitando le ire della professoressa Fujimura e le gelosie di Sakura. Il particolare rapporto che si instaura fra i due lascia supporre che Rin si innamori successivamente di Shir\u014d. Nello scenario \"\" la simpatia della ragazza per Shir\u014d \u00e8 evidente e dichiara apertamente che lo Shir\u014d che si trova dinnanzi le piace cos\u00ec com'\u00e8. In seguito rin e Shir\u014d si trasferiranno insieme a Londra, studieranno alla torre dell'orologio, infine rin e shir\u014d essendosi innamorati, giureranno di passare la loro vita insieme, e di avere il loro lieto fine. \u00c8 doppiata da Kana Ueda e Katia Sorrentino.\nArcher.\n \u00e8 il servant convocato da Rin T\u014dsaka. Dal carattere altamente cinico e ostile a Shri\u014d e porta dietro di s\u00e9 diversi rimpianti. In base al corso degli eventi assumer\u00e0 ruoli diversi all'interno delle vicende. La sua condizione di Spirito Eroico \u00e8 quella di agente della \"Forza Deterrente\" e proprio per tale motivo lo vedremo anche agire mettendo da parte le faccende personali e agire nel ruolo di Guardiano. Pur essendo di classe arciere user\u00e0 tale arma poche volte, preferendo utilizzare due spade per la maggior parte della serie, essendo in grado di generarle automaticamente. La sua vera identit\u00e0 verr\u00e0 rivelata solo verso la fine dello scenario Unlimited Blade Works: egli altri non \u00e8 che Shiro dal futuro, divenuto un uomo cinico ed un assassino di innumerevoli uomini cercando di rimanere fedele al suo ideale, realizzando solo in punto di morte quanto fosse vuoto ed inutile. Non essendo un normale eroe non \u00e8 fornito di una vera e propria arma nobile che cristallizzi la sua leggenda, ma pu\u00f2 ricreare uno spazio di singolarit\u00e0, l'Unlimited Blade Works, il quale \u00e8 alla base della sua magia di proiezione che gli consente di riprodurre le pi\u00f9 disparate armi e anche le loro capacit\u00e0. \u00c8 doppiato da Junichi Suwabe e Maurizio Merluzzo.\nSakura Mat\u014d.\n, nata , \u00e8 la sorella di Shinji ed \u00e8 innamorata di Shir\u014d. Nell'anime il servant Caster rivela che \u00e8 stata lei ad evocare Rider e non Shinji. Quando sta per essere sacrificata da Caster per ottenere il Santo Graal scopriamo che Sakura \u00e8 in realt\u00e0 la sorella di Rin, allontanata dalla famiglia T\u014dsaka ed adottata dai Matou. Il suo carattere all'apparenza insicuro nasconde una grande forza interiore.\nSe negli scenari \"Fate\" ed \"Unlimited Blade Works\" ricopre solo un ruolo marginale, in \"Heaven's Feel\" \u00e8 la protagonista. Anche in questo caso viene rivelato che era lei la vera master di Rider ed aveva passato il controllo del servant a suo fratello Shinji in quanto non desiderava affatto combattere. Prima della fine della quarta guerra per il Santo Graal suo nonno adottivo ne aveva impiantato in lei una parte nel tentativo di ricrearlo. Questo evento per\u00f2 porta al riemergere dell'ottavo servant, Avenger, che cerca di rinascere tramite il corpo di Sakura e finendo per causare centinaia di vittime per ottenere nuova energia.\nIl suo amore per Shir\u014d la porta a dare il comando a Rider di proteggere il ragazzo qualsiasi cosa accada e questo lo salva, durante la notte in cui Saber perde la vita proprio per mano di Sakura controllata dall'Ombra, dall'attacco mortale di True Assassin. Durante lo scontro con Archer viene protetta dal suo servant che inizia a pietrificare l'avversario con lo sguardo di Medusa. Shir\u014d la difende anche quando Rin, sua sorella, la voleva uccidere per liberarsi di lei prima che fosse troppo tardi e decide di portarla a casa con s\u00e9 rompendo l'alleanza con Rin.\nDurante questo soggiorno Sakura \u00e8 sempre pi\u00f9 eccitata e tenta di sedurre diverse volte Shir\u014d. Shir\u014d decide per\u00f2 che \u00e8 necessario avvisare Illya del pericolo e va in missione da solo; anche in questo caso i ragazzi vengono salvati dall'arrivo di Rider mandata sul posto da Sakura, preoccupata. Sakura, accortasi di tutto ci\u00f2 che stava succedendo, decide di fermare Z\u014dken da sola e comanda a Rider, in caso le accadesse qualcosa di male, di stringere un nuovo contratto con un'altra persona. Giunta a casa Mat\u014d il fratello la minaccia dicendole che avrebbe detto tutta la verit\u00e0 a Shir\u014d; in preda al terrore uccide Shinji e questo evento le fa capire che non ci sar\u00e0 pi\u00f9 nessuno che terr\u00e0 a lei, cedendo cos\u00ec alla sua parte oscura nascosta e diventando una terribile e spietata ombra di s\u00e9 stessa. Senza pi\u00f9 un barlume di ragione attacca sia Rin che Shir\u014d tentando di ucciderli ma l'intervento di Rider, che seguiva il vecchio comando impartitole quando Sakura era ancora se stessa, li salva all'ultimo momento.\nL'ultima notte Sakura tradisce Z\u014dken e lo uccide, elimina i vermi dal proprio corpo e distrugge anche il loro cuore che li controllava oltre al servant True Assassin. A sua protezione comunque rimane Saber Alter che viene successivamente eliminata dall'unione di forza tra Shir\u014d e Rider. Sakura intanto \u00e8 impegnata nello scontro con Rin e la maledice per quanto fosse stata insensibile nei suoi confronti avvicinandosi troppo al suo amato Shir\u014d. Rin cos\u00ec capisce i sentimenti di sua sorella e decide di non voler pi\u00f9 combattere dando la possibilit\u00e0 a Sakura di eliminarla. Sakura in stato confusionale la colpisce al petto ma Rin l'abbraccia. Questo gesto d'amore fa capire a Sakura che non \u00e8 sola e torna in s\u00e9 dando il tempo a Shir\u014d di creare il \"Rule Breaker\" e spezzare il legame tra lei e Avenger. Nel \"Normal Ending\", dopo che Shir\u014d riesce a ricreare l'Excalibur e distruggere il Santo Graal perdendo per\u00f2 la vita nel farlo, Sakura rifiuta di accettarne la morte e decide di vivere nella casa Emiya in sua attesa per sempre. Nel \"True Ending\" (vero finale) di questo scenario all'ultimo istante interviene Illya che chiude il portale ed evoca l'Heaven's Feel su Shir\u014d permettendogli di sopravvivere sacrificando se stessa. Sakura, Shir\u014d e Rider (mantenuta in vita dall'enorme quantit\u00e0 di mana emesso da Sakura) vanno a vivere tutti e tre felicemente insieme.\nIn \"Fate/hollow ataraxia\" Sakura conduce una vita tranquilla nella citt\u00e0 di Fuyuki in compagnia di Shir\u014d e Rider mentre Rin si \u00e8 trasferita all'Accademia dei maghi. Rider rivela che la ragazza \u00e8 diventata il nuovo capitano del club di arcieri della scuola. Anche il lato oscuro di Sakura esiste ancora ma appare sempre in modo comico senza altri fini. In \"Eclipse\", episodio bonus di \"Fate/hollow ataraxia\", Sakura e Rider sembrano collaborare nel sedurre Shir\u014d ed iniziare con lui un rapporto sessuale a tre. Ma in realt\u00e0 \u00e8 tutta opera di Rider che vorrebbe che il ragazzo si avvicinasse a Sakura in maniera pi\u00f9 decisa ed aggressiva. Shir\u014d nel mezzo di questo incontro amoroso per\u00f2 riesce a capire l'inganno e riflette l'incantesimo su Rider stessa. Alla fine Rider rivela che anche lei si \u00e8 innamorata profondamente di Shir\u014d e la Sakura da lei ricreata era la rappresentazione dei suoi veri sentimenti per il ragazzo.\nIn \"Fate/Zero\" (e nel libro \"Character material\") appare una giovanissima Sakura con gli occhi blu ed i capelli neri. Queste sono le sue vere sembianze prima della fusione con una parte del Santo Graal. Le sue fattezze per\u00f2 sono gi\u00e0 mutate in modo considerevole rispetto a quando venne adottata, un anno prima dell'inizio della quarta guerra per il Santo Graal. \u00c8 doppiata da Noriko Shitaya e Tiziana Martello.\nRider.\nIl vero nome di \u00e8 Medusa, la gorgone che trasformava chiunque la guardasse in pietra ed \u00e8 questo il motivo per cui indossa una maschera copriocchi. Assieme alle sorelle Steno ed Euriale era nata dal desiderio degli uomini di avere una dea ideale e perfetta al contrario di quelli presenti nell'Olimpo. Tutte e tre le sorelle furono benedette da una bellezza divina ma tra loro solo Medusa era mortale e quindi soggetta ad invecchiamento. La maledizione di Atena la costringe a portare perennemente una maschera copriocchi perch\u00e9 chiunque la dovesse guardare negli occhi si tramuterebbe immediatamente in pietra. Per queste differenze sub\u00ec il maltrattamento delle sorelle maggiori. Dopo essersi trasformata in una creatura terribilmente crudele venne uccisa e decapitata da Perseo armato dei nove nobili fantasmi. Dal suo collo uscirono i figli che aveva generato con Poseidone: Pegaso e Crisaore. In Fate/stay night non viene fatto nessun accenno a Crisaore ed ai capelli tramutati in serpenti da Atena.\nRider ha tre \"Noble Phantasm\". Il primo, Blood Fort Andromeda, \u00e8 una barriera che le consente di assorbire il mana da tutte le persone che si trovano al suo interno. Il secondo, Bellerofonte, sono le redini che le consentono di cavalcare Pegaso nato dal suo collo tagliato. Mentre il terzo, Breaker Gorgon, corrisponde al rompere la maschera copriocchi e quindi liberarne il terribile potere nascosto. Un'altra sua capacit\u00e0 \u00e8 quella di poter manipolare a proprio piacimento i sogni delle persone ed infatti nello scenario \"Heaven's Feel\" si ricarica di mana apparendo in sogno a Shir\u014d.\nRider inizialmente \u00e8 la servant di Sakura Mat\u014d ma sotto pressione di Shinji, suo fratello, la ragazza decide di concedergli il suo utilizzo al proprio posto. Rider \u00e8 uno dei servant pi\u00f9 potenti della quinta guerra, attenta e silenziosa non ci pensa due volte prima di rischiare la sua vita per il proprio master \"acquisito\" anche se lo detesta giudicandolo una persona vile e meschina. Al contrario per il proprio passato molto simile ha una sorta di forte empatia con Sakura. Non ha nessun motivo dichiarato per voler ottenere il Santo Graal.\nAnche se molto potente viene eliminata molto presto negli scenari \"Fate\" dall'Excalibur di Saber ed in \"Unlimited Blade Works\" dal master di Caster, Kuzuki S\u014dichir\u014d. Ha un ruolo fondamentale nel terzo scenario \"Heaven's Feel\" dove viene liberata dal compito di servire Shinji e le viene affidato da Sakura quello di proteggere Shir\u014d. Proprio questo evento salva la vita al ragazzo che stringe con lei un'alleanza per salvare Sakura. In combattimento assiste Shir\u014d contro Dark Sakura permettendogli di assestarle il colpo finale e poi anche contro Angra Mainyu.\nIn \"Fate/hollow ataraxia\" indossa un paio di occhiali al posto della maschera e trascorre la maggior parte del proprio tempo a casa di Shir\u014d leggendo libri ed aiutando gli altri servant a combattere le \"Shadow Wolf Beasts\" durante l'eclisse a Fuyuki.\nIn Eclipse, episodio bonus di Fate/hollow ataraxia, Sakura e Rider sembrano collaborare nel sedurre Shir\u014d ed iniziare con lui un rapporto sessuale a tre. Ma in realt\u00e0 \u00e8 tutta opera di Rider che vorrebbe che il ragazzo si avvicinasse a Sakura in maniera pi\u00f9 decisa ed aggressiva. Shir\u014d nel mezzo di questo incontro amoroso per\u00f2 riesce a capire l'inganno e riflette l'incantesimo su Rider stessa. Alla fine Rider rivela che anche lei si \u00e8 innamorata profondamente di Shir\u014d e la Sakura da lei ricreata era la rappresentazione dei suoi veri sentimenti per il ragazzo. Durante le scene amorose tra Rider e Shir\u014d lei \u00e8 sempre girata di spalle per evitare che i loro occhi si incrocino. \u00c8 doppiata da Y\u016b Asakawa e Benedetta Ponticelli.\nIllyasviel von Einzbern.\n \u00e8 una ragazzina apparentemente fragile e indifesa. In realt\u00e0 sotto quel suo aspetto dolce nasconde un animo freddo come il ghiaccio, ed \u00e8 disposta a qualsiasi cosa pur di sconfiggere i suoi avversari, primi fra tutti Rin e Saber. Il suo servant \u00e8 Berserker. Nonostante il suo spirito duro e ostile, rivela un carattere comunque fanciullesco e allo stesso tempo solitario, come una ragazzina sola e \"sfruttata\" pu\u00f2 essere, anche se orgogliosa del suo compito. Combatte per la famiglia Einzbern, un'altra delle tre fondatrici del rituale, della quale non \u00e8 in realt\u00e0 una discendente normale, ma un homunculus, un essere umano artificiale costruito con la magia dalla famiglia in questione, per funzionare sia da master loro rappresentante sia da veicolo del Graal, in quanto esso, in realt\u00e0, necessit\u00e0 di una figura umana per manifestarsi in maniera corretta (dopo che in alcune delle precedenti guerre la natura altrimenti materiale del Graal fu causa di problemi). \u00c8 la figlia di Kiritsugu Emiya e Irisviel von Einzbern, non che sorella acquisita di Shri\u014d Emiya. \u00c8 doppiata da Mai Kadowaki e Martina Felli.\nKirei Kotomine.\n \u00e8 un sacerdote che svolge l'incarico di osservatore e giudice nella guerra del Santo Graal. Nella sua chiesa possono trovare rifugio i master che si sono arresi e che vogliono difendersi dagli attacchi degli altri concorrenti. Sar\u00e0 lui, assieme a Rin, ad introdurre Shir\u014d nella nuova realt\u00e0, spiegandogli le \"regole del gioco\". In realt\u00e0 egli \u00e8 il master di Lancer, rubato a Bazett Fraga Mcremitz all'inizio della guerra. Fu lo stesso che dieci anni prima provoc\u00f2 il mare di fiamme grazie al Graal. \nDurante gli avvenimenti di Fate/Zero era il master di Assassin e allievo di Tokiomi T\u014dsaka (il padre di Rin) prima di tradire quest'ultimo e formare una duratura alleanza con Gilgamesh.\nDall'indole altamente sadica continuer\u00e0 a tramare nell'ombra nel corso di ogni route per adempire ai suoi scopi aiutato da Gilgamesh stesso e sfruttando Lancer per eseguire manovre di ricognizione.\nLa sua risolutezza gli consente di primeggiare in qualsiasi ambito impiegando diverse volte l'impegno di una normale persona ma finisce per abbandonare tutto prima di raggiungere l'apice ogni volta per via della sua mancanza di soddisfazione. Inoltre le sue capacit\u00e0 fisiche al limite dell'umano, le sue magie di comando in larga quantit\u00e0 in quanto supervisore e le sue capacit\u00e0 magiche di rafforzamento fisico, unite alle arti marziali cinesi e all'esperienza come Esecutore della Chiesa lo rendono un avversario temibile e una delle minacce pi\u00f9 grandi della storia. \u00c8 doppiato da J\u014dji Nakata e Claudio Moneta.\nGilgamesh.\nGilgamesh \u00e8 il grande re per met\u00e0 uomo e per met\u00e0 dio nato dall'unione tra il re di Uruk, Lugalbanda e la dea Rimat-Ninsun. Govern\u00f2 la citt\u00e0-stato sumera di Uruk, la capitale dell'antica Mesopotamia. Era un essere supremo e trascendentale, era cos\u00ec divino da essere per due terzi un dio e un terzo umano, nessun altro al mondo poteva eguagliarlo. Era \"il re degli eroi\", possedeva tutti i tesori di questo mondo, il suo racconto \u00e8 registrato nel pi\u00f9 antico dei poemi epici dell'umanit\u00e0, l\"'Epopea di Gilgamesh\" che ritrae Gilgamesh come un eroe, destinato a diventare un re e a raggiungere grandi imprese, \u00e8 spinto ad affrontare il suo destino, affrontando sfide insieme al suo migliore amico Enkidu.\nPersonaggi di supporto.\nUmani.\nKiritsugu Emiya.\nFamoso come \"ammazza-maghi\", \u00e8 un mago atipico che fa utilizzo di tattiche da sicario e utilizza varie armi da fuoco per abbattere i nemici. Non si ferma davanti a nulla e sembra non avere sentimenti, anche se in realt\u00e0 \u00e8 una persona molto controversa e nasconde un passato tormentato. Precedentemente agli eventi di Fate/Zero fu ingaggiato dalla famiglia Einzbern per partecipare alla quarta guerra come loro master, fu in quel periodo che conobbe l'omuncolo Irisviel von Einzbern dalla quale ebbe una figlia, Illyasviel von Einzbern. \nPadre adottivo di Shri\u014d, nella precedente guerra del Santo Graal era stato il master di Saber. In quell'occasione si era scontrato con Kotomine e il suo nuovo servant Gilgamesh. La battaglia che ne segu\u00ec fu cos\u00ec violenta da provocare un incendio che distrusse l'intera zona; Gilgamesh si rivel\u00f2 un avversario troppo forte per Saber, quindi Kiritsugu, sfruttando la sua ultima magia di comando, ordin\u00f2 a Saber di distruggere il Santo Graal. A causa di ci\u00f2, lei lo ha sempre odiato. Stando al racconto della stessa Saber, Kiritsugu era un mago di livello superiore, che per adempiere appieno alla sua missione aveva ucciso le sue stesse emozioni, perch\u00e9 non gli impedissero di fare la stessa cosa con gli esseri umani. Al termine della guerra incontr\u00f2 Shir\u014d, rimasto orfano e ferito gravemente. Riusc\u00ec a salvargli la vita inserendo dentro di lui Avalon, il fodero di Excalibur, dotato del grande potere di guarire qualsiasi ferita, anche la pi\u00f9 mortale. Probabilmente Kiritsugu commise tale gesto per far pace con la coscienza, ma col passare del tempo la vicinanza di Shir\u014d lo fece cambiare, facendogli riscoprire l'umanit\u00e0 che aveva sacrificato. I suoi ideali di giustizia e di senso del dovere impressionarono molto Shir\u014d, che decise di farli suoi e di impegnarsi a sua volta alla difesa degli altri. Intuendo che Shir\u014d avrebbe potuto essere scelto dall'Ordine dei Maghi per prendere parte alla prossima guerra del Santo Graal, Kiritsugu tracci\u00f2 un nuovo circolo magico nello scantinato della sua villa, in modo che Saber, in tale eventualit\u00e0, potesse giungere dal ragazzo come suo servant. Alla sua morte, avvenuta cinque anni dopo la guerra a causa della maledizione gettata su di lui da Kirei Kotomine, lasci\u00f2 in eredit\u00e0 a Shir\u014d molti beni fra i quali la grande villa di famiglia. \u00c8 doppiato in giapponese da Rikiya Koyama e Miyu Irino da giovane e in italiano da Lorenzo Scattorin.\nTaiga Fujimura.\n \u00e8 la padrona di casa della residenza Emiya, tutrice di Shri\u014d (fu lei che gli insegn\u00f2 i fondamenti del combattimento all'arma bianca) e vecchia amica di Kiritsugu. Figlia di un boss della yakuza, la mafia giapponese, che va sotto il nome di Gruppo Fujimura e che era in buone relazioni con lo stesso Kiritsugu col quale si conobbe anche per il suo interesse in quest'uomo che aveva viaggiato ovunque nel mondo e che conosceva molto bene l'inglese materia di cui diverr\u00e0 insegnante. Dopo la morte di quest'ultimo diverr\u00e0 una presenza fissa in casa, assieme a Sakura, \"scroccando\" ogni volta la cena. Oltre a ci\u00f2, e anche professoressa di lingua inglese al liceo Homurahara Gakuen, lo stesso frequentato dai protagonisti. Durante le vicende di Fate/stay night rester\u00e0 in parte all'oscuro degli accadimenti per quanto spesso ne sia indirettamente protagonista, come ad esempio durante la route Unlimited Blade Works, quando verr\u00e0 tramortita e rapita da Caster per essere usata come merce di ricatto. Col misterioso avvento di Saber e Rin come conviventi di Emiya, risulter\u00e0 pi\u00f9 agitata del solito e in parte anche ingelosita dalla situazione sebbene la relazione che la leghi a Shri\u014d sia pi\u00f9 di affetto parentale.\nIn uno special drama CD del 2010 ci viene rivelato che l'aspirazione nel diventare insegnante nacque nell'incontro con Waver Velvet e il suo servant Raider, durante la quarta guerra del Santo Graal, i quali la aiutarono a rintracciare la proprietaria di un gatto perso per strada. Tale evento, per quanto semplicistico e dai risvolti comici, le fece comprendere il valore nell'aiutare i ragazzi pi\u00f9 giovani. \u00c8 doppiata da Miki It\u014d e Jolanda Granato.\nIssei Ry\u016bd\u014d.\n \u00e8 il presidente del consiglio studentesco e migliore amico di Shri\u014d. Vive al tempio Ry\u016bd\u014d insieme a S\u014dichir\u014d Kuzuki, ormai considerato un membro della famiglia e considerato come un fratello maggiore per lui. Resta all'oscuro del passato del professore e del susseguirsi di eventi della guerra. \u00c8 doppiato da Mitsuaki Madono e Gabriele Marchingiglio.\nShinji Mat\u014d.\n \u00e8 il fratello di Sakura e anche lui partecipa alla guerra del santo graal. Di carattere pavido e opportunista, per vincere la guerra \u00e8 pronto a ricorrere a qualsiasi mezzo, anche il pi\u00f9 malvagio. Il suo servant \u00e8 Rider. In \"Fate\" rimarr\u00e0 vittima di Berserker. Sul finale di \"Unlimited Blade Works\" diverr\u00e0 il recipiente del Santo Graal, mentre in \"Heaven's Feel\" verr\u00e0 ucciso brutalmente dalla sorella Sakura. Il suo design \u00e8 ispirato a Ky\u014dichi Saionji di \"Utena la fillette r\u00e9volutionnaire\". \u00c8 doppiato da Hiroshi Kamiya e Paolo De Santis.\nS\u014dichir\u014d Kuzuki.\n viene addestrato fin dalla giovent\u00f9 all'arte dell'assassinio, e dopo un'intensa carriera si ritira in anonimato a Fuyuki diventando professore al liceo Homurahara. Agli inizi della quinta guerra del Santo Graal trover\u00e0 Caster in fin di vita, e dopo aver ascoltato la sua storia decide di sua spontanea volont\u00e0 di divenire il suo master, probabilmente come una sorta di redenzione. Durante gli eventi di \"Unlimited Blade Works\", Caster gli esterner\u00e0 il suo amore proteggendolo da una raffica di spade da parte di Archer e scomparir\u00e0 tra le sue braccia. A quel punto Kuzuki morir\u00e0 cercando di vendicarla. \u00c8 doppiato da Masaki Terasoma e Massimiliano Lotti.\nServant.\nLancer.\nIl vero nome di \u00e8 C\u00fa Chulainn, eroe della mitologia irlandese, protagonista del ciclo dell'Ulster nonch\u00e9 del folclore di Scozia e dell'Isola di Man. Il suo Noble Phantasm \u00e8 il Gae Bolg, la sua lunga lancia rossa, attraverso la quale uccide i suoi nemici colpendoli direttamente al cuore. Inizialmente servant di Bazett Fraga Mcremitz ma successivamente costretto a sottomettersi a Kotomine Kirei dopo questo le ha rubato gli incantesimi di comando. In tutte e tre le route si dimostra una persona ambigua per quanto riguarda la lealt\u00e0 verso le diverse fazioni, arrivando persino, durante \"Unlimited Blade Works\", al gesto estremo di uccidere il proprio master per salvare la vita di Rin T\u014dsaka con la quale aveva precedentemente stretto un'alleanza. \u00c8 doppiato da Nobutoshi Kanna e Ruggero Andreozzi.\nBerserker.\n il servant di Illyasviel, rappresentante della famiglia Einzbern. La sua vera identit\u00e0 \u00e8 Eracle, eroe e semidio della mitologia greca, corrispondente alla figura della mitologia etrusca Hercle e a quella della mitologia romana Ercole. La sua arma nobile \"God Hand\" gli consente di risorgere fino a 12 volte (tante quante le sue fatiche), di essere immune agli attacchi di rango B o inferiore e di ricevere resistenza contro armi e attacchi gi\u00e0 usati. Lo Spirito Eroico Eracle possiede inoltre anche l'arma nobile \"Nine Lives\", in origine l'arma con cui uccisa l'Idra e che Eracle si allen\u00f2 ad eseguire con qualsiasi altra arma, ma \u00e8 sigillata a causa dell'incantesimo di follia tipico della classe Berserker. \nSpinto da un forte legame con la propria master, far\u00e0 di tutto per proteggerla superando persino i suoi stessi limiti, non riuscendo comunque ad adempiere completamente alla sua missione. \u00c8 doppiato da Tadahisa Saizen.\nAssassin.\n \u00e8 colui che proclama di essere Sasaki Kojir\u014d, leggendario spadaccino Giapponese principalmente ricordato per le circostanze della sua morte, avvenuta nel 1612 nel corso di un duello con Miyamoto Musashi. Combatte utilizzando una Nodachi a due mani e a causa della sua natura da servant irregolare, essendo stato evocato da Caster, \u00e8 costretto, indipendentemente dalla situazione, a fare la guardia davanti al portone del tempio Ry\u016bd\u014d, restandoci confinato.\nDotato di grande risolutezza e di abilit\u00e0 sublime, riesce a tenere testa ad avversari che lo superano in ogni parametro grazie alla sua tecnica di spada. Proprio queste caratteristiche, sebbene non sia dotato di un'arma nobile in quanto servant irregolare, gli consentono di sviluppare un fenomeno di rifrazione dimensionale al livello di un'arma nobile, la \"Tecnica Segreta: Tsubame Gaeshi\". \u00c8 doppiato da Shin'ichir\u014d Miki e Gianluca Iacono.\nCaster.\n \u00e8 la strega che vive nel tempio Ry\u016bd\u014d. La sua vera identit\u00e0 \u00e8 Medea, figura della mitologia greca, figlia di Eeta, re della Colchide, e di Idia, presente nelle nel mito di Giasone e gli argonauti. La sua arma nobile si chiama Rule Breaker, un pugnale che ricorda la sua storia di plurima traditrice ed \u00e8 in grado di annullare qualsiasi incantesimo e di controllarlo a suo piacimento. Era inizialmente il servant di Atrum Galliasta per poi tradirlo e ucciderlo. Successivamente sar\u00e0 soccorsa da S\u014dichir\u014d Kuzuki con la quale stringer\u00e0 un nuovo contratto, per poi rivelargli, sul letto di morte, il suo amore prima di scomparire. \u00c8 doppiata da Atsuko Tanaka e Alessandra Korompay.\nPersonaggi secondari.\nLeysritt e Sella.\n e sono le donne di servizio di Illyasviel, oltre a fare da badanti e istruttrici nei segreti della stregoneria. Come Illyasviel, entrambe hanno capelli biondi setosi e profondi occhi color cremisi. Sella \u00e8 abbastanza capricciosa e insicura (specialmente con questioni riguardanti il suo corpo), ed \u00e8 molto diffidente di Shir\u014d Emiya. Al contrario, Leysritt \u00e8 di gran lunga pi\u00f9 casuale, e porta dei sentimenti di affetto verso Shir\u014d perch\u00e9 la sua presenza rende Illyasviel felice. Leysritt \u00e8 abile nei combattimenti, specialmente con le alabarde, ed ha la capacit\u00e0 di sacrificare la propria vita per manifestare la veste del cielo, un artefatto della famiglia Einzbern capace di applicazioni limitate della tera vera magia, miracoli che possono compiere l'impossibile oltre ai limiti della scienza moderna o della stregoneria. Sono doppiate rispettivamente da Miho Miyagawa e Annalisa Longo e da Haruhi Nanao e Deborah Morese.\nAyako Mitsuzuri.\n \u00e8 un'atleta eccezionale e capitano del dojo di tiro con l'arco. Ayako e Rin si sfidano continuamente per vedere chi sar\u00e0 la prima a trovarsi un ragazzo. Lei e Shir\u014d sono amici intimi, anche se il suo atteggiamento da maschiaccio mette Shir\u014d a disagio, e vorrebbe vedere Shir\u014d sorridere, cosa che non l'ha mai visto fare. \u00c8 resa vittima da Rider o Caster all'inizio della storia, e viene trovata svenuta pi\u00f9 tardi in un vicolo. Nell'anime, Ayako \u00e8 vista con Shinji dopo la sua scomparsa, anche se Shinji lo nega quando confrontato con Shir\u014d. Ayako spesso chiede a Shiro di venire a vedere la pratica al dojo di tiro con l'arco per tentare di invogliarlo a riprendere parte alle attivit\u00e0 del club che il ragazzo aveva precedentemente abbandonato per un infortunio causato da Shinji. Dopo l'aggressione di Rider, si dice che Ayako fosse stata ricoverata in ospedale, ma non viene pi\u00f9 vista. \u00c8 doppiata da Fumie Mizusawa e Ludovica De Caro.\nAtrum Galliasta.\n \u00e8 un personaggio esclusivo della serie animata \"\", aggiunto dallo stesso Kinoko Nasu per ampliare la storia. \u00c8 il primo master di Caster e inviato speciale alla guerra del Santo Graal dall'Associazione dei maghi. Spocchioso, arrogante e indifferente al dolore altrui. Deluso dai poteri di Caster, progetta di eliminarla cos\u00ec da poter evocare un altro servant, ma sar\u00e0 ucciso da quest'ultima prima di poter mettere in moto il suo piano. \u00c8 doppiato da Jun Fukushima e Matteo De Mojana.\nPersonaggi introdotti in \"Fate/hollow ataraxia\".\nBazett Fraga McRemitz.\n \u00e8 la master originale di Lancer durante la quinta guerra del Santo Graal. Era stata mandata dall'Associazione dei maghi ma fu tradita da Kotomine Kirei, e abbandonata con una ferita fatale. Avenger le salv\u00f2 la vita, e lei gli fa da master durante \"Fate/hollow ataraxia\". \u00c8 doppiato da Hitomi Nabatame.\nCaren Hortensia.\n \u00e8 la figlia di Kotomine Kirei. Prender\u00e0 il suo posto alla chiesa di Fuyuki durante gli eventi di \"Fate/hollow ataraxia\". \u00c8 doppiata da Ami Koshimizu.\nAvenger.\nIl vero nome di \u00e8 Angra Mainyu, spirito malvagio e distruttore nella religione zoroastrista, non che servant di Bazett Fraga McRemitz e figura portante nelle cronache di \"Fate/stay night\". Le sue origini vanno ritrovate durante la terza guerra del Santo Graal quando la famiglia Einzbern, per assicurarsi la vittoria, lo evocarono come servant irregolare. Sfortunatamente si rivel\u00f2 troppo debole e fu il primo servant a perire e a venire inglobato nel Graal. Questo gli diede la possibilit\u00e0 di corrompere la reliquia dal suo interno, trasformandola nell'oggetto di morte, distruzione e corruzione dell'animo come viene presentato in \"Fate/Zero\" e \"Fate/stay night\". Successivamente sar\u00e0 colui che risveglier\u00e0 Bazett all'inizio di \"Fate/hollow ataraxia\". \u00c8 doppiato da Takuma Terashima.\nPersonaggi introdotti in \"Fate/Zero\".\nIrisviel von Einzbern.\n fa parte della famiglia Einzbern, che da secoli tenta di impadronirsi del Graal per i propri scopi. \u00c8 un omuncolo creato con il solo scopo di essere il recipiente del Graal, \u00e8 alleata di Kiritsugu e funge da master temporaneo per Saber. Di natura buona e tranquilla, \u00e8 innamorata follemente di Kiritsugu e ha avuto da lui una figlia, Illyasviel. Prima della guerra viene impiantato nel suo corpo Avalon, il fodero di Excalibur nonch\u00e9 arma concettuale, che ferma l'invecchiamento e cura velocemente ogni ferita. \u00c8 molto abile nell'uso della magia e dei famigli, ma non ha una grande forza fisica o resistenza e si stanca facilmente. Essendo stata sempre rinchiusa nel castello degli Eizenbern, si stupisce per ogni cosa che accade ed \u00e8 sempre curiosa. Instaura un legame di amicizia/rispetto reciproco con Saber, trattandola come sua pari. \u00c8 doppiata da Sayaka \u014chara e Debora Magnaghi.\nViene nominata un'unica volta da Illyasviel in \"Fate/hollow ataraxia\".\nWaver Velvet.\n \u00e8 inizialmente un apprendista mago alla Torre dell'Orologio e allievo di Kayneth Archibald-El Melloi. La sua idea di \"mago\" viene schernita da Kayneth che ritiene Waver indegno di essere un mago; per questo motivo il ragazzo decider\u00e0 di \"rubare\" l'offerta per l'evocazione del servant di Kayneth e recarsi a Fuyuki per partecipare alla quarta guerra del Santo Graal. Inesperto e povero di esperienze reali, verr\u00e0 \"trascinato\" pi\u00f9 volte nel mezzo degli eventi da Rider, il suo servant con la quale stringer\u00e0 un onesto e profondo legame d'amicizia, cosa che lo porter\u00e0 a maturare interiormente come mago e come persona. Successivamente agli eventi della quarta guerra diventer\u00e0 professore stimato e detective magico presso l'organizzazione dei maghi a Londra, venendogli affibbiato il nome di Lord El-Melloi II, atto a rappresentare la successione spirituale dal suo maestro. Compare in un cameo nell'ultimo episodio di , mentre gli avvenimenti legati alle sue indagini sul mondo magico e le sue istituzioni sono narrate nella serie di light novel \"Lord El-Melloi II-sei no jikenbo\". \u00c8 doppiato in giapponese da Daisuke Namikawa e in italiano da Gabriele Patriarca da ragazzo e Alessandro Rigotti da adulto."}
{"id": "1274057", "revid": "339392", "url": "https://it.wikipedia.org/wiki?curid=1274057", "title": "Scout Proposta Educativa", "text": ""}
{"id": "1274059", "revid": "767487", "url": "https://it.wikipedia.org/wiki?curid=1274059", "title": "Giovanni da Raude", "text": "Fu il cardinale Pietro da Raude, morto sotto Papa Alessandro III, ad annunciare nelle terre milanesi la Prima Crociata, voluta da Papa Urbano II per liberare Gerusalemme dagli islamici; l'alto prelato reclut\u00f2 quindi diversi giovani da Rho, suo borgo d'origine, e dalle terre limitrofe a Milano, tra questi vi era un certo Giovanni.\nNella data fatidica del 15 luglio 1099, fu secondo la leggenda proprio Giovanni da Rho a salire sulle mura della Citt\u00e0 Santa, strappare il vessillo con la mezzaluna e issarvi al suo posto la bandiera con croce rossa in campo bianco dell'esercito cristiano.\nSecondo Bernardo Corio scrittore del XVI secolo, fu proprio grazie a quel gesto che venne da l\u00ec in poi rinominato Giovanni della Croce. Anche lo storico Paolo Morigia (XVII secolo) afferma la rinominazione dell'\"eroe\", aggiungendovi che al suo ritorno fu ricoperto di fama e glorie, tanto che la famiglia da lui generata (i \"della Croce\"), divenne una delle pi\u00f9 importanti tra le casate nobili milanesi, ancora celebre ai tempi del Morigia.\nGiovanni de Raude \u00e8 rappresentato su di una formella bronzea del portale del Duomo di Milano, intento a combattere sulle mura di Gerusalemme con la bandiera crociata in mano. A lui viene dedicato il Palio di Rho, che si svolge annualmente in ottobre.\nGiovanni da Raude \u00e8 raffigurato, sempre sventolante la bandiera crociata, nell'affresco del pronao della chiesa di San Vittore di Rho eseguito nel 1959 da Giovanni Maria Stoppani"}
{"id": "1274060", "revid": "120574373", "url": "https://it.wikipedia.org/wiki?curid=1274060", "title": "Nicotinammide-N-metiltransferasi", "text": "La nicotinammide-\"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:\nCatalizza la metilazione della nicotinammide e di altre piridine per formare ioni piridinici. Questa attivit\u00e0 \u00e8 importante per la biotrasformazione di molti composti xenobiotici. L'enzima \u00e8 presente in molti tessuti, ma soprattutto nel fegato."}
{"id": "1274061", "revid": "33689", "url": "https://it.wikipedia.org/wiki?curid=1274061", "title": "NPAPI", "text": "La NPAPI (\"Netscape Plugin Application Programming Interface\") \u00e8 un'architettura multipiattaforma per i plugin utilizzata da molti browser web. Sviluppata inizialmente per la famiglia di browser Netscape, a partire da Netscape Navigator 2.0, \u00e8 stata implementata in seguito in altri browser, tra cui Mozilla Application Suite, Mozilla Firefox, Chrome, Safari, Opera, Konqueror e alcune versioni di Microsoft Internet Explorer. L'architettura \u00e8 in via di obsolescenza e i browser pi\u00f9 comuni hanno smesso di supportarla.\nStoria.\nL'origine della funzionalit\u00e0 dei plugin Netscape va ricercata non in Netscape, ma in Adobe. John Warnock, amministratore delegato di Adobe, e Allan Padget, uno dei principali autori di Acrobat Reader, speravano che il formato di file di punta di Adobe, PDF, potesse espandere la propria sfera d'uso ben oltre l'ambito desktop.\nPerci\u00f2, poco tempo dopo il rilascio della prima versione di Navigator da parte di Netscape, Padgett, insieme all'ingegner Eshwar Priyadrshan, tent\u00f2 di trovare un modo per rendere PDF parte integrante dell'esperienza del Web. Il risultato fu un'applicazione dimostrativa mostrata a Warnock e a Jim Clark, amministratore delegato di Netscape. Prima di quel demo, gli unici formati nativi sul Web erano le pagine HTML e le immagini mostrate al loro interno. I collegamenti a ogni altro tipo di file comportavano la richiesta all'utente di scaricare il file: fatto ci\u00f2, l'utente poteva aprire il file con l'applicazione pi\u00f9 appropriata. In quella dimostrazione, tuttavia, quando un utente faceva click su un collegamento a un file PDF, il file veniva aperto immediatamente all'interno della finestra del browser, mescolando indifferentemente la fruizione di pagine HTML e documenti PDF. Clark chiese con eccitazione chi di Netscape avesse fornito supporto tecnico per rendere possibile l'integrazione, ma scopr\u00ec che essa era stata raggiunta senza il coinvolgimento di Netscape, ma con un po' di reverse engineering del browser.\nLe aziende stabilirono di incontrarsi la settimana successiva per trovare il modo di rendere appetibile quello che era conosciuto come \"l'hack di Allan\" per il mercato. Sebbene Netscape fosse pronta a incorporare i PDF direttamente all'interno del browser, e certamente Adobe ne avrebbe guadagnato, Padgett propose un approccio diverso: un'architettura basata sui plugin. Gli ingegneri Adobe Gordon Dow e Nabeel Al-Shamma avevano da poco aggiunto un'architettura a plugin ad Acrobat Reader, per ridurre gli sforzi degli sviluppatori di terze parti. Padgett aveva partecipato allo sviluppo, e riteneva che se si fosse fornita l'occasione, altre aziende (e magari altri team all'interno di Adobe) avrebbero scelto di estendere le capacit\u00e0 del Web. Clark e il team alla fine si convinsero, e cominciarono a disegnare l'API che avrebbe dovuto supportare il nuovo modello di sviluppo. Sebbene PDF sia stato il pioniere, si potrebbe affermare che plugin successivi, quali Macromedia Flash e Java, abbiano inciso molto di pi\u00f9 sul panorama del web.\nCaratteristiche.\nLa sua diffusione pu\u00f2 essere in parte attribuita alla sua semplicit\u00e0. Un plugin dichiara di gestire alcuni tipi MIME (ad esempio \"audio/mp3\") mediante le informazioni sui file presentati. Quando il browser incontra tale tipo di contenuti carica il plugin associato, delimita lo spazio all'interno dell'area di visualizzazione da assegnare al plugin, e infine vi trasferisce dati. Al plugin viene, quindi, assegnato il compito di gestire i dati nel modo pi\u00f9 opportuno, sia esso visivo, audio o qualunque altra cosa. In questo modo, un plugin viene eseguito nella propria parte di pagina, a differenza dei browser precedenti, che dovevano lanciare un'applicazione esterna per gestire i tipi di contenuto a loro ignoti.\nL'API richiede che ogni plugin implementi e pubblichi un numero abbastanza piccolo di funzioni. Si tratta approssimativamente di 15 funzioni in totale per l'inizializzazione, la creazione, la distruzione e il posizionamento dei plugin. La NPAPI supporta anche lo scripting, la stampa, la visualizzazione a schermo intero, i plugin \"windowless\" e lo streaming dei contenuti.\nLa possibilit\u00e0 di aggiungere degli script ai plugin \u00e8 una caratteristica che permette al codice JavaScript presente in una pagina di interagire con un plugin. Diverse versioni di Netscape, e in seguito di Mozilla, hanno supportato questa caratteristica utilizzando tecnologie fra loro differenti: LiveConnect, XPConnect e npruntime.\nLiveConnect.\nCon Netscape 4, la NPAPI venne estesa per permettere di sfruttare i plugin tramite degli script. Questa funzionalit\u00e0 venne chiamata LiveConnect. Un plugin poteva implementare e restituire un'istanza di una classe Java. I metodi pubblici esposti da questa classe rappresentavano l'interfaccia cui potevano essere applicati degli script. La classe poteva essere chiamata tramite codice JavaScript, come anche da altre applet Java in esecuzione all'interno della pagina, mentre il browser vigilava sulle chiamate tra i diversi contesti d'esecuzione.\nLo svantaggio di LiveConnect risiedeva nell'essere legato a doppio filo con la versione di Java integrata all'interno del browser Netscape. Ci\u00f2 impediva al browser di utilizzare altri runtime, e appesantiva significativamente il download del browser, dal momento che Java era un componente fondamentale per lo scripting dei plugin.\nInoltre, la programmazione di LiveConnect non era affatto immediata. Lo sviluppatore doveva definire una classe Java per il plugin, eseguirla tramite un compilatore di intestazioni Java specializzato e implementare i metodi nativi. La gestione delle stringhe, delle eccezioni e degli altri oggetti Java dal C++ era frustrante e certamente non lapalissiana. A peggiorare le cose era il fatto che LiveConnect utilizzava un'API adesso obsoleta per invocare metodi C++ nativi da Java, chiamato JRI. La tecnologia JRI \u00e8 stata da tempo sostituita dalla JNI.\nXPConnect.\nLiveConnect si rivel\u00f2 estremamente problematico per Mozilla. La dipendenza da un runtime Java obsoleto e proprietario e dall'API JRI implicava l'impossibilit\u00e0 per LiveConnect di funzionare.\nMozilla stava gi\u00e0 utilizzando XPCOM per definire le interfacce a molti oggetti implementati in C++. Ogni interfaccia veniva definita tramite un file IDL (Interface Definition Language), e passata a un compilatore IDL che produceva file d'intestazione e una libreria indipendente dal linguaggio di programmazione che costituiva la rappresentazione binaria dell'interfaccia: quest'ultima descriveva l'interfaccia, i metodi, i parametri, le strutture dati e le enumerazioni.\nXPCOM usa le informazioni sul tipo di libreria per regolamentare le chiamate tra diversi contesti di thread e tra JavaScript codice nativo C++ compilato. Dal momento che XPConnect viene utilizzato pesantemente da Mozilla, \u00e8 molto robusto, supportato e documentato. A partire da Netscape 6.1 e Mozilla 0.9.2, la NPAPI \u00e8 stata estesa in modo tale che un plugin potesse restituire un'interfaccia a se stesso gestibile tramite script, mentre XPConnect si occupa di gestire le chiamate a detto plugin da JavaScript e dal codice C++.\nCi\u00f2 rese non pi\u00f9 necessaria la dipendenza da Java, ma provoc\u00f2 alcuni problemi. In particolare, poich\u00e9 l'implementazione viene effettuata utilizzando componenti XPCOM, una tecnologia simile a Microsoft COM, lo sviluppatore del plugin deve saper gestire il reference counting, le interfacce, l'IDL e cos\u00ec via per poter implementare lo scripting. Inoltre, la dipendenza da XPCOM comportava alcuni problemi nel collegamento dinamico delle librerie (ad esempio il problema della classe base fragile) che dovevano essere risolti per permettere al plugin di funzionare correttamente con browser differenti. XPCOM \u00e8 stato in seguito modificato in modo tale da fornire una versione collegata staticamente per risolvere tali problemi. Quest'approccio richiede anche l'installazione di un file. xpt nella stessa locazione scelta per la DLL, altrimenti il plugin sembrer\u00e0 funzionare, mentre la funzionalit\u00e0 di scripting non sar\u00e0 disponibile.\nNpruntime.\nAlla fine del 2004, tutti i maggiori sviluppatori di browser (eccetto Microsoft) scelsero congiuntamente npruntime come estensione alla NPAPI originaria per fornire funzionalit\u00e0 di scripting, tramite un'API simile alla vecchia API stile C, e indipendente da altre tecnologie quali Java o XPCOM.\nnpruntime \u00e8 supportato dalla generazione pi\u00f9 recente di browser Mozilla (1.7.5+) / Firefox, Safari ed Opera. Tutti i nuovi plugin dovrebbero usare questa API.\nConfronto tra NPAPI e i controlli ActiveX.\nMicrosoft svilupp\u00f2 OLE2 (Object linking and embedding) per rendere possibile la creazione di documenti composti in applicazioni quali Microsoft Word. Per esempio, un documento scritto in un word processor potrebbe contenere un foglio di calcolo incorporato che potrebbe essere lanciato all'interno della finestra del word processor.\nOLE2 fu progettato sulla base di COM, e definiva delle interfacce per i diversi compiti che il contenitore e l'oggetto dovevano portare a termine. Un controllo OLE2 (noto anche come OCX) era un oggetto OLE2 leggero che poteva essere integrato in un contenitore ma che non salvava grandi quantit\u00e0 di dati, n\u00e9 richiedeva menu o barre degli strumenti per funzionare.\nUn controllo veniva implementato da una DLL, e caricato nello spazio degli indirizzi del contenitore ospite, come ad esempio Visual Basic. Le prime versioni di Visual Basic utilizzavano una tecnologia simile chiamata Visual Basic Extension, ma i controlli OCX vennero considerati migliori. Ogni OCX implementava un sottoinsieme ben definito delle interfacce OLE2 che il contenitore poteva usare per manipolare il controllo, ad esempio per spostarlo, o per fornire informazioni sul contenitore. L'OCX implementava anche un \"meccanismo di automazione\" che permetteva la pubblicazione di metodi e propriet\u00e0 che potevano essere modificati, e utilizzava un metodo complementare per restituire degli eventi al contenitore.\nOLE2 era molto complicato, e il suo supporto nelle MFC era minimo, perci\u00f2 Microsoft razionalizz\u00f2 la specifica in modo da semplificarla, e ridenomin\u00f2 la tecnologia in ActiveX. Anche dopo la semplificazione i controlli richiedevano necessariamente che all'incirca 6 interfacce fondamentali venissero implementate. Microsoft, per alleviare questa complessit\u00e0, produsse dei wizard, delle classi base ATL, delle macro e delle estensioni al linguaggio C++ per semplificare la scrittura di controlli.\nA partire da Internet Explorer 3.0 venne aggiunta la possibilit\u00e0 di ospitare controlli ActiveX all'interno di contenuto HTML. Se il browser elaborava una pagina che specificava un controllo ActiveX attraverso un tag OBJECT (e una sintassi non accettata dal W3C), avrebbe scaricato automaticamente e installato il controllo, con intervento minimo, se non nullo, dell'utente. Ci\u00f2 rese la fruizione del web \"pi\u00f9 ricca\", ma venne percepita come limitante (dal momento che i controlli funzionavano solo su Windows) e come un rischio per la sicurezza, a causa del mancato intervento dell'utente. Microsoft \u00e8 stata costretta a introdurre delle misure di sicurezza per porre rimedio alle proprie mancanze. Ad esempio:\nInternet Explorer, fino a un certo momento, support\u00f2 i plugin NPAPI. I plugin che funzionavano nel browser Netscape funzionavano anche su Internet Explorer, grazie a un piccolo controllo ActiveX implementato in un file \"plugin.ocx\" che svolgeva il compito di intermediario tra il browser e il plugin. Il browser caricava il controllo, e lo utilizzava per ospitare i plugin richiamati in quella pagina. Tuttavia, Microsoft afferm\u00f2, a un certo punto, che i plugin NPAPI (o l'implementazione di Internet Explorer dell'API) causavano problemi di sicurezza, e rimosse il supporto nella versione 5.5 SP2 di Internet Explorer.\nLe versioni successive di Internet Explorer, molto probabilmente, introdurranno un modello basato su .NET attraverso una sandbox e dei profili di sicurezza appositamente studiati per controllare i diritti assegnati a ciascun controllo.\nSicurezza.\n\u00c8 molto diffusa la convinzione, a proposito della tecnologia NPAPI, secondo la quale un plugin sia in s\u00e9 pi\u00f9 sicuro di un controllo ActiveX. Entrambi eseguono istruzioni native per la macchina con gli stessi privilegi del processo ospitante. Perci\u00f2 un plugin malevolo pu\u00f2 danneggiare un sistema tanto quanto un controllo ActiveX insicuro.\nUna differenza significativa tra la NPAPI e ActiveX \u00e8 che NPAPI serve soltanto per i plugin Internet, mentre ActiveX viene usato per una grande quantit\u00e0 di scopi, tra cui la creazione delle applicazioni in Visual Basic. L'utente medio di Windows ha un gran numero di controlli ActiveX installati, una parte dei quali \u00e8 probabilmente dichiarato \"sicuro per attivit\u00e0 di scripting\", pur non essendolo in realt\u00e0. Uno qualsiasi di essi pu\u00f2 essere usato come testa di ponte per prendere il controllo del computer dell'utente.\nUn'altra differenza per la NPAPI \u00e8 che il software che la implementa (prima di Mozilla Firefox, vedi pi\u00f9 in basso) non scarica, n\u00e9 installa automaticamente i plugin mancanti. Un plugin mancante provocava la visualizzazione, all'interno del browser, di un'immagine composta da righe seghettate al posto del plugin. Se l'utente vi faceva click veniva indirizzato alla pagina del servizio di ricerca dei plugin, da dove poteva scaricare e installare manualmente il plugin in piena autonomia. Sebbene si tratti di un inconveniente per l'utente, si tratta di un'importante misura di sicurezza, dal momento che impediva che il contenuto visualizzato utilizzasse il browser come vettore per il malware.\nIn Internet Explorer, il contenuto HTML specifica il luogo in cui deve risiedere il controllo ActiveX. Se il controllo non \u00e8 gi\u00e0 installato, IE scaricher\u00e0 e installer\u00e0 automaticamente il controllo dalla sorgente specificata, fermandosi solo per mostrare la firma digitale all'utente, e ottenerne il consenso all'inizio dell'installazione. Per controlli sicuri, questo approccio offre un meccanismo d'installazione pi\u00f9 diretto, e minimizza la necessit\u00e0 di intervento dell'utente. Tuttavia, del contenuto malevolo potrebbe convincere l'utente, attraverso astute tecniche di ingegneria sociale, a ignorare gli avvertimenti (o il loro buon senso) e a installare qualcosa che potrebbe arrecare danno alla propria privacy o al proprio sistema. Un gran numero di siti spyware, adware e malware usano questi meccanismi per distribuire contenuto eseguibile ai sistemi. Microsoft ha dovuto incrementare il livello di sicurezza predefinito per ActiveX, e deve mantenere delle liste nere di controlli dannosi, nel tentativo di mitigare i rischi.\nMozilla Firefox tenta di scegliere una via di mezzo. Se un plugin non \u00e8 presente, notificher\u00e0 all'utente la situazione e stabilir\u00e0 una connessione sicura a un servizio di ricerca dei plugin ospitato su mozilla.org. L'utente pu\u00f2 permettere a Firefox di scaricare e installare il plugin. Questo modello impedisce al contenuto visualizzato di specificare da dove debba essere scaricato il plugin - ci penser\u00e0 il servizio di ricerca. Ci\u00f2 permette a Firefox di presentare un meccanismo di installazione quasi del tutto immediato, ma limita la possibilit\u00e0 a plugin certificati e compatibili forniti da fonti affidabili. Ovviamente, questo modello considera implicitamente sicuro il risultato restituito dal servizio di ricerca dei plugin, cosa che rende necessario un livello di sicurezza pi\u00f9 elevato sul sito che ospita il servizio stesso.\nPPAPI.\nNell'agosto del 2009 Google ha pubblicato un nuovo progetto Pepper chiamato Pepper Plugin API (PPAPI), \"una serie di modifiche alla struttura NPAPI per rendere il plugin pi\u00f9 sicuro\". Questa estensione \u00e8 stata progettata per facilitare l'attuazione di diversi processi durante l'esecuzione del plugin. Inoltre, gli obiettivi del progetto consistono nel fornire un utile quadro di plugins completamente cross-platform. Gli argomenti presi in considerazione comprendono:\nA partire da maggio 2010 il browser open source di Google, Chromium, \u00e8 l'unico browser che supporta il nuovo modello di plugin PPAPI, Mozilla ha annunciato di \"non essere interessata a implementare la tecnologia PPAPI al momento\".\nNel febbraio del 2012, Adobe ha annunciato che le future versioni di Flash Player sulla piattaforma Linux verranno fornite solo tramite questa API, anche se la versione Flash Player 11.2, con il supporto NPAPI, ricever\u00e0 aggiornamenti di sicurezza per cinque anni. Successivamente, gli sviluppatori di Google hanno rivelato che a partire dalla versione 42 di Chrome i plugin NPAPI non verranno attivati per default (sebbene sar\u00e0 comunque possibile forzarne l'utilizzo dalla pagina di impostazioni \"chrome://flags\"), mentre dalla versione 45 non saranno pi\u00f9 supportati."}
{"id": "1274062", "revid": "767487", "url": "https://it.wikipedia.org/wiki?curid=1274062", "title": "Status Quo (album)", "text": "Status Quo \u00e8 un album raccolta del gruppo inglese Status Quo, pubblicato in Italia nel 1980 nella collana \"SuperStar\" dell'Armando Curcio Editore\nIl disco.\nL'album contiene sia classici brani psichedelici che composizioni dal netto taglio hard rock. In gran parte si tratta di incisioni tratte dai primi quattro album degli Status Quo realizzati tra il 1968 e il 1971, nel vigore del contratto con l'etichetta Pye Records.\nTracce.\nDisco 1.\nLato A\nLato B\nDisco 2.\nLato A\nLato B"}
{"id": "1274064", "revid": "125885078", "url": "https://it.wikipedia.org/wiki?curid=1274064", "title": "Francesco Siciliano", "text": "Biografia.\nFiglio dello scrittore Enzo Siciliano, diplomato all'Accademia nazionale d'arte drammatica, ha iniziato come attore teatrale a collaborare con i principali teatri stabili italiani; \u00e8 del 1991 la sua partecipazione agli \"Ultimi giorni dell'umanit\u00e0\", spettacolo di Luca Ronconi prodotto dal Teatro Stabile di Torino. Siciliano manterr\u00e0 con Ronconi una fervida collaborazione negli anni, partecipando a numerosi spettacoli del regista, fino a \"Memoriale di Tucidide\" prodotto dal Piccolo Teatro di Milano nel 2004.\nSiciliano ha lavorato inoltre con il teatro di Roma, il teatro stabile di Parma dove per la sua interpretazione di Jimmy Porter in \"Ricorda con rabbia\" di John Osborne con la regia di Walter Le Moli ebbe una segnalazione al premio Ubu come miglior attore nel 1999, e per le pi\u00f9 importanti compagnie private. Nel 2009 ha diretto, prodotto e interpretato \"Il Ciclope\" di Euripide presentato alla Biennale teatro di Venezia.\nTra i suoi lavori al cinema ricordiamo \"Naja\" di Angelo Longoni, \"Cresceranno i carciofi a Mimongo\" di Fulvio Ottaviano e \"La cena\", di Ettore Scola, per cui ha ricevuto il Nastro d'argento, \"Io ballo da sola\" di Bernardo Bertolucci, il noir \"Il solitario\" di Francesco Campanini, \"La Santa\" di Cosimo Alem\u00e0 di cui \u00e8 anche produttore e \"Pasolini\" di Abel Ferrara.\nHa ricoperto l'incarico di vice responsabile nazionale dell'informazione e cultura del Partito Democratico, e dal 5 aprile 2011 fino al luglio 2013 \u00e8 stato assessore alla Cultura e spettacolo della Provincia di Cagliari.\nDal 2014 al 2018 ha fatto parte del consiglio di amministrazione della Fondazione Roma e Lazio Filmcommission.\nDa alcuni anni affianca la sua professione di attore a quella di produttore e autore televisivo, fra le altre ricordiamo \"Stato civile\" e \"Non ho l'et\u00e0\" entrambe per Rai 3, e i lungometraggi \"La Santa\" e \"Zeta\" diretto da Cosimo Alem\u00e0.\nHa pubblicato un libro tratto dalle storie del programma televisivo \"Non ho l'et\u00e0\", che si intitola \"Quando meno te lo aspetti\", scritto con Riccardo Brun e Paolo Rossetti ed edito da Longanesi"}
{"id": "1274066", "revid": "104458", "url": "https://it.wikipedia.org/wiki?curid=1274066", "title": "Mathis Type QM", "text": "La Type QM era un'autovettura di fascia media, prodotte tra il 1929 ed il 1932 dalla casa automobilistica francese Mathis.\nProfilo.\nLa Type QM fu lanciata alla fine del 1929 come sostituta della Type GM, oramai unica sopravvissuta della famiglia della Type G. Rispetto alla sua antenata, la Type QM propose un propulsore da 1.6 litri in luogo della vecchia unit\u00e0 motrice da 1.5 litri. Il ventaglio di versioni disponibili era piuttosto ampio, anche se all'inizio non lo era tanto quanto le Type G e GM che l'hanno preceduta: inizialmente mancavano infatti una versione berlina ed una versione coach, ma in compenso, vi era la possibilit\u00e0 di averla come roadster.\nIn ogni caso, la Type QM utilizzava tre telai differenti a seconda della carrozzeria: il telaio a passo corto (2.65 m) era destinato alle roadster e alle coup\u00e9-faux cabriolet. Le versioni torpedo e limousine utilizzavano invece un telaio a passo allungato (2,95\u00a0m). Le versioni commerciali e la versione taxi-landaulet erano invece realizzate su un telaio rinforzato appositamente per il particolare utilizzo di tali versioni e derivato dal normale telaio a passo lungo.\nLa Type QM era equipaggiata da un motore a 4 cilindri da 1629 cm\u00b3 di cilindrata. La distribuzione era a valvole laterali. La potenza massima era di 30 CV.\nLa trasmissione prevedeva una frizione monodisco a secco, mentre il cambio era a 4 marce. In opzione si poteva avere anche un cambio ad innesti silenziosi, per garantire maggior comfort.\nLa velocit\u00e0 massima era di circa 95\u00a0km/h, non il massimo per vetture di questo tipo, ma soddisfacenti se si tiene conto che una delle caratteristiche delle Type QM era quella di proporre carrozzerie assai spaziose per il comfort degli occupanti, e quindi gi\u00e0 la massa a vuoto della vettura era superiore alla media, penalizzando quindi le prestazioni.\nNell'aprile del 1930, la gamma si arricch\u00ec con l'arrivo delle versioni berlina e coach. Sparirono per\u00f2 le versioni roadster, limousine e taxi-landaulet. Per l'occasione, la Type QM fu ribattezzata come Type QMN: tra le novit\u00e0 pi\u00f9 consistenti vi fu l'utilizzo di un unico telaio, lo stesso delle contemporanee Type MYN, di 2.735\u00a0m di passo. Il cambio ad innesti silenziosi era stavolta di serie. Per il resto, la meccanica riprendeva quella della Type QM.\nNel luglio del 1931 fu introdotta la Type QMY, che montava un motore leggermente pi\u00f9 piccolo come cilindrata, la quale era di 1525\u00a0cm\u00b3. Anche la potenza, di 28 CV, era leggermente inferiore a quella della Type QMN. La trasmissione poteva essere anche dotata del sistema \"a ruota libera\", presente su alcune vetture dell'epoca e consistente nel permettere al motore di rendersi indipendente dalla trasmissione quando veniva rilasciato l'acceleratore, un po' come avviene nelle biciclette quando, dopo una pedalata si interrompe la spinta dei piedi sui pedali e la bicicletta stessa continua il suo percorso fino a che non ci si ferma o non si riprende la pedalata. La Type QMY era disponibile solo come berlina, in due livelli di allestimento. All'inizio del 1932, la Type QMN fu proposta unicamente nelle versioni commerciali, e la Type QMY la sostitu\u00ec almeno nelle versioni berlina.\nSolamente durante l'estate del 1932 fu proposta la Type QPY, detta anche Type QY, che utilizzava il telaio della Type PY con motore della Type QMY. L'incontro fra quel telaio e quel motore non fu l'unico, dal momento che vi fu anche quando fu commercializzata (con scarso successo) la Type PY Sport. Il telaio era a passo accorciato (2.425\u00a0m) e permetteva alla vettura di essere pi\u00f9 leggera e prestante, raggiungendo i 100\u00a0km/h di velocit\u00e0 massima.\nAlla fine dell'estate del 1932, l'intera gamma originata dalla Type QM tre anni prima fu tolta di produzione."}
{"id": "1274067", "revid": "175558", "url": "https://it.wikipedia.org/wiki?curid=1274067", "title": "Nicotinamimde-N-metiltransferasi", "text": ""}
{"id": "1274070", "revid": "1428602", "url": "https://it.wikipedia.org/wiki?curid=1274070", "title": "Visualizzatore (metrologia)", "text": "In metrologia, con il termine visualizzatore si intende quell'insieme di componenti di uno strumento di misura che permettono la visualizzazione del valore del misurando (gi\u00e0 nella sua unit\u00e0 ingegneristica) oppure di un valore che \u00e8 in relazione ad esso.\nLa visualizzazione del valore pu\u00f2 avere un formato analogico (come ad esempio barre indicatrici o quadranti con indici) oppure digitale (come ad esempio dei totalizzatori meccanici o dei display).\nNel linguaggio comune vengono chiamati visualizzatori anche strumenti che complessivamente operano molteplici altre funzioni: alimentano sensori o trasduttori, amplificano ed elaborano il segnale ricevuti da questi ultimi, mandano il valore digitalizzato a elaboratori remoti. Ciononostante, in ambito strettamente metrologico \u00e8 opportuno riferirsi a questi come strumenti indicatori, e lasciare il termine visualizzatori ai soli elementi destinati alla visualizzazione. Esempio: un comparatore meccanico \u00e8 uno strumento indicatore che usa un visualizzatore ad orologio, composto da una scala graduata circolare e da un indice ad ago.\nViene considerato visualizzatore anche il componente che, pur non visualizzando un valore risultato di una misura, si occupa di visualizzare il valore di regolazione di un campione materiale. Esempio: \u00e8 considerato visualizzatore anche il display che evidenzia il valore di frequenza impostato su un generatore di funzione."}
{"id": "1274074", "revid": "38307", "url": "https://it.wikipedia.org/wiki?curid=1274074", "title": "Strumenti di misura analogici", "text": ""}
{"id": "1274076", "revid": "14480", "url": "https://it.wikipedia.org/wiki?curid=1274076", "title": "Karl Kleiber", "text": ""}
{"id": "1274078", "revid": "287204", "url": "https://it.wikipedia.org/wiki?curid=1274078", "title": "Rocca d'Ambin", "text": "La Rocca d'Ambin (3378 m \u00e8 la seconda vetta pi\u00f9 alta del Gruppo d'Ambin (dopo la Rognosa d'Etiache), situato sul confine tra l'Italia e la Francia appena a sud del colle del Moncenisio.\nGeografia.\nDal versante italiano il Gruppo sovrasta la val di Susa e, particolarmente, l'abitato di Chiomonte e di Exilles. Dal versante francese il gruppo sovrasta l'alta Maurienne.\nOltre alla Rocca d'Ambin le vette principali che compongono il gruppo sono i Denti d'Ambin (3.372\u00a0m), la Punta Ferrand (3.348\u00a0m) ed il Monte Nibl\u00e8 (3.365\u00a0m).\nRifugi.\nAlcuni rifugi alpini facilitano la salita alle varie vette e l'escursionismo di alta quota: il Rifugio Levi Molinari, il Rifugio Luigi Vaccarone, nel versante italiano, ed il Refuge d'Ambin nel versante francese.\nTav.\nSotto il \"Gruppo dell'Ambin\" \u00e8 prevista la costruzione del Galleria di base Torino Lione della ferrovia alta velocit\u00e0 tra Torino e Lione."}
{"id": "1274079", "revid": "767487", "url": "https://it.wikipedia.org/wiki?curid=1274079", "title": "Status Quo B-Sides &amp; Rarities", "text": "Status Quo B-Sides &amp; Rarities \u00e8 un album rarit\u00e0 del gruppo inglese Status Quo, uscito nel 1990.\nIl disco.\nIl disco raccoglie molte tra le incisioni dei primissimi anni di carriera del longevo gruppo inglese, con molti brani pubblicati come singoli in versione 45 giri, con i relativi \u201cB side\u201d.\nTracce.\nLato A disco 1\nBrani incisi con la denominazione di The Spectres\nLato B disco 1\nBrani incisi con la denominazione di Traffic Jam\nBrani incisi con la denominazione di Status Quo\nLato A disco 2\nLato B disco 2"}
{"id": "1274080", "revid": "74553", "url": "https://it.wikipedia.org/wiki?curid=1274080", "title": "10.7.90 San Siro", "text": ""}
{"id": "1274082", "revid": "38120", "url": "https://it.wikipedia.org/wiki?curid=1274082", "title": "Phantom Rider", "text": "Phantom Rider \u00e8 un personaggio dei fumetti creato da Gary Friedrich, Roy Thomas (testi) e Dick Ayers (disegni) pubblicato dalla Marvel Comics. La sua prima apparizione avviene come Ghost Rider in \"Ghost Rider\" (vol. 1) n. 1 (febbraio 1967), sebbene sia ispirato ad un personaggio omonimo creato da Ray Krank (testi) e Dick Ayers (disegni) per la Magazine Enterprises su \"Tim Holt\" n. 11 (1949).\nEroico pistolero i cui panni sono stati vestiti da numerosi personaggi dai tempi del far west fino all'era moderna, tutte le incarnazioni mantengono il tratto comune del giustiziere mascherato con poteri soprannaturali ed uno spettrale costume bianco fosforescente.\nStoria editoriale.\nLa genesi editoriale del personaggio \u00e8 complessa; nel 1943 l'editore Vincent Sullivan abbandona la National Allied Publications (futura DC Comics) fondando la Magazine Enterprises, tra le cui pubblicazioni figura l'albo \"Tim Holt\" (ispirato all'attore omonimo) su cui compare uno dei primi eroi mascherati western, lo U.S. Marshal Rex Fury, alias Calico Kid, che, apparentemente, muore gettato da un precipizio nell'undicesimo numero della testata (novembre 1949) ritornando tuttavia nei panni di Ghost Rider e comparendo in seguito anche su altre testate, quali \"Red Mask\" e \"A-1 Comics\" prima che il Comics Code Authority ne decretasse la chiusura a causa delle forti tematiche pulp e horror.\nCaduto il trademark sul nome, la Marvel Comics riprese le fattezze e l'ambientazione del personaggio, eliminandone gli elementi horror e dedicandogli una testata omonima di sette albi (febbraio-novembre 1967) scritta da Roy Thomas e Gary Friedrich ed illustrata dal suo creatore originale, Dick Ayers. Col debutto del motociclista soprannaturale Ghost Rider, la casa editrice decide di rinominare il giustiziere western Night Rider ristampandone le vecchie storie nel 1974 sotto il nuovo nome editoriale, che si rivela per\u00f2 una scelta infelice in quanto gergalmente, negli Stati Uniti del Sud, il termine 'night rider' viene usato per indicare i membri del Ku Klux Klan; la Marvel decide quindi di ribattezzare il personaggio per una terza e definitiva volta, chiamandolo Phantom Rider.\nNegli anni ottanta i personaggi della Magazine Enterprises sono stati riproposti dalla AC Comics ma, nel ristampare le storie del Ghost Rider originale, la AC ha dovuto ribattezzarlo 'Haunted Horseman' poich\u00e9 la Marvel detiene i diritti sul suddetto nome.\nBiografia dei personaggi.\nCarter Slade.\nCarter Slade \u00e8 un insegnante vissuto in Ohio nel XIX secolo che viene insignito di poteri soprannaturali dall'uomo di medicina comanche Flaming Star e, attorno al 1873, inizia a combattere il crimine nei panni di \"Phantom Rider\" cavalcando un destriero bianco dotato dei suoi stessi poteri di nome \"Banshee\". Nel corso delle sue avventure il primo Phantom Rider ha incontrato Ghost Rider, giunto nella sua epoca tramite la magia di Manitou, e ha collaborato con lui per catturare un gruppo di banditi; dopo aver svolto numerose altre imprese eroiche, Carter muore per salvare la vita di suo fratello Lincoln ma ritorna poi sotto forma di spirito in varie occasioni per possedere il suo discendente Hamilton Slade facendone il suo successore nell'era moderna.\nJamie Jacobs.\nJamie Jacobs \u00e8 la giovane spalla di Carter Slade, diviene il secondo Phantom Rider in seguito alla morte del suo mentore venendo tuttavia immediatamente ucciso in battaglia.\nLincoln Slade.\nLincoln Slade \u00e8 uno U.S. Marshal nonch\u00e9 fratello di Carter, gli succede in veste di terzo Phantom Rider poco dopo che questi muore per salvargli la vita ma, nel giro di qualche tempo, impazzisce a causa dei suoi poteri e, nel momento in cui i Vendicatori della Costa Ovest viaggiano indietro nel tempo, rapisce Mimo drogandola e stuprandola fino a che essa non rinsavisce e lo uccide senza piet\u00e0 scaraventando gi\u00f9 da un burrone. Lo spirito di Lincoln, incapace di trovare la pace, prende successivamente possesso del suo discendente Hamilton Slade nel vano tentativo di \"vendicarsi\" di Mimo.\nReno Jones.\nReno Jones \u00e8 un pistolero afroamericano membro del duo Gunhawks che assume brevemente i panni di quarto Phantom Rider per combattere i Nightriders, un gruppo di mercenari affiliati al Ku Klux Klan e capeggiati dal suo ex-partner Kid Cassidy; si ritira a missione compiuta.\nHamilton Slade.\nHamilton Slade \u00e8 un archeologo operante presso la University of Nevada, Las Vegas, nonch\u00e9 il diretto discendente di Carter e Lincoln Slade, viene posseduto dagli spiriti dei suoi antenati divenendo il quinto Phantom Rider e portandone avanti le gesta eroiche pur non conservando alcun ricordo delle azioni compiute sotto la loro influenza. Quando lo spirito di Lincoln inizia ad esercitare un controllo maggiormente forte spingendo Hamilton a tormentare ed attaccare Mimo i Vendicatori della Costa Ovest, grazie ad un esorcismo di Daimon Hellstrom e all'aiuto dello spirito di Carter, bandiscono il fantasma di Lincoln liberando Hamilton, che decide poi di sua spontanea volont\u00e0 di continuare a essere posseduto da Carter iniziando dunque a mantenere i ricordi delle sue avventure come Phantom Rider. Anni dopo, per salvare sua figlia Jaime, a sua volta vittima dell'influenza di Lincoln, Hamilton chiede ad Hellstrom di eseguire lo stesso esorcismo fatto tempo addietro su di lui ma, terminato il rito, viene assassinato da Crossfire.\nJ. T. James.\nJames Taylor \"J. T.\" James, noto anche come Hellfire, \u00e8 il pronipote di Carter Slade dotato di riflessi sovrumani e dell'innata capacit\u00e0 di manipolare il fuoco nella forma di una catena che maneggia con incredibile maestria. Reclutato da Fury nei Secret Warriors per aiutarlo a fermare l'invasione segreta degli Skrull, nonostante il suo carattere sbruffone, anticonformista e contestatore lo porti ad avere numerosi contrasti con l'autorit\u00e0 e con i numerosi segreti dell'uomo, J. T. sviluppa un profondo rapporto con gli altri membri del gruppo nonch\u00e9 una vicendevole attrazione per Daisy ma, infine, si rivela un agente doppiogiochista al servizio dell'HYDRA motivo per cui Fury lo uccide facendolo precipitare in una voragine.\nJaime Slade.\nJaime Slade \u00e8 la figlia di Hamilton Slade che, dopo aver trovato un'urna nella residenza di famiglia, viene posseduta dallo spirito del folle antenato Lincoln Slade divenendo la sesta Phantom Rider; alleatasi con Crossfire per affrontare Occhio di Falco e Mimo, viene sconfitta dal padre con l'aiuto di Hellstrom, che esorcizza lo spirito di Lincoln; dopo che l'ex-alleato uccide il genitore tuttavia, Jaime impazzisce e tenta comunque di assassinare Mimo, motivo per cui viene presa in custodia dallo S.H.I.E.L.D..\nPoteri e abilit\u00e0.\nOgni Phantom Rider possiede poteri soprannaturali quali forza, velocit\u00e0 e resistenza sovrumane, nonch\u00e9 la capacit\u00e0 di diventare invisibile, intangibile, di guarire rapidamente da qualsiasi ferita e di eludere la morte possedendo i suoi discendenti in forma di spettro. Ogni Phantom Rider \u00e8 inoltre molto abile nel combattimento corpo a corpo e nell'uso di pistole, fucili, coltelli e altre armi; anzich\u00e9 una moto come Ghost Rider, Phantom Rider cavalca un destriero di nome Banshee col quale condivide i poteri e grazie a cui \u00e8 in grado di correre a velocit\u00e0 elevatissime e saltare grandi distanze; sebbene nel XIX secolo il cavallo fosse in carne ed ossa, nelle incarnazini successive \u00e8 divenuto una sorta di entit\u00e0 spiritica evocabile dal suo padrone.\nMarvel Western.\nSebbene il Phantom Rider dell'universo Marvel non abbia esordito nella Golden Age, la Atlas Comics, antesignana della Marvel, ha pubblicato numerosi personaggi western nel corso degli anni cinquanta tra cui Black Rider, Kid Colt (detto anche Outlaw Colt), Rawhide Kid, Kid Due Pistole e Ringo Kid, tutti successivamente introdotti nell'universo Marvel tramite ret-con.\nLa prima saga legata alla continuity marvelliana che recupera i suddetti personaggi \u00e8 quella sviluppata su \"The Avengers\" (vol. 1) n. 141-143 (novembre 1975-gennaio 1976), in cui i Vendicatori viaggiano indietro nel tempo fino al vecchio West nel corso di una battaglia con Immortus e Kang il Conquistatore; all'interno di tale arco narrativo si innesta anche \"Avengers Forever\" n. 6 (maggio 1999), successivo dal punto di vista editoriale ma antecedente sul piano narrativo."}
{"id": "1274086", "revid": "14480", "url": "https://it.wikipedia.org/wiki?curid=1274086", "title": "Karl Ludwig Kleiber", "text": ""}
{"id": "1274090", "revid": "1372005", "url": "https://it.wikipedia.org/wiki?curid=1274090", "title": "Fred Wander", "text": "Fino al 1950 si chiam\u00f2 Fritz Rosenblatt, dopodich\u00e9 cambi\u00f2 ufficialmente il suo nome (non assunse uno pseudonimo o un nome d'arte come spesso si crede) e divenne a tutti gli effetti anagrafici Fred Wander; Wander ricorda infatti il sostantivo tedesco \"\u201cWanderer\u201d\", ossia il viandante, quale egli, in quanto ebreo, si considerava.\nNel 1955, con la seconda moglie si trasfer\u00ec nella DDR (che lascer\u00e0 nel 1983 per stabilirsi definitivamente a Vienna) dove incominci\u00f2 la sua carriera di scrittore libero professionista. In questo periodo egli riusc\u00ec a pubblicare il suo primo libro sui campi di concentramento. Nel 1968 Kitty, la figlia di undici anni, muore in un incidente. Quel dolore costitu\u00ec la spinta irresistibile che fece riaffiorare le memorie della prigionia. \u00c8 del 1971 la pubblicazione del suo capolavoro \"\u201cDer siebente Brunnen\u201d\"- \"\u201dIl settimo pozzo\u201d\" che si inserisce nel solco della migliore narrativa sulla Shoah e che nei paesi di lingua tedesca \u00e8 ormai considerato un classico. In questo libro Fred Wander restituisce una voce e un volto unici ai suoi compagni di prigionia - in prevalenza ebrei provenienti da ogni parte d'Europa - con i loro momenti di grandezza ma anche con le loro meschinerie.\nIl 10 luglio 2006 muore nel suo appartamento viennese."}
{"id": "1274091", "revid": "1543377", "url": "https://it.wikipedia.org/wiki?curid=1274091", "title": "Mathis Type TY", "text": "La Type TY era un'autovettura di fascia medio-bassa, prodotte tra il 1931 ed il 1934 dalla Casa automobilistica francese Mathis.\nProfilo.\nCon l'arrivo della Type TY, la Casa di Strasburgo riprese il tema delle vetture di cilindrata intorno al litro, visto e considerato che le Mathuis di cilindrata pi\u00f9 vicina, le Type MYP e PY, utilizzavano un motore da 1,2 litri e stavano quindi distanziandosi. La Type TY si propose pertanto come vettura di base della gamma. Proposta come berlina, coup\u00e9, cabriolet e furgone, la Type TY montava inizialmente un piccolo motore a 4 cilindri da 905 cm\u00b3, in grado di erogare 15 CV di potenza massima a 3400 giri/min. La distribuzione era a valvole laterali.\nLa trasmissione prevedeva una frizione monodisco a secco, mentre il cambio era a tre marce.\nAll'inizio del 1934, il motore della Type TY venne leggermente rialesato e la sua cilindrata fu portata cos\u00ec a 935\u00a0cm\u00b3 e 18 CV di potenza massima a 3600 giri/min.\nAlla fine dello stesso anno, la Type TY fu tolta di produzione. Gli ultimi esemplari gi\u00e0 portavano una placchetta sul telaio marchiata Matford."}
{"id": "1274092", "revid": "97187842", "url": "https://it.wikipedia.org/wiki?curid=1274092", "title": "0122", "text": "0122 \u00e8 il prefisso telefonico del distretto di Susa, appartenente al compartimento di Torino.\nIl distretto comprende la parte sud-occidentale della citt\u00e0 metropolitana di Torino, corrispondente grosso modo alla Val di Susa. Confina con la Francia a sud-ovest, a ovest e a nord e con i distretti di Lanzo Torinese (0123) a nord-est, di Torino (011) a est e di Pinerolo (0121) a sud-est.\nInoltre comprende la valle Stretta francese nel comune di N\u00e9vache.\nAree locali e comuni.\nIl distretto di Susa comprende 23 comuni compresi in 1 area locale, nata dall'aggregazione dei 4 preesistenti settori di Bardonecchia, Oulx, Sestriere e Susa: Bardonecchia, Bussoleno, Cesana Torinese, Chianocco, Chiomonte, Claviere, Exilles, Giaglione, Gravere, Mattie, Meana di Susa, Mompantero, Moncenisio, Novalesa, Oulx, Pragelato, Salbertrand, San Giorio di Susa, Sauze di Cesana, Sauze d'Oulx, Sestriere, Susa e Venaus ."}
{"id": "1274093", "revid": "830939", "url": "https://it.wikipedia.org/wiki?curid=1274093", "title": "Elias Raymond", "text": "Fu nominato Procuratore dell'Ordine durante il magistero di Simon de Langres. In seguito, il 21 febbraio 1365, fu nominato Vicario dell'Ordine da Urbano V.\nAll'epoca dello Scisma d'Occidente ader\u00ec al partito dell'antipapa Clemente VII e continu\u00f2 a guidare l'ordine in suo nome, mentre veniva dichiarato decaduto fra i domenicani di obbedienza romana. Mor\u00ec in Avignone il 31 dicembre 1389."}
{"id": "1274099", "revid": "1935417", "url": "https://it.wikipedia.org/wiki?curid=1274099", "title": "Curcuma longa", "text": "Curcuma longa (curcuma per antonomasia o \"zafferano delle indie\" o pi\u00f9 raramente \"turmerico\") \u00e8 una pianta erbacea, perenne, rizomatosa della famiglia delle Zingiberacee (una delle molte specie del genere Curcuma), originaria dell'Asia sud-orientale e largamente impiegata come spezie soprattutto nella cucina indiana, medio-orientale, thailandese e di altre aree dell'Asia.\nDescrizione della pianta.\n\"Curcuma longa\" \u00e8 un'erba perenne che raggiunge un'altezza massima di circa un metro.\nLe foglie sono grandi, lunghe da 20 a 45\u00a0cm, con picciolo allungato.\nI fiori sono raccolti in una vistosa pseudo-infiorescenza ricca di grandi brattee verdi in basso e bianche o violacee in alto. Le brattee verdi formano una serie di tasche, che ospitano grandi fiori gialli (con possibili sfumature arancioni).\nLa radice \u00e8 un grosso rizoma cilindrico, ramificato, di colore giallo o arancione, fortemente aromatico, che costituisce la parte di maggior interesse commerciale della pianta.\nCome per altre piante d'interesse agricolo, sono state sviluppate con il tempo diverse variet\u00e0 di questa specie.\nDistribuzione.\n\"Curcuma longa\" \u00e8 spontanea nell'Asia meridionale, dall'India alla Malaysia, in regioni a clima tropicale, con temperature normalmente comprese tra 20\u00a0\u00b0C e 35\u00a0\u00b0C e con elevata piovosit\u00e0.\nAllo stato coltivato, \u00e8 presente in moltissime aree tropicali o subtropicali, in particolare in Asia e in Africa.\nL'India \u00e8 il primo produttore mondiale di curcuma. Nel 2008/2009 in India sono stati destinati alla coltivazione di curcuma quasi 200\u00a0000 ha, con una produzione di circa 900\u00a0000\u00a0t. Alcune citt\u00e0 indiane, come Sangli, nel Maharashtra, o Erode, nel Tamil Nadu, si contendono il titolo di massimi centri della produzione mondiale; tuttavia le statistiche dello Spices Board indicano come massimo produttore lo Stato dell'Andhra Pradesh, nell'India centro-orientale.\nNome.\nIl nome \"curcuma\" deriva dal sanscrito \"kunkuma\" attraverso l'arabo \u0643\u0631\u0643\u0645, \"kurkum\".\nQuando si dice \"curcuma\" s'intende normalmente \"Curcuma longa\", anche se esistono numerose altre specie attribuite al genere botanico \"Curcuma\".\nIn inglese \u00e8 chiamata \"turmeric\" (da cui il nome, poco usato, di \"turmerico\"). In hindi \u00e8 chiamata \"haldi\", in bengalese \"holud\".\nIl nome \"zafferano delle Indie\" deriva dal colore della spezie, che ricorda lo zafferano.\nComposizione chimica.\nI principali costituenti della droga sono i curcuminoidi (3-5%), cio\u00e8 miscele di derivati del cinnamoilmetano, come la curcumina, la demetossi curcumina e la bis-demetossicurcumina (che \u00e8 contenuta solo in C. longa). Quantitativamente importante (3-5%) \u00e8 la frazione volatile, che contiene principalmente dei composti terpenici caratteristici come il zingiberene, il curcumolo e il \u03b2-turmerone. Sono presenti, ma in quantit\u00e0 minori, anche gli arabino galattani acidi ukonano A fino a ukonano D.\nUsi.\nIl nome \"zafferano delle Indie\" si riferisce al colore giallo, unica somiglianza fra la curcuma e lo zafferano: dal rizoma giallo della curcuma si ottengono la polvere di curcuma, una spezie molto usata nella gastronomia indiana e asiatica in generale, e una sostanza gialla adoperata in tintoria.\nI rizomi vengono bolliti ed essiccati al sole o in forno, e dopo vengono schiacciati in una polvere giallo-arancio. Il suo ingrediente attivo \u00e8 la curcumina che ha un sapore terroso, amaro, piccante ed estremamente volatile, mentre il colore si conserva nel tempo.\nLa polvere di curcuma \u00e8 uno degli ingredienti del curry indiano, a cui d\u00e0 il colore giallo intenso e caratteristico, ma \u00e8 un ingrediente fondamentale di numerosissime altre ricette asiatiche, come il piatto nepalese chiamato \"momos\" (gnocchi nepalesi a base di carne) o il piatto tailandese chiamato \"kaeng tai pla\" (curry con gamberi e pesce).\nLa curcuma \u00e8 anche, come lo zafferano, un colorante alimentare. Oltre che in varie ricette, essa ha applicazione in bevande, prodotti da forno, prodotti lattiero-caseari, gelati, yogurt, biscotti, popcorn, dolci, cereali, salse, gelatine, ecc. Tra gli additivi alimentari codificati dall'Unione europea, la curcumina, per una serie di circostanze, occupa il primo posto: E100.\nLa curcuma \u00e8 stata usata fin dall'antichit\u00e0 come colorante anche per tessuti. Da questo punto di vista, per\u00f2, \u00e8 poco pregiata perch\u00e9 tende a scolorire al sole.\nSindur.\nUn uso molto particolare della curcuma come colorante si ritrova nel folklore di alcune regioni indiane, dove la curcuma \u00e8 usata per il corpo. Il caso pi\u00f9 celebre \u00e8 la cerimonia bengalese del \"gaee holud\" (o \"gaye holud\") durante i preparativi del matrimonio, dove si utilizza la polvere rossa, o arancione scuro chiamata sindur, derivata dalla curcuma.\nInfine, la medicina tradizionale e in parte anche quella moderna attribuiscono alla curcuma propriet\u00e0 medicinali (v. sotto).\nMedicina.\nLa medicina ayurvedica ritiene che la curcuma sia dotata di molte propriet\u00e0 medicinali e molti la usano in India come antisettico per tagli, scottature e contusioni."}
{"id": "1274101", "revid": "1745361", "url": "https://it.wikipedia.org/wiki?curid=1274101", "title": "Ca\u00edlte mac R\u00f3n\u00e1in", "text": "Ca\u00edlte (in moderno irlandese Caoilte) mac R\u00f3n\u00e1in era nipote di Fionn mac Cumhail e membro dei Fianna nel Ciclo feniano della Mitologia irlandese. Poteva correre molto rapidamente e comunicare con gli animali. Alcuni poemi del ciclo sono attribuiti a lui.\nCa\u00edlte \u00e8 una figura centrale della storia \"Acallam na Sen\u00f3rach\" (\"Colloquio degli antichi\"'), in cui lui e suo cugino Ois\u00edn sopravvivono fino all'epoca cristiana e narrano le vicende dei Fianna al neo-arrivato San Patrizio."}
{"id": "1274107", "revid": "478814", "url": "https://it.wikipedia.org/wiki?curid=1274107", "title": "Pugni chiusi", "text": "Pugni chiusi \u00e8 un brano musicale composto da Luciano Beretta, Gianni Dall'Aglio e Ricky Gianco e interpretato dai Ribelli, la cui voce era Demetrio Stratos. Fu pubblicato dalla Ricordi nel marzo 1967 nel 45 giri Pugni chiusi/La follia e nell'album del 1968 \"I Ribelli\". \nStoria.\nAlla fine del 1966, i Ribelli incontrano nel locale milanese Santa Tecla Demetrio Stratos che entra subito nel gruppo come cantante solista e organista; quasi contemporaneamente si aggiunge al gruppo anche l'ex bassista dei Los Bravos Angel Salvador, nasce cos\u00ec la formazione pi\u00f9 rappresentativa della storica band. Il gruppo esce dal Clan Celentano ed inizia a collaborare con la Ricordi, nella primavera del 1967 incide \"Pugni chiusi\", brano che presentano all'edizione del Cantagiro di quell'anno. La canzone ottiene immediatamente il successo del pubblico italiano, entrando nelle 24 canzoni pi\u00f9 gettonate nei juke box e raggiungendo il quindicesimo posto nella classifica dei dischi pi\u00f9 venduti.\nIl brano sar\u00e0 incluso nella compilation pubblicata nella raccolta \"Festivalbar Vent'anni di Juke Box Vol.1\", uscita nel 1983 in occasione del ventesimo anniversario della manifestazione (1964-1983).\nIl brano.\n\u00c8 la prima canzone pubblicata dai Ribelli con il grande talento italo-greco Stratos alla voce. Viene prodotta da Ricky Gianco, che ne \u00e8 anche l'autore con Luciano Beretta e il batterista del gruppo Gianni Dall'Aglio; quest'ultimo inizialmente non viene accreditato tra gli autori perch\u00e9 non era ancora iscritto alla SIAE. Il testo \u00e8 di grande impatto emotivo, parla di un uomo che sta vivendo un periodo particolarmente amaro della sua vita e con un urlo d'amore cerca il riscatto richiamando a s\u00e9 la persona amata. Si differenzia dalle molte banali canzoni d'amore che dominavano il mercato discografico in quel periodo. Il titolo doveva essere \"Pugno chiuso\" e viene cambiato per l'ostilit\u00e0 che il produttore Ricky Gianco trova alla casa editrice Ricordi, contraria all'evidente ispirazione comunista del titolo originale.\nIl brano \u00e8 caratterizzato dall'incredibile interpretazione di Stratos, la cui potente e originale estensione vocale aggiunge ulteriore suggestione all'emotivit\u00e0 del testo. Ha invece ricevuto critiche la linea melodica scelta per il brano, giudicata troppo simile a quella di \"When a Man Loves a Woman\" di Percy Sledge, pubblicato l'anno precedente. Il brano ricevette comunque un'accoglienza entusiastica dalla critica e un buon successo di vendite, diventando il 61\u00ba disco pi\u00f9 venduto in Italia nel 1967."}
{"id": "1274108", "revid": "1714743", "url": "https://it.wikipedia.org/wiki?curid=1274108", "title": "Goffredo Borgia", "text": "Visse sempre nell'ombra dei fratelli maggiori ed ebbe un ruolo secondario durante l'epoca di massimo splendore della famiglia Borgia durante il pontificato del padre, tanto da venir menzionato raramente nei commenti dell'epoca. Sposandosi con Sancia d'Aragona, figlia illegittima del re Alfonso II di Napoli, ricevette i titoli di principe di Squillace, conte di Alvito e Cariati.\nIn seguito alla morte della moglie, si rispos\u00f2 con una sua cugina, Maria de Milan di Aragona y de Villahermosa, da cui ebbe quattro figli. I suoi discendenti hanno governato Squillace fino al 1735.\nBiografia.\nFamiglia.\nNacque nel 1481, quarto e ultimo figlio di papa Alessandro VI e della sua amante, Vannozza Cattanei. In famiglia erano presenti gi\u00e0 tre fratelli: Cesare, Giovanni e Lucrezia.\nRodrigo, tuttavia, sospettava che Goffredo, chiamato in catalano Jofr\u00e9, fosse in realt\u00e0 figlio di Giorgio della Croce, secondo marito di Vannozza. Di fatto, fu il figlio meno favorito dal padre, sebbene lo avesse utilizzato al pari degli altri per i suoi scopi politici. Anche da adulto, non riusc\u00ec mai ad attirare su di s\u00e9 le simpatie di Alessandro VI, che invece stravedeva per Giovanni, Cesare, e Lucrezia (molto affezionata al fratello) che aveva ricoperto di ricchezze e di titoli. In particolare, Alessandro si adir\u00f2 molto con il figlio quando, una volta, rimase ferito in una rissa: preso dalla collera fece infatti rinchiudere il figlio a Castel Sant'Angelo.\nL'ascesa della famiglia Borgia.\nPer sancire l'unione dello Stato Pontificio con la monarchia aragonese di Napoli, fu concordata l'unione delle due casate attraverso il matrimonio fra il tredicenne Goffredo Borgia e la sedicenne Sancia d'Aragona, figlia illegittima di Alfonso duca di Calabria, erede al trono di re Ferdinando I.\nIl giorno prima dell'incoronazione di Alfonso II di Napoli a re il 7 maggio 1494, avvenne il matrimonio e lo scambio dei doni nuziali fra gli sposi. Il giovane Goffredo ricevette i titoli di principe di Squillace e di conte di Cariati, mentre suo fratello Giovanni gi\u00e0 duca di Gandia, ricevette i titoli di principe di Tricarico e conte di Chiaramonte di Lauria. Le nozze furono celebrate nella cappella di Castel Nuovo dal vescovo di Gravina. Dopo il pranzo, secondo quanto testimoniato da Johannes Burckardt, gli sposi furono messi a letto e vi fu la cerimonia dell'attestata consumazione del matrimonio con testimoni re Alfonso II e il cardinale Juan Borgia. \u00abHa consumato il suo matrimonio con l'illustre donna Sancia, sua moglie, e ha offerto un'ottima prestazione, nonostante abbia appena tredici anni\u00bb, rifer\u00ec con entusiasmo il pontefice al figlio duca di Gandia. Sancia tuttavia tenne sempre sottomesso il debole marito di cui ben presto si annoi\u00f2, ricercando la compagnia di altri uomini.\nIl pontefice avrebbe voluto che il figlio minore e la nuora tornassero poco dopo a Roma, ma la discesa di Carlo VIII di Francia in Italia e le guerre successive, posticiparono la partenza dei principi che passarono quel periodo turbolento a Squillace. Solo il 20 maggio 1496 i principi di Squillace, entrarono con sfarzo nella citt\u00e0 di Roma, dove erano venuti ad abitare, accolti dalla famiglia Borgia.\nFu sempre Johannes Burckardt a riferire il quattordicenne principe di Squillace nonostante l'eleganza dei vestiti e l'aria fiera e insolente, al fianco della moglie sembrava pi\u00f9 un paggio invece che un principe. A Roma, Goffredo non trov\u00f2 posto nell'esercito costituito per combattere l'esercito francese, mentre Sancia divenuta ben presto amica della cognata Lucrezia, secondo \"vox populi\" aveva incominciato una vita dissoluta alla corte papale divenendo anche l'amante dei cognati del cardinale Cesare e del duca di Gandia.\nDopo l'assassinio del fratello di Goffredo, Giovanni duca di Gandia, il 7 agosto 1497, Goffredo e la consorte si recarono su ordine di papa Alessandro VI alla cerimonia di incoronazione di Federico I di Napoli a Capua, per opera di Cesare Borgia.\nL'assassinio del duca di Gandia, il cui mandante non fu mai ufficialmente scoperto, ebbe come conseguenza la laicizzazione di Cesare Borgia che rinunci\u00f2 alla dignit\u00e0 cardinalizia. Per rafforzare la sua nuova posizione, Cesare cerc\u00f2 moglie: inizialmente Alessandro VI pens\u00f2 di fargli sposare Carlotta d'Aragona, figlia legittima di Federico I di Napoli, per rafforzare ancora una volta l'alleanza fra i Borgia e gli Aragona di Napoli (dopo il matrimonio di Lucrezia con Alfonso d'Aragona, fratello di Sancia nel luglio 1498), ma la principessa rifiut\u00f2 e Cesare spos\u00f2, con la benedizione di Luigi XII di Francia, Charlotte d'Albret, sorella del re di Navarra. Con il matrimonio di Cesare, il Papa dimostr\u00f2 di aver aderito al partito francese e di avallare il predominio francese sul ducato di Milano e sulla corona di Napoli.\nIn seguito Alfonso fugg\u00ec da Roma, mentre Sancia venne cacciata dall\"'Urbe\" da Alessandro VI e costretta a tornare a Napoli. Per impedire che seguissero i consorti lontano da Roma, il Papa ordin\u00f2 a Goffredo e a sua sorella di recarsi a Spoleto, citt\u00e0 di cui Lucrezia fu nominata governatrice (8 agosto 1499). Goffredo fu accompagnato da sei paggi che avevano tutti giurato di tenergli gli occhi addosso. Il Papa, infatti, temeva che i suoi figli potessero essere \u00absviati o rubati\u00bb. I giovani Borgia avevano dunque il compito di governare la zona per impedire che le truppe napoletane potessero recarsi in soccorso al ducato di Milano invaso dai francesi guidati da loro fratello Cesare. A Spoleto, Goffredo si dedic\u00f2 con passione alla caccia e alle corse nei boschi, lasciando alla sorella il comando della citt\u00e0. Il 14 ottobre 1499, Goffredo torn\u00f2 a Roma accompagnando sua sorella Lucrezia e ad Alfonso d'Aragona, tranquillizzato dal Papa. Nel luglio successivo per\u00f2 Alfonso venne ucciso su ordine di Cesare Borgia.\nLa caduta della famiglia Borgia.\nNegli anni successivi, Alessandro VI dette vari incarichi al figlio Goffredo che per\u00f2 risult\u00f2 sempre incapace di soddisfarli: non riusc\u00ec a equipaggiare l'esercito pontificio contro Guidobaldo da Montefeltro, duca di Urbino, n\u00e9 a impadronirsi dei beni della famiglia Orsini durante lo scontro con la casata romana nel 1503. Nel frattempo la moglie Sancia fu incarcerata a castel Sant'Angelo su ordine del Pontefice e divenne amante del condottiero Prospero Colonna.\nDopo la morte del padre, il 18 agosto 1503, fu eletto papa Pio III, il cui pontificato per\u00f2 dur\u00f2 solo un mese. Dal conclave successivo fu eletto papa Giulio II, in quel periodo ci furono delle rivolte a Roma e Goffredo rientr\u00f2 a Castel Sant'Angelo dove fece riunire i parenti e fece sparare una cannonata contro via Branca, in cui vi erano varie adunanze pericolose. I Borgia rimasero a Castel Sant'Angelo finch\u00e9 non riuscirono rifugiarsi nella rocca di Civita Castellana.\nGoffredo si stabil\u00ec a Napoli con alcuni membri della famiglia Borgia, dove accolse il fratello Cesare, di cui era sempre stato l'ombra, in fuga da papa Giulio II. Qui il Valentino cerc\u00f2 di risanare il rapporto fra Goffredo e Sancia, che viveva separata dal marito in un lussuoso palazzo di Napoli e che era divenuta l'amante di Consalvo di Cordova, che cattur\u00f2 Cesare su ordine del Papa.\nNel 1506, dopo la morte di Sancia, Goffredo si trasfer\u00ec a Squillace e si rispos\u00f2 con una sua cugina Maria Mila di Aragona y de Villahermosa, della famiglia dei principi d'Ardore e dama a seguito dell'Infanta Caterina d'Aragona, da cui ebbe quattro figli: \nGoffredo rimase in contatto epistolare con la madre, meno con Lucrezia. Mor\u00ec nel gennaio 1517, per \u00abun caso inopinato\u00bb, come scrisse la sorella al marchese di Mantova. Fu la stessa duchessa di Ferrara a prendersi cura su richiesta di Vannozza, dopo la morte di Goffredo, di Geronimo Borgia (\"Hyeronimo Borgia\"), figlio naturale di Goffredo. Il bambino che all'epoca aveva circa dieci anni fu benvoluto dalla zia e famiglia degli Este, soprattutto dal duca Alfonso, diventando uno dei componenti della sua corte personale dopo la scomparsa di Lucrezia.\nI discendenti legittimi di Goffredo governarono la piccola citt\u00e0 di Squillace fino al 1735, tramite governatori locali, dal momento che risiedevano alla corte di Napoli."}
{"id": "1274109", "revid": "3082", "url": "https://it.wikipedia.org/wiki?curid=1274109", "title": "Michael J. Behe", "text": ""}
{"id": "1274111", "revid": "283141", "url": "https://it.wikipedia.org/wiki?curid=1274111", "title": "La follia", "text": ""}
{"id": "1274112", "revid": "94723697", "url": "https://it.wikipedia.org/wiki?curid=1274112", "title": "0121", "text": "0121 \u00e8 il prefisso telefonico del distretto di Pinerolo, appartenente al compartimento di Torino.\nIl distretto comprende la parte meridionale, zona ovest, della citt\u00e0 metropolitana di Torino. Confina con la Francia a sud-ovest e con i distretti di Susa (0122) a nord-ovest, di Torino (011) a nord-est e a est e di Saluzzo (0175) a sud.\nAree locali e comuni.\nIl distretto di Pinerolo comprende 38 comuni compresi in 1 area locale, nata dall'aggregazione dei 3 preesistenti settori di Perosa Argentina, Pinerolo e Torre Pellice: Angrogna, Bibiana, Bobbio Pellice, Bricherasio, Buriasco, Campiglione-Fenile, Cantalupa, Cavour, Fenestrelle, Frossasco, Garzigliana, Inverso Pinasca, Luserna San Giovanni, Lusernetta, Macello, Massello, Osasco, Perosa Argentina, Perrero, Pinasca, Pinerolo, Piscina, Pomaretto, Porte, Prali, Pramollo, Prarostino, Roletto, Ror\u00e0, Roure, Salza di Pinerolo, San Germano Chisone, San Pietro Val Lemina, San Secondo di Pinerolo, Torre Pellice, Usseaux, Villar Pellice e Villar Perosa ."}
{"id": "1274114", "revid": "547034", "url": "https://it.wikipedia.org/wiki?curid=1274114", "title": "PCDF", "text": "PCDF \u00e8 la sigla che identifica il dibenzofurano policlorurato. Questa definizione, pi\u00f9 che a un singolo composto, si riferisce a una classe di composti molto tossici prodotti in fase gassosa dalla combustione incompleta di materiale organico contenente cloro e che sono comunemente inclusi nella categoria delle diossine, pur essendo in realt\u00e0 dei derivati del furano.\nIl PCDF \u00e8 strutturalmente formato dalla condensazione di due anelli benzenici con un furano, eterociclo ossigenato. Alcuni atomi di idrogeno degli anelli benzenici sono variamente sostituiti da atomi di cloro. Esistono 135 differenti analoghi strutturali del PCDF, che differiscono per il numero (al massimo 8) e per la posizione degli atomi di cloro. \nUn dibenzofurano policlorurato ben noto e rappresentativo \u00e8 2,3,7,8-tetracloro-dibenzofurano (TCDF), analogo furanico della TCDD."}
{"id": "1274116", "revid": "76963", "url": "https://it.wikipedia.org/wiki?curid=1274116", "title": "Simon de Langres", "text": "Biografia.\nDal 1350 al 1352 fu provinciale superiore di Francia. \nFu maestro generale dell'Ordine dei predicatori dal 1352 al 1366.\nNel 1360 Innocenzo VI lo nomin\u00f2 suo nunzio presso la corte di Giovanni II il Buono.\nIl 16 marzo 1366 fu nominato vescovo e destinato alla sede di Nantes, perci\u00f2 si dimise dal suo incarico di maestro dei predicatori. Nel 1382 fu trasferito alla diocesi di Vannes, ma un anno dopo si dimise e torn\u00f2 a Nantes, dove il 7 giugno del 1384 si spense nel convento dove si era ritirato."}
{"id": "1274117", "revid": "767487", "url": "https://it.wikipedia.org/wiki?curid=1274117", "title": "William Watson", "text": "Come membro della Royal Society di Londra scrisse numerose opere su temi botanici e contribu\u00ec a diffondere la classificazione scientifica introdotta da Linneo.\nNel 1745 fu insignito della Medaglia Copley per i suoi meriti alla ricerca scientifica e nel 1772 divenne vicepresidente della Royal Society.\nStudi sull'elettricit\u00e0.\nWatson \u00e8 oggi ricordato soprattutto per i suoi studi sui fenomeni elettrici, ai quali inizi\u00f2 a dedicarsi nel 1744.\nNel 1746 riusc\u00ec ad aumentare la capacit\u00e0 elettrica della bottiglia di Leida, il primo rudimentale tipo di condensatore, rivestendone le pareti interne ed esterne con carta stagnola.\nA lui si deve la teoria secondo la quale i due tipi di elettricit\u00e0 \"vetrosa\" e \"resinosa\" distinti da du Fay non fossero che la manifestazione di eccesso o difetto di uno stesso fluido elettrico.\nNel 1747 dimostr\u00f2 che una scarica elettrostatica si propagava nel vuoto meglio ancora che attraverso l'aria.\nFu inoltre autore di un celebre esperimento insieme ad altri studiosi nel quale cerc\u00f2 di misurare la velocit\u00e0 dell'elettricit\u00e0: non riuscendoci giunse alla conclusione che essa fosse troppo veloce per poter essere misurata."}
{"id": "1274119", "revid": "1452073", "url": "https://it.wikipedia.org/wiki?curid=1274119", "title": "Mathis Type QGN", "text": "La Type QGN era un'autovettura di fascia alta, prodotte tra il 1930 ed il 1933 dalla Casa automobilistica francese Mathis.\nProfilo.\nCon il lancio della Type QGN, la Casa di Strasburgo si affacci\u00f2 per la seconda volta nella sua storia nel settore delle auto di fascia alta intorno ai due litri di cilindrata: la prima volta fu nel 1910 quando fu lanciata la Type 1-B, rimasta in listino per poco pi\u00f9 di un anno.\nLa Type QGN era una vettura a carattere familiare, pensata per i grandi viaggi in tutto comfort. Perci\u00f2 utilizzava un telaio a passo lungo (2.935 m), lo stesso su cui veniva realizzata la serie \"SMN\" della Emy6. Per gli stessi motivi, le configurazioni di carrozzeria disponibili erano poche ma adatte alla destinazione commerciale della vettura: era disponibile infatti come torpedo e come limousine. Per\u00f2 vi era anche una versione torpedo commerciale, predisposta per il trasporto merci.\nLa Type QGN montava un motore a 4 cilindri da 2031 cm\u00b3, con distribuzione a valvole laterali, ed in grado di raggiungere una potenza massima di 36 CV.\nLa trasmissione prevedeva una frizione monodisco a secco ed un cambio ad innesti silenziosi a quattro rapporti.\nFu prodotta fino al 1933 fu sostituita per breve tempo dalle Serie \"SY\" e \"FOS\" della Emy6, che montavano un motore da 2.3 litri."}
{"id": "1274121", "revid": "1035751", "url": "https://it.wikipedia.org/wiki?curid=1274121", "title": "Monastero di Santa Maria a Rosano", "text": "Il monastero di Santa Maria a Rosano si trova a Rosano nel comune di Rignano sull'Arno, in provincia di Firenze, all'interno del territorio della Diocesi di Fiesole.\n\u00c8 un'abbazia femminile dell'Ordine di San Benedetto; conta circa 50 monache. L'Ufficio divino \u00e8 celebrato in canto gregoriano, e in latino. Il monastero ha pi\u00f9 volte ospitato Papa Benedetto XVI quando era ancora Cardinale.\nStoria e descrizione.\nIl monastero si vuole fondato nell'anno 780, come si legge nell'iscrizione cinquecentesca incisa sull'architrave del portale della chiesa, che recita: \u201cANNO DOMINI DCCLXXX EDIFICATUM FUIT\". La datazione \u00e8 oggi comunemente accettata, anche se le prime notizie certe provenienti da documenti risalgono solo all'inizio del secolo XI. In questo secolo, nel 1040, il Monastero diventa un bene allodiale dei Conti Guidi ed alla fine di esso, nel 1099, vi fu eletta badessa Berta, figlio del Conte Guido che elarg\u00ec generose donazioni all'Abbazia. Con esse la religiosa inizi\u00f2 i lavori per una pi\u00f9 grande chiesa, che fu consacrata il 25 marzo 1130, un anno dopo la morte della badessa. Nel 1143 il Monastero fu distrutto dai fiorentini nella guerra contro i Conti Guidi, che persero il patronato definitivamente nel 1204, e fu prontamente ricostruito.\nProprio il patronato feudale mostra come la chiesa abbaziale mostri maggiore accuratezza e ricercatezza rispetto a molte chiese plebane romaniche della zona, e sebbene sia stata restaurata pi\u00f9 volte, conserva le strutture della chiesa del XII secolo. La semplice facciata romanica aperta da un piccolo oculo e dal portale rinascimentale, si mostra in un piccolo cortile, affiancata dalla torre campanaria, a cinque ordini di aperture, che si richiama a tipologie lombarde, ma con una qualit\u00e0 costruttiva superiore a quella di altri campanili coevi della zona.\nL'interno \u00e8 articolato in tre navate scandite da pilastri quadrilateri, concluse, in origine, da un'abside semicircolare, come in molte pievi del Valdarno superiore e del Casentino, sorte attorno al Pratomagno. Ma ci\u00f2 che la distingue \u00e8 la presenza della cripta, con conseguente presbiterio rialzato, divisa in cinque navatelle da colonnette di pietra serena che sostengono capitelli di notevole pregio plastico per il contado, struttura che si presenta simile a quella di San Miniato al Monte. Richiama quell'Abbazia cittadina con tutta evidenza anche l'altare, decorato con fiorentinissimi intarsi in marmo bianco e verde. \nLa chiesa fu ristrutturata sotto l'abbaziato di Dianora da Filicaia a partire dal 1502, periodo al quale risale l'elegante presbiterio rinascimentale ed il chiostro, l\u2019imponente refettorio, la vasta cucina dalla cappa slanciata, il pozzo a gradini di pietra e le grandi sale del piano terreno, le uniche architetture di questo stile nel territorio rignanese. A partire dal 1696 la chiesa fu modernizzata con l'apertura di una finestra rettangolare in facciata, l'aggiunta di una volta a stuoia e con stucchi, tutti rimossi nei 'restauri' moderni del 1965. Altri lavori, nel XVIII secolo, interessarono soprattutto il Monastero. \nFra le opere conservate, spicca la rara e magnifica \"Croce dipinta con storie della Passione\" del Maestro di Rosano, risalente alla prima met\u00e0 del XII secolo, restaurata dall'Opificio delle Pietre Dure nel 2006 praticamente per la prima volta, conservando quindi la vernice originale su tutta la superficie pittorica. In occasione del restauro si scopr\u00ec anche una cavit\u00e0 sul retro della Croce ospitante una reliquia, un frammento di osso e una piccola Croce in pietra, del tipo di quelle che i crociati riportavano dalla Terrasanta. Considerando la cronologia dell'opera, il crociato che port\u00f2 la piccola croce potrebbe essere Guido Guerra dei conti Guidi, padre di quella Sofia (poi diventata badessa) monacatasi nel 1130, anno che coincide con la consacrazione della nuova chiesa e con una generosa donazione della grande famiglia.\nSi trova in chiesa anche un\"'Annunciazione\" di Jacopo di Cione (1365 circa) e la raffinata \"Annunciazione con i santi Lorenzo, Benedetto, Giovan Battista e Nicola\" di Giovanni da Ponte (1434) commissionata da Caterina di Guido da Castiglionchio che aveva gi\u00e0 dotato la chiesa del bel fonte battesimale del 1430."}
{"id": "1274123", "revid": "113880", "url": "https://it.wikipedia.org/wiki?curid=1274123", "title": "Rhodiaceta", "text": ""}
{"id": "1274126", "revid": "767487", "url": "https://it.wikipedia.org/wiki?curid=1274126", "title": "Quotations Vol.1 - The Status Quo Early Years", "text": "Quotations Vol.1 - The Status Quo Early Years \u00e8 un album rarit\u00e0 del gruppo inglese Status Quo, uscito nel 1987.\nIl disco.\nDopo essere state introvabili per quasi vent'anni, le prime incisioni della longeva band britannica vengono raccolte ed inserite in questa notevole antologia di rarit\u00e0 per essere finalmente fruibili al pubblico.\nL'album contiene gran parte delle primissime registrazioni effettuate dagli Status Quo in sala d'incisione, molte delle quali rilasciate come singoli nel biennio 1966-1967, quando la giovane band ancora si chiamava \u201c\"The Spectres\"\u201d e poi \u201c\"Traffic Jam\"\u201d.\nTracce.\nBrani incisi con la denominazione di The Spectres\nBrani incisi con la denominazione di Traffic Jam"}
{"id": "1274128", "revid": "1565034", "url": "https://it.wikipedia.org/wiki?curid=1274128", "title": "Carlos Azpiroz Costa", "text": "Biografia.\nCarlos Azpiroz Costa \u00e8 nato a Buenos Aires il 30 ottobre 1956. \u00c8 l'ottavo figlio di una famiglia con quattordici figli, tredici maschi e una femmina. Suo padre, Francisco Gil Azpiroz, era agronomo e sua madre, Nelida Costa Victoria Colombo, era casalinga. Entrambi sono deceduti. Fernando, un suo fratello minore, fa parte della Compagnia di Ges\u00f9 e vive a Taiwan.\nFormazione e ministero sacerdotale.\nHa effettuato gli studi primari e secondari nel collegio \"Champagnat\" dei Fratelli maristi dove si \u00e8 diplomato nel 1974. In quella stessa scuola hanno studiato anche tutti i suoi fratelli. A diciotto anni ha cominciato gli studi di legge nella Facolt\u00e0 di giurisprudenza della Pontificia universit\u00e0 cattolica argentina. In quegli anni ha lavorato con il padre nell'azienda di famiglia. Nel 1978 \u00e8 stato eletto per un anno presidente del centro studenti della sua facolt\u00e0.\nNel 1978, all'universit\u00e0, \u00e8 entrato in contatto con due professori, appartenenti all'Ordine domenicano, e con loro ha iniziato a confidarsi. Ha partecipato a ritiri spirituali nella comunit\u00e0 dei domenicani a Mar del Plata per verificare la sua vocazione.\nIl 1\u00ba marzo 1980 \u00e8 entrato nell'Ordine dei frati predicatori ed ha emesso la sua prima professione il 28 febbraio dell'anno successivo alla presenza di Michel Jean Paul Ramlot, priore provinciale della Provincia argentina. Alcuni mesi dopo si \u00e8 laureato in diritto civile.\nDopo aver studiato filosofia al centro di studi istituzionali del convento di San Domenico a Buenos Aires, il 10 marzo 1984 ha fatto la professione solenne e poi ha ottenuto il baccellierato in filosofia all'Universit\u00e0 del Nord Santo Tom\u00e1s de Aquino, della Provincia domenicana argentina.\nHa iniziato gli studi teologici presso il centro di studi istituzionali, affiliato alla Facolt\u00e0 di teologia della Pontificia universit\u00e0 cattolica argentina, e nel 1989 ha ottenuto il baccellierato in teologia. Durante questi anni ha insegnato catechesi nella scuola cattolica delle Suore domenicane figlie del Santo Rosario ed \u00e8 stato assistente universitario nelle cattedre di antropologia teologica e di teologia dogmatica nelle Facolt\u00e0 di scienze economiche e di diritto della Pontificia universit\u00e0 cattolica argentina. Ha anche lavorato nell'accompagnamento di vari gruppi giovanili del Movimiento de Jornadas de Vida Cristiana nell'arcidiocesi di Buenos Aires e in attivit\u00e0 missionarie della provincia domenicana a Rio Nero, Catamarca, Mendoza e Corrientes.\nL'8 agosto 1986 \u00e8 stato ordinato diacono dal cardinale Eduardo Francisco Pironio che il 14 agosto dell'anno successivo lo ha ordinato presbitero. Dopo l'ordinazione ha continuato a operare soprattutto come assistente del Movimiento de Jornadas de Vida Cristiana e responsabile della missione di Puerto Viejo.\nNel 1989 \u00e8 stato inviato a Roma per studi. Nel 1992 ha ottenuto il dottorato in diritto canonico alla Pontificia universit\u00e0 \"San Tommaso d'Aquino\".\nTornato in patria, dal 1992 al 1995 \u00e8 stato priore del convento del noviziato San Mart\u00edn de Porres a Mar del Plata e docente nell'Universit\u00e0 Fasta di Mar del Plata, nel Centro de estudio y reflexi\u00f3n della diocesi di Mar del Plata e nella Facolt\u00e0 di diritto canonico della Pontificia universit\u00e0 cattolica argentina a Buenos Aires. Nel 1995 \u00e8 stato eletto segretario provinciale e priore del convento San Pedro Telmo di Buenos Aires.\nNel 1997 il maestro generale dell'Ordine, padre Timothy Radcliffe, lo ha nominato procuratore generale. Poco dopo \u00e8 diventato anche rettore della basilica di Santa Sabina a Roma e professore di diritto della vita consacrata presso la Facolt\u00e0 di diritto canonico presso la Pontificia universit\u00e0 \"San Tommaso d'Aquino\".\nIl 14 luglio 2001 il capitolo generale elettivo riunito al Providence College lo ha eletto maestro generale dell'Ordine, diventando cos\u00ec l'85\u00ba successore di San Domenico di Guzm\u00e1n. \u00c8 stato il primo non-europeo a mantenere questo ufficio dopo pi\u00f9 di 300 anni. Dal 2003 al 2006 ha fatto parte del consiglio esecutivo dell'Unione dei Superiori Generali e nel 2008 ha partecipato all'assemblea generale del Sinodo dei vescovi che aveva come tema \"La Parola di Dio nella vita e nella missione della Chiesa\".\nConcluso il mandato di maestro generale nel 2010, dall'aprile del 2011 \u00e8 stato vice-priore del convento del Santissimo Rosario a San Miguel de Tucum\u00e1n e quindi priore del convento Santa Caterina de Siena a C\u00f3rdoba.\nDal 28 febbraio 2014 alla nomina episcopale \u00e8 stato superiore della comunit\u00e0 domenicana San Mart\u00edn de Porres a Mar del Plata.\nMinistero episcopale.\nIl 3 novembre 2015 papa Francesco lo ha nominato arcivescovo coadiutore di Bah\u00eda Blanca. Ha ricevuto l'ordinazione episcopale il 22 dicembre successivo nella palestra della scuola Don Bosco di Bah\u00eda Blanca dall'arcivescovo metropolita di Bah\u00eda Blanca Guillermo Jos\u00e9 Garlatti, coconsacranti il vescovo di Concepci\u00f3n Armando Jos\u00e9 Mar\u00eda Rossi e il vescovo emerito di Quilmes Luis Teodorico St\u00f6ckler. La cerimonia si \u00e8 svolta al termine delle celebrazioni per gli 800 anni dell'Ordine dei frati predicatori.\nIl 12 luglio 2017 \u00e8 succeduto alla medesima sede.\nIl 9 novembre 2021 \u00e8 stato eletto secondo vicepresidente della Conferenza episcopale dell'Argentina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1274136", "revid": "113880", "url": "https://it.wikipedia.org/wiki?curid=1274136", "title": "Montedison Fibre", "text": ""}
{"id": "1274138", "revid": "773636", "url": "https://it.wikipedia.org/wiki?curid=1274138", "title": "Chiesa di San Cristoforo in Perticaia", "text": "La chiesa di San Cristoforo in Perticaia \u00e8 un edificio religioso che si trova nel comune di Rignano sull'Arno, in provincia di Firenze.\nStoria.\nDocumentata fin dalla prima met\u00e0 del secolo XI (all'edificio sacro si accenna gi\u00e0 in un atto notarile risalente al 1037, che certifica il passaggio di propriet\u00e0 degli oratori intitolati a San Cristoforo e San Martino, donati dal chierico Alberto a Grimaudo), alla chiesa si fa riferimento nella descrizione della visita pastorale del 1436, quando viene indicata come una delle undici chiese suffraganee della pieve di San Leolino, e, pi\u00f9 tardi, in un inventario risalente al 1564, che fa riferimento alla visita pastorale del 1532 da parte del vescovo di Fiesole Braccio Martelli e d\u00e0 notizia dell'unione a San Cristoforo delle chiese di San Piero (si ignora quale delle vicine) e di Santa Maria a Novoli (da non confondere con l'omonima chiesa fiorentina). Secondo lo stesso documento cinquecentesco, inoltre, la chiesa \u00e8 sede della compagnia del Corpus Domini. Tra 1735 e 1740 la chiesa fu dotata di portico e completamente rifatta per volont\u00e0 del parroco Michele Fazzini, come si legge in diverse iscrizioni all'esterno e all'interno della chiesa. Nel 1899, infine, San Cristoforo ottenne il titolo di pieve per volont\u00e0 del vescovo di Fiesole David Cammilli.\nDescrizione.\nLa chiesa, di origine romanica come quasi tutte quelle del territorio rignanese, si presenta oggi in una veste totalmente diversa. All'esterno la facciata intonacata \u00e8 preceduta da un portico classicheggiante che un'iscrizione dice voluto da Michele Fazzini e completato nel 1740. Al di sopra del portico \u00e8 una finestra termale spezzata e pi\u00f9 in alto un piccolo occhio, probabilmente nella posizione di esso al culmine di una precedente facciata a cuspide.L'interno mostra ancora tracce di affreschi di discreta qualit\u00e0, che dovevano estendersi almeno per la maggior parte della chiesa, e che rivelano alcune fasi storiche della chiesa. Un notevole frammento rappresentante poco meno di una \"Madonna della Misericordia\" \u00e8 stata ritrovata presso l'altare sinistro ed \u00e8 databile all'ultimo Duecento o ai primissimi anni del Trecento. Altri affreschi in fondo alla parete sinistra con \"San Michele Arcangelo\" e \"San Giovanni Battista\", forse frammenti di una teoria di Santi, sono da riferirsi al tardo Trecento. Un'altra figura frammentaria di \"Angelo\", forse parte di un\"'Annunciazione\" di primo Quattrocento si trova all'inizio della navata sinistra, vicino a due notevoli figure di \"San Sebastiano\" e \"Santo monaco\", databili al tardo Quattrocento o ai primissimi anni del Cinquecento, di cultura ghirlandaiesca e forse da riferirsi a Bastiano Mainardi, pittore attivo in zona.\nL'attuale elegante assetto dell'interno ad aula unica, conclusa da coro e comprendente quattro altari laterali, come la decorazione, risalgono alla ristrutturazione attuata nel Settecento. Gli altari sono tutti datati 1736 e furono voluti dal menzionato Fazzini, eccetto il secondo a destra, della Confraternita del Rosario, comunque della stessa data.\nUn raffinato restauro legato all'insediamento di monaci benedettini, che ha condotto anche al recupero dell'adiacente convento dopo decenni di abbandono, ha ulteriormente arricchito l'edificio consentendo il ritorno in chiesa, sulla parete a destra dell'altare, di una tavola frammentaria oggi in forma di trittico raffigurante la \"Vergine col Bambino e santi\" di Cenni di Francesco, opera datata 1370, di grande eleganza coloristica e compositiva, tipica ancora della cultura tardogotica. La tavola doveva essere probabilmente almeno un pentittico dato che esiste un \"Santo Vescovo\", oggi nel museo Diocesano di Milano (Collezione Crespi), a tutta evidenza pertinente all'attuale trittico e a cui doveva corrispondere almeno un'altra figura all'estrema sinistra."}
{"id": "1274140", "revid": "968255", "url": "https://it.wikipedia.org/wiki?curid=1274140", "title": "Timothy Radcliffe", "text": "Biografia.\nEntr\u00f2 nell'Ordine domenicano nel 1965 e fu ordinato sacerdote nel 1971.\nInsegn\u00f2 sacra Scrittura all'Universit\u00e0 di Oxford, nel Centro domenicano noto come Blackfriars Hall. Fu eletto Padre provinciale d'Inghilterra nel 1987 e quindi Maestro Generale dell'Ordine Domenicano nel 1992, carica che ricopr\u00ec fino al 2001.\nDa allora egli ottenne una reputazione internazionale grazie alle sue analisi sulla societ\u00e0 contemporanea, sulla vita cristiana, su quella religiosa e sulla situazione della Chiesa cattolica. Molti suoi libri sono divenuti \"best seller\". Il suo sottile pensiero insieme alla semplicit\u00e0 e al contempo semplicit\u00e0 di linguaggio, il suo forte senso dell'umorismo, gli permisero di essere assai considerato presso la Chiesa cattolica.\nNel 2001, giunto a scadenza il suo mandato come Superiore generale dell'Ordine, Timothy Radcliffe si prese un anno sabbatico. Nel 2002 egli torn\u00f2 ad essere un membro normale della comunit\u00e0 domenicana di Oxford, e fu molto richiesto come oratore, insegnante e predicatore in numerosi paesi. Nel 2003 Radcliffe ricevette il titolo di \"Doctor of Divinity\" dell'Universit\u00e0 di Oxford, la pi\u00f9 alta carica onoraria dell'Universit\u00e0.\nNel 2007 il suo libro \"What Is the Point of Being A Christian?\" vinse il The Michael Ramsey Prize per opere di teologia.\nRadcliffe \u00e8 sostenitore del International Young Leaders Network e contribu\u00ec al lancio del Las Casas Institute sull'etica, sul governo e sulla giustizia sociale. Entrambi sono progetti della Blackfriars Hall, presso l'Universit\u00e0 di Oxford.\nRadcliffe ha sostenuto alcune aperture in merito al matrimonio dei preti, chiamato talvolta \"clerogamia\".\nOpere.\nAltri testi, editi solo in italiano:"}
{"id": "1274141", "revid": "113880", "url": "https://it.wikipedia.org/wiki?curid=1274141", "title": "Rhodiaseta", "text": ""}
{"id": "1274143", "revid": "1494169", "url": "https://it.wikipedia.org/wiki?curid=1274143", "title": "Conchobar", "text": ""}
{"id": "1274146", "revid": "1442080", "url": "https://it.wikipedia.org/wiki?curid=1274146", "title": "Blue Jays", "text": "Blue Jays \u00e8 un album del 1975 realizzato da Justin Hayward e John Lodge, membri del gruppo rock inglese Moody Blues."}
{"id": "1274152", "revid": "10287576", "url": "https://it.wikipedia.org/wiki?curid=1274152", "title": "Jean Nicolas Jadot", "text": ""}
{"id": "1274155", "revid": "92723", "url": "https://it.wikipedia.org/wiki?curid=1274155", "title": "Giovanni di Sassonia (1468-1532)", "text": "Biografia.\nGiovanni era il quinto dei sette figli di Ernesto di Sassonia, e di sua moglie, Elisabetta di Baviera.\nDal 1486 in poi fu l'erede presunto di suo fratello Federico III. Giovanni ricevette una parte dell'eredit\u00e0 paterna e in seguito fu alleato di Massimiliano I, Imperatore del Sacro Romano Impero, in diverse campagne. Alla morte di suo fratello nel 1525, Giovanni eredit\u00f2 il titolo di elettore e come uno dei primi seguaci di Lutero divenne presto prominente tra i riformatori protestanti. Come indica il suo soprannome, continu\u00f2 risolutamente le politiche di suo fratello verso la protezione del progresso della Riforma protestante.\nDopo aver contribuito a sopprimere una rivolta durante la guerra dei contadini tedeschi nel 1525, Giovanni aiut\u00f2 Filippo I, Langravio d'Assia, a fondare la Lega di Gotha, creata nel 1526 per la protezione dei riformatori. Fu attivo alla Dieta di Spira e firm\u00f2 una protesta contro l'interruzione della dieta. Nel 1527 scelse la Chiesa luterana come religione di Stato in Sassonia, con l'elettore come capo. Giovanni, che era gi\u00e0 stato uno zelante luterano da tempo esercitava ormai piena autorit\u00e0 sulla Chiesa, introdusse la Confessione luterana, ordin\u00f2 la deposizione di tutti i sacerdoti che continuavano la fede cattolica, e dirisse l'uso di una liturgia vernacolare redatta da Lutero. Fu a capo della Lega di Smalcalda, formata dagli stati protestanti nel 1530 al fine di proteggere la Riforma.\nIn qualit\u00e0 di patrono di Martin Lutero, Giovanni mantenne un rapporto molto stretto, quasi amichevole con il principale teologo dei protestanti. Lutero espresse spesso un'opinione positiva su Giovanni, soprattutto per il suo comportamento alla Dieta di Augusta nel 1530.\nMatrimoni e discendenza.\nA Torgau, il 1 marzo 1500, Giovanni spos\u00f2 in prime nozze Sofia di Meclemburgo-Schwerin, figlia di Magnus II di Meclemburgo-Schwerin. Da questo matrimonio ebbe un figlio:\nAlla morte di Sofia, spos\u00f2 a Torgau, il 13 novembre 1513, Margherita di Anhalt-Zerbst (1494 \u2013 1521), dalla quale ebbe:\nMorte.\nMor\u00ec a Schweinitz. Come il fratello, alla sua morte, venne sepolto nella chiesa del castello di Wittenberg con una tomba progettata da Hans Vischer. Gli succedette il figlio maggiore, Giovanni Federico."}
{"id": "1274156", "revid": "81195", "url": "https://it.wikipedia.org/wiki?curid=1274156", "title": "Dibenzofurano policlorurato", "text": ""}
{"id": "1274157", "revid": "729019", "url": "https://it.wikipedia.org/wiki?curid=1274157", "title": "Aeroporto di Berlino-Sch\u00f6nefeld", "text": "L'aeroporto di Berlino-Sch\u00f6nefeld (\"Flughafen Berlin-Sch\u00f6nefeld\") \u00e8 stato un aeroporto della capitale federale tedesca. Dal 25 ottobre 2020 ha cessato le proprie attivit\u00e0 come aeroporto autonomo con proprio codice IATA, divenendo parte del nuovo aeroporto di Berlino-Brandeburgo nella funzione di \"Terminal 5\", le cui sezioni sono state ribattezzate \"K\", \"L\", \"M\" e \"Q\".\nPosizione geografica.\nSi trova a sud-est della citt\u00e0, a circa 24\u00a0km dal centro, nel \"Land\" del Brandeburgo. Buona parte della struttura \u00e8 situata nel comune di Sch\u00f6nefeld, nel circondario di Dahme-Spreewald.\nStoria.\nAperto al traffico civile nel 1947, fu fino al 1990 l'aeroporto di Berlino Est e il maggiore della Repubblica Democratica Tedesca.\nFu quindi, fino al 1990, hub della compagnia aerea della Germania Est Interflug. Prima del 1990 altri operatori principali dell'aeroporto, oltre alla Compagnia di Stato, furono la sovietica Aeroflot e altre compagnie principali dell'Europa dell'Est. Partirono allora voli diretti principalmente nei Paesi comunisti ma anche verso quelli occidentali come l'Italia.\nDurante il periodo comunista, i controlli di frontiera erano molto accurati: infatti, se un passeggero era diretto in Occidente, doveva superare tre checkpoint di polizia, di cui il primo era quello della polizia di frontiera che timbrava i passaporti in uscita, il secondo quello della sicurezza che controllava i bagagli di ogni singolo passeggero e l'ultimo era quello della Stasi, che interrogava a uno a uno i passeggeri prima di partire. Le sessioni di interrogazione potevano variare da 5 a 45 minuti a discrezione delle guardie di frontiera ed erano eseguiti quasi sempre con la macchina della verit\u00e0. Durante il periodo della DDR furono arrestate ai controlli di emigrazione pi\u00f9 di 3.000 persone per il reato di emigrazione illegale, delle quali circa 630 erano persone straniere a cui, talvolta, veniva addizionato il reato di spionaggio.\nIl progetto \"Berlin-Brandenburg International\".\nIl sito aeroportuale \u00e8 stato notevolmente ampliato, con lo scopo di portare la capacit\u00e0 complessiva a circa 30 milioni di passeggeri annui. Nella zona attigua a sud \u00e8 stata realizzata la struttura principale, mentre l'edificio principale dell'aeroporto di Sch\u00f6nefeld ne \u00e8 diventato il Terminal 5.\nIl progetto ha previsto anche l'abbandono della pista settentrionale, la costruzione di una nuova pista pi\u00f9 a sud, nonch\u00e9 la chiusura degli aeroporti di Tegel e Tempelhof, quest'ultimo effettivamente chiuso il 30 ottobre 2008. Al termine dei lavori, il nuovo sito aeroportuale \u00e8 stato ribattezzato \"Flughafen Berlin Brandenburg International Willy Brandt\" (BER).\nIl nuovo aeroporto avrebbe dovuto essere inaugurato il 3 giugno 2012, ma per problemi infrastrutturali l'apertura \u00e8 stata rinviata al 27 ottobre 2013. Dopo continui posticipi a causa di grossolani errori di progettazione, la data definitiva d'entrata in funzione \u00e8 stata fissata al 31 ottobre 2020.\nNegli anni 2010, la mancanza di lavori di adeguamento del terminal in uso, in previsione dell'entrata in funzione della nuova infrastruttura, gli ha fornito un'atmosfera r\u00e9tro, ma ha fatto s\u00ec che fosse eletto dai passeggeri in un sondaggio di eDreams del 2017 come il peggior aeroporto del mondo.\nCollegamenti con Berlino.\nIn treno.\nL'aeroporto era collegato al centro della citt\u00e0 dalla ferrovia urbana S-Bahn (linee S45 e S9), alla stazione ferroviaria di Berlino-Sch\u00f6nefeld Aeroporto. Era inoltre collegato dai treni regionali RE7 ed RB14 denominati Airport Express che consentivano di raggiungere il centro di Berlino in soli 28 minuti. Un'altra possibilit\u00e0 per raggiungere il centro della citt\u00e0 dall'aeroporto (e viceversa) era tramite la linea X7, chiamata \"JetExpressBus\", che collega Sch\u00f6nefeld alla stazione metropolitana di Rudow (linea U7).\nTreni regionali e a lunga percorrenza collegavano l'aeroporto con altre citt\u00e0 della Germania orientale.\nIn autobus.\nI collegamenti con le citt\u00e0 circostanti, cos\u00ec come con altri quartieri di Berlino, erano assicurati da autolinee."}
{"id": "1274158", "revid": "773636", "url": "https://it.wikipedia.org/wiki?curid=1274158", "title": "Chiesa di San Pietro in Perticaia", "text": "La chiesa di San Pietro in Perticaia si trova nel comune di Rignano sull'Arno, in provincia di Firenze. \nStoria e descrizione.\nLa chiesa \u00e8 situata sulle colline tra Montecorneto e il Colle dell'Antica, a lato della strada provinciale che da Rignano e Bombone va verso San Donato in Collina. Il luogo, tuttora panoramico, era sede in periodo longobardo di una torre di avvistamento, riconoscibile probabilmente nell'edificio a destra dell'attuale chiesa. In questa fase deve essere esistita anche una chiesa, come testimonia la presenza della cripta di quell'epoca ritrovata con i restauri eseguiti negli anni ottanta del secolo scorso. Tale ambiente absidato potrebbe essere anche stata non una cripta, ma una cappella poi occultata dalla costruzione dell'attuale chiesa che pu\u00f2 aver alzato il piano di calpestio. \nLa chiesa che si vede oggi dovrebbe risalire all'XI secolo, dato che \u00e8 ricordata in un documento del 1066 come propriet\u00e0 di un certo \"Rolando di Azzo\" che la don\u00f2 alla madre Gisla che a sua volta la port\u00f2 in dono al Monastero di San Pier Maggiore che ella stessa fond\u00f2. L'edificio conserva, nonostante i rimaneggiamenti, la primitiva struttura romanica con lo schema a semplice aula rettangolare con presbiterio rialzato chiusi dall'abside semicircolare. Il piccolo complesso comprende anche una canonica e i resti di un piccolo chiostro rinascimentale.\nL'interno ospita un bel trittico attribuito al Maestro dell'Incoronazione di Christ Church (fine secolo XIV, proveniente dalla vicina chiesa di Santo Stefano a Torri) che era stato riquadrato con l'aggiunta di due \"Angeli\" della bottega di Francesco Curradi (prima met\u00e0 del XVII secolo) poi rimossi. E' presente anche un \"Crocifisso\" ligneo di pregevole fattura di scuola fiorentina, forse dell'ambito di Baccio da Montelupo (fine XV secolo - inizi XVI secolo), proveniente dalla vicina chiesa di Santa Maria ma che pu\u00f2 essere appartenuto anche alla Compagnia del S.S. Crocifisso di San Cristoforo in Perticaia."}
{"id": "1274159", "revid": "61051", "url": "https://it.wikipedia.org/wiki?curid=1274159", "title": "Donada", "text": ""}
{"id": "1274162", "revid": "61051", "url": "https://it.wikipedia.org/wiki?curid=1274162", "title": "Contarina", "text": ""}
{"id": "1274166", "revid": "767487", "url": "https://it.wikipedia.org/wiki?curid=1274166", "title": "Quotations Vol.2 - Flipsides, Alternatives and Oddities", "text": "Quotations Vol.2 - Flipsides, Alternatives and Oddities \u00e8 un album rarit\u00e0 del gruppo inglese Status Quo, uscito nel 1987.\nIl disco.\n\u00c8 il seguito del primo \u201c\"Quotations\"\u201d e contiene brani rarit\u00e0 della band britannica proposti anche in versione diversa e alternativa.\nTutte le incisioni appartengono al periodo compreso tra il 1968 e il 1971."}
{"id": "1274167", "revid": "547034", "url": "https://it.wikipedia.org/wiki?curid=1274167", "title": "Songwriter", "text": "Songwriter \u00e8 il primo disco solista di Justin Hayward, chitarrista e voce del gruppo rock Moody Blues, pubblicato nel febbraio 1977.\nIl disco.\nDue anni dopo la pubblicazione di \"Blue Jays\" (1975), disco di Justin Hayward in collaborazione con il bassista dei Moody Blues John Lodge, il chitarrista e voce dei Moody Blues decise di presentare il primo lavoro solista della propria produzione artistica, dal titolo \"Songwriter\".\nL'album si avvalse della collaborazione di musicisti con cui Hayward aveva lavorato sul precedente \"Blue Jays\". Tra questi Jim Cockey al violino, Tom Tompkins alla viola, e Tim Tompkins al violoncello, tutti i membri della band \"Providence\", Mel Galley al basso, Terry Rowley alle chitarre e Dave Holland alla batteria, tutti i membri della band \"Trapeze\". \nKen Freeman ha suonato le tastiere, mentre la figlia di Hayward, Doremi (nata nel dicembre 1972), ha cantato nel brano \"Raised On Love\".\nHayward ha suonato tutti gli strumenti per le canzoni \"Raised On Love\" e \"Nostradamus\" ed \u00e8 autore di tutte le canzoni del disco. \n\"Songwriter\" venne poi pubblica in CD nel 1987 con due bonus track, \"Marie\" (originariamente pubblicato come singolo nel 1979) e \"Learning the Game\" (un brano inedito, scritto da Buddy Holly).\nVenne nuovamente pubblicato e rimasterizzato dalla Decca nell'aprile 2004 con le tracce bonus aggiuntive \"Wrong Time, Right Place\" e \"Heart of Steel\" (lato B del singolo \"Marie\" del 1979)."}
{"id": "1274172", "revid": "1305772", "url": "https://it.wikipedia.org/wiki?curid=1274172", "title": "Center for Science and Culture", "text": "Il Center for Science and Culture (in inglese: \"Centro per la scienza e la cultura\"; abbreviato in CSC), gi\u00e0 noto come Center for Renewal of Science and Culture (in inglese: \"Centro per il rinnovamento della scienza e della cultura\"; abbreviato in CRSC), \u00e8 un centro studi statunitense che fa parte del Discovery Institute, un \"think tank\" della destra cristiana La CSC fa azioni di \"lobby\" a favore dell'inclusione del creazionismo, sotto forma del disegno intelligente (ID), nei corsi di scienze delle scuole pubbliche come una spiegazione dell'origine della vita e dell'universo, mettendo in dubbio al contempo la teoria dell'evoluzione rappresentandola come una \u00abteoria in crisi\u00bb.\nQueste posizioni sono state rigettate dalla comunit\u00e0 scientifica, che riconosce nel disegno intelligente un neo-creazionismo pseudoscientifico e che l'opposizione alla teoria dell'evoluzione \u00e8 irrilevante al proprio interno.\nIl Center for Science and Culture funziona da punto di raccolta per il movimento del disegno intelligente, in quanto quasi tutti i pi\u00f9 prominenti esponenti del disegno intelligente sono consiglieri, ufficiali o membri del CSC: Stephen C. Meyer, fondatore del Discovery Institute e del CSC \u00e8 membro anziano e vicepresidente; il \"program advisor\" \u00e8 Phillip E. Johnson, considerato il padre del movimento e l'architetto della \"Wedge strategy\" e della campagna \"Teach the Controversy\", come pure dell'emendamento Santorum."}
{"id": "1274174", "revid": "1711941", "url": "https://it.wikipedia.org/wiki?curid=1274174", "title": "Fergus mac R\u00f3ich", "text": "Nella mitologia irlandese, Fergus (o Fearghus) mac R\u00f3ich (o mac R\u00f3eg) era l'ex sovrano dell'Ulster all'epoca degli eventi narrati nel Ciclo dell'Ulster. Con l'inganno Ness gli tolse il potere regale, per mettere sul trono il suo giovanissimo figlio Conchobar mac Nessa. T. F. O'Rahilly ha proposto che Fergus Foga fosse un altro nome per Fergus mac R\u00f3ich, e il personaggio letterario di Fergus mac L\u00e9ti potrebbe essere un'altra figura dietro a cui si cela lui.\nDopo che la promessa sposa di Conchobar, Deirdre, fugg\u00ec con Naoise, Fergus fu mandato a offrire un passaggio sicuro per casa ai fuggitivi. Ma Conchobar uccise Naoise e i suoi fratelli prima che sposasse Deirdre. Fergus, oltraggiato per questa violazione della sua parola, port\u00f2 con s\u00e9 in esilio in Connacht, dove furono accolti da Ailill e Medb. Fergus divenne l'amante di Medb, e lui e i suoi seguaci combatterono per lei nel \"T\u00e1in B\u00f3 C\u00faailnge\" (Cattle Raid of Cooley), contro il suo figlio adottivo C\u00fachulainn.\nFergus spos\u00f2 Flidais, una dea-cervo, e divenne famoso per la sua capacit\u00e0 sessuale e per il suo enorme fallo (Fergus significa \"\"virilit\u00e0\" e mac R\u00f3ich \"figlio di un grande cavallo\"\"). Egli impugnava una spada leggendaria, Caladbolg, che us\u00f2 una volta per tranciare le cime di tre colline. Fu ucciso per istigazione di Ailill geloso per la relazione di Fergus con Medb.\nIl figlio di Fergus, Fiachra C\u00e1ech (Fiachra One-Eye), compare in molti racconti: fu ucciso cercando di salvare la vita di Naoise."}
{"id": "1274178", "revid": "125754317", "url": "https://it.wikipedia.org/wiki?curid=1274178", "title": "Aeroporto di Roma-Fiumicino", "text": "L'Aeroporto Internazionale di Roma\u2013Fiumicino \"Leonardo da Vinci\" \u00e8 un aeroporto intercontinentale italiano che si trova nel territorio del comune di Fiumicino, a circa a ovest dal centro della citt\u00e0 di Roma. Con 43,5 milioni di passeggeri nell'anno 2019 \u00e8 il primo aeroporto italiano per numero di passeggeri e con oltre 199\u00a0000 tonnellate di merci il secondo scalo italiano per il traffico cargo.\n\u00c8 stato l'hub di Alitalia e hub secondario di Vueling, compagnia aerea a basso costo. \u00c8 inoltre base operativa di Ita Airways, Blue Panorama Airlines, Mistral Air, Norwegian Air Shuttle, Wizz Air e Ryanair. In totale 105 compagnie aeree operano dall'aeroporto Leonardo da Vinci. Assieme all'Aeroporto di Ciampino, forma il sistema aeroportuale di Roma con oltre 50 milioni di passeggeri annui (2019) vale a dire il maggiore in Italia e tra i pi\u00f9 grandi in Europa. Entrambi gli scali sono gestiti dalla societ\u00e0 Aeroporti di Roma (AdR).\nDispone attualmente di due terminal (T1 e T3) e di tre piste: la 16L/34R e la 16R/34L, separate l'una dall'altra di e utilizzate prevalentemente per gli atterraggi da nord, e la 07/25 utilizzata prevalentemente per i decolli in direzione ovest, a causa dei venti dominanti. Per il secondo anno consecutivo, Il \u201cLeonardo da Vinci\u201d tramite ACI (Airport Council International), ha conseguito dai passeggeri il riconoscimento \u201cAirport Service Quality Award\u201d come miglior aeroporto d'Europa per il 2018 e 2019\nStoria.\nGli inizi.\nPer far fronte all'aumento del traffico aereo e alle limitate possibilit\u00e0 di sviluppo dell'aeroporto di Ciampino, il governo italiano sin dal 1947 cerc\u00f2 un'area idonea a dotare Roma di un nuovo scalo. Inizialmente furono individuati tre siti: la Magliana Vecchia (nella zona sud-ovest della citt\u00e0), Castel di Decima (nella periferia a sud) e Casal Palocco (pi\u00f9 decentrato, lungo la strada per Ostia). La Direzione generale dell'aviazione civile present\u00f2, nel 1952, un nuovo progetto per la costruzione di un aeroporto in un'area limitrofa alla foce del Tevere, con due piste perpendicolari.\nPer l'aerostazione, fu scelta una soluzione architettonica che prese elementi dai due progetti presentati: quello di Riccardo Morandi e Andrea Zavitteri (vincitore del concorso) e quello di Amedeo Luccichenti e Vincenzo Monaco (del quale vennero adottate alcune soluzioni). Il progetto definitivo fu approvato nell'agosto del 1958 e i lavori per la costruzione dell'aeroporto durarono 21 mesi.\nDurante gli scavi per la costruzione emersero i resti di cinque navi dell'antica Roma. I relitti furono trasferiti nel vicino Museo delle navi romane di Fiumicino, costruito appositamente. A causa di problemi infrastrutturali il museo fu chiuso nel 2002 ed \u00e8 stato riaperto nell'ottobre 2021.\nL'aeroporto fu ufficialmente aperto il 15 gennaio 1961, con due piste, e rimpiazz\u00f2 lo scalo di Ciampino, che rimase in servizio per i voli nazionali e i voli charter. Il primo aereo di linea ad atterrare a Fiumicino, la notte fra il 14 e il 15 gennaio, fu un Lockheed Constellation della TWA; l'aereo proveniva da New York e aveva fatto uno scalo tecnico a Tunisi. Il Leonardo da Vinci aveva comunque gi\u00e0 accolto, sin dall'agosto del 1960, alcuni voli charter, per alleviare il traffico aereo che stava congestionando Ciampino durante le Olimpiadi.\nDurante gli anni sessanta l'Alitalia invest\u00ec notevolmente nel nuovo scalo, costruendo hangar e centri di manutenzione per i suoi DC 8. Nel 1973 fu aperta la terza pista (16L/34R) e fu costruito un nuovo hangar per accogliere i Boeing 747. Nello stesso anno, una legge dello Stato confer\u00ec la gestione dello scalo alla societ\u00e0 Aeroporti di Roma S.p.a. (ADR), che cominci\u00f2 a operare nel 1974.\nGli attacchi terroristici.\nL'aeroporto di Roma-Fiumicino \u00e8 stato colpito due volte da attentati terroristici di gruppi palestinesi legati ad Abu Nidal.\nIl primo nel 1973 (30 morti e 20 feriti) e il secondo nel 1985 (13 morti e 99 feriti).\nL'era low-cost.\nNel 2014, approfittando della crisi di Alitalia, la compagnia low cost Vueling, gi\u00e0 presente a Fiumicino da 2 anni, eleva lo scalo romano a hub secondario, dopo Barcellona-El Prat, con oltre 25 rotte. Nello stesso anno Ryanair ha aperto base a Fiumicino con voli verso alcune localit\u00e0 italiane ed europee, mantenendo comunque come base di riferimento romana l'aeroporto di Ciampino.\nL'incendio del 2015.\nIl 7 maggio 2015, poco dopo la mezzanotte, l'aeroporto \u00e8 stato colpito da un violento incendio che ha interessato il Terminal 3. L'episodio non ha procurato feriti o vittime ma\u00a0\u2013 trattandosi di un fondamentale nodo di scambio nazionale e internazionale\u00a0\u2013 l'intero traffico aereo ha subito cancellazioni e ritardi. I disagi sono proseguiti per circa due mesi.\nIn seguito alle indagini \u00e8 stata appurata la causa di natura elettrica, dovuta a un condizionatore, pi\u00f9 volte era scattato l'allarme di surriscaldamento.\nSviluppo.\nNel corso del 2009 \u00e8 stato ultimato l'impianto di cogenerazione, che consente all'aeroporto di essere autosufficiente attraverso la produzione di energia rinnovabile nell'ottica della tutela ambientale.\nIl 21 dicembre 2016 \u00e8 stata inaugurata \"l'area di imbarco E\" destinata ai voli Extra Schengen, la cui prima pietra era stata posta il 12 marzo 2008. L'area di imbarco E, la cui superficie complessiva \u00e8 di circa 90.000 m\u00b2, \u00e8 composta da due strutture. Il primo edificio \u00e8 un avancorpo di ampliamento del Terminal 3, contenente una grande galleria commerciale e dotato inoltre di 8 gate d'imbarco al piano terra. Il secondo edificio \u00e8 un Molo dedicato ai voli, dotato di 14 gate per l'imbarco e lo sbarco dei passeggeri, oltre a sistemi di trattamento e smistamento dei bagagli. Il 21 dicembre 2016 \u00e8 stata inaugurata anche la nuova facciata in vetro del T3, progettato da Mario Bellini ispirandosi al disegno originario dell'aeroporto e liberando la facciata vetrata, che era stata tamponata da superfetazioni negli anni '80 e '90.\nFiumicino Due.\n\u00c8 stato presentato al pubblico nel dicembre 2011 il progetto di raddoppio dell'aeroporto. Il progetto, chiamato Fiumicino Nord o Fiumicino Due, prevede l'aumento della capacit\u00e0 di movimento dello scalo attraverso la costruzione di una seconda aerostazione dotata di due nuove piste di atterraggio. Questo nuovo impianto sarebbe collegato a quello attuale attraverso un \"people mover\". La prima nuova pista (ovvero la quarta dell'attuale impianto) \u00e8 programmata per il 2020, mentre il completamento complessivo del progetto \u00e8 previsto per il 2044. AdR ha annunciato che i capitali necessari all'adeguamento complessivo dell'aeroporto saranno totalmente privati, e al momento sono previsti in 12,1 miliardi di euro; di questi, si prevede l'uso di 7,4 miliardi per il completamento del nuovo impianto. Questa espansione viene considerata necessaria ad affrontare un futuro aumento della domanda, stimato dalla stessa AdR in 100 milioni di passeggeri annui in transito nel 2044. I lavori previsti dal progetto per\u00f2, sono stati bocciati con parere negativo della commissione tecnica Via-Vas del Ministero dell'Ambiente, espresso ad ottobre 2019.\nTerminal.\nIl 25 ottobre 2009 l'aeroporto ha adottato una denominazione dei terminal e della aree di imbarco rispettivamente, numerica e alfabetica.\nDal 1\u00ba dicembre 2016 le aree di imbarco G-H sono state rinominate rispettivamente E31-44 ed E51-61.\nIl Terminal 1, dedicato alla compagnia di bandiera ITA Airways e ai partner SkyTeam, \u00e8 dotato di 94 banchi check-in (dal numero 001 al numero 094) oltre a svariate postazioni di self check-in. Sono inoltre presenti due aree di controlli di sicurezza (anche in modalit\u00e0 Fast-Track) poste ai due estremi del terminal. Prima dei controlli \u00e8 presente la Lounge Alitalia, destinata ai passeggeri di Business Class e agli ospiti SkyPriority, oltre a una versione per i minori (Alitalia Lounge Young). Di fronte al T1 e T3 (1 minuto a piedi) \u00e8 presente la nuova lounge HelloSky, aperta a tutti, nonch\u00e9 unica lounge situata nell'area non-sterile, al di fuori dei controlli di sicurezza (land side).\nIl Terminal 3 \u00e8 il pi\u00f9 grande in assoluto e presenta ben 231 postazioni check-in (numeri 201-432). In questa struttura vengono operati la maggior parte dei voli dell'intero aeroporto, specialmente quelli destinati all'area Non Schengen che richiedono dunque controlli maggiormente accurati e puntuali. In questo terminal sono presenti svariate lounge appartenenti a diverse compagnie e alleanze. Si ricordano, principalmente, la nuova lounge Casa Alitalia Roma posta nell'area imbarchi E31-44 (Satellite) oltre alle sale Freccia Alata Borromini (area D) e Freccia Alata Le Navi (area E51-61). Aeroporti di Roma mette a disposizione voucher a pagamento per l'ingresso alle lounge e al Fast-Track per tutti coloro che non appartengono ai club esclusivi delle compagnie aeree; inoltre \u00e8 possibile acquistare anche un esclusivo servizio denominato \"Welcome VIP\" che prevede l'accompagnamento (o il prelievo in caso di arrivo) direttamente alle scalette dell'aeromobile mediante un veicolo con autista messo a disposizione dalla societ\u00e0.\nL'aeroporto \u00e8 anche dotato di un terminal merci, denominato \"Cargo City\". Si trova nella zona est, vicino ai parcheggi lunga sosta. L'area di stazionamento della \"Cargo City\" viene anche utilizzata dagli aerei di stato stranieri di maggiori dimensioni, per i quali le dimensioni della pista di Ciampino sono insufficienti.\nOspitalit\u00e0.\nNell'aeroporto e nei pressi sono presenti 5 strutture ricettive, tutte di categoria 3, 4, o 5 stelle, e tutte nell'area non-sterile, al di fuori dei controlli di sicurezza (land side).\nStatistiche.\nLe rotte pi\u00f9 trafficate da Roma-Fiumicino nel 2019 sono state:\nNumero passeggeri mensili\nOdonomastica.\nL'ENAC ha intitolato due vie dell'aeroporto ai piloti Alitalia, Alberto Nassetti e Pier Paolo Racchetti deceduti il 30 giugno 1994 a Tolosa in un incidente aereo presso gli stabilimenti dell'Airbus; la maggior parte delle strade nel perimetro aeroportuale sono intitolate a pionieri dell'aria e a piloti dei due conflitti mondiali. Vi \u00e8 anche una rotatoria in onore delle vittime del disastro aereo di Linate dell'8 ottobre 2001.\nCollegamenti con Roma.\nL'aeroporto \u00e8 ben collegato alla citt\u00e0 tramite l'Autostrada A91 dotata di tre corsie per senso di marcia. Dispone di un'area di parcheggio collegata ai quattro terminal attraverso una navetta gratuita; oltre a questa sono presenti quattro parcheggi multipiano (B, C, D, Executive) collegati direttamente ai terminal attraverso corridoi con tapis roulant.\nL'aeroporto \u00e8 inoltre dotato di una stazione ferroviaria, la Stazione di Fiumicino Aeroporto, servita da:\nL'aeroporto \u00e8 un capolinea di autolinee:\n\u00c8 raggiungibile dall'autostrada:\nE inoltre dalle seguenti strade:"}
{"id": "1274179", "revid": "1573940", "url": "https://it.wikipedia.org/wiki?curid=1274179", "title": "Status Quo The Collection", "text": "Status Quo The Collection \u00e8 una raccolta del gruppo musicale britannico Status Quo, pubblicata nel 1987 dalla Castle Communications.\nIl disco.\nContiene 21 brani originariamente incisi dal gruppo per l'etichetta Pye Records dal 1968 al 1971. La maggior parte del materiale \u00e8 tratta dai primi quattro album della band."}
{"id": "1274180", "revid": "121697462", "url": "https://it.wikipedia.org/wiki?curid=1274180", "title": "Giuliano Dego", "text": "Biografia.\nCur\u00f2 le edizioni de \"La coscienza di Zeno\" di Italo Svevo, 1985, \"Morgante\" di Luigi Pulci, 1992, \"Agostino\" di Alberto Moravia, 1994, \"Bug-Jargal\" di Victor Hugo, 2002. Produsse traduzioni in versi dall'inglese e present\u00f2 alcune sue opere in questa lingua (come i versi commemorativi per il dott. Max Gerson).\nNel 2006 pubblic\u00f2 il giallo storico \"Seren la Celta. Giallo alla corte di Nerone\"; ancora del 2006 \u00e8 l'edizione definitiva in dieci canti del poema \"La storia in rima\", pubblicata in origine nel 1974 sull'edizione di quell'anno dell\"'Almanacco dello Specchio\" Mondadori e quindi in tre canti, presso l'Universit\u00e0 di Londra nel 1983.\nScrisse inoltre \"La storia in rima\", che parte dalle origini della storia italiana per poi concentrarsi sul '900 e i suoi orrori e concludersi con l'abbattimento delle Torri Gemelle del World Trade Center."}
{"id": "1274181", "revid": "110157", "url": "https://it.wikipedia.org/wiki?curid=1274181", "title": "Night Flight (Justin Hayward)", "text": "Night Flight \u00e8 il secondo disco solista di Justin Hayward, chitarrista e voce del gruppo rock Moody Blues, pubblicato nel 1980."}
{"id": "1274183", "revid": "1035751", "url": "https://it.wikipedia.org/wiki?curid=1274183", "title": "Chiesa di San Michele a Volognano", "text": "La chiesa di San Michele a Volognano si trova nel comune di Rignano sull'Arno.\nStoria e descrizione.\nL'origine della piccola chiesa si deve far risalire ad una cappella esistente nell'antico Castello di Volognano, dedicata al Santo Arcangelo gi\u00e0 molto venerato dai Longobardi, distrutta insieme al maniero dei signori di Volognano nel 1304 dal Comune di Firenze e ricostruita dopo la distruzione insieme ad esso. Nel Quattrocento e nel Cinquecento la chiesa fu priorato della famiglia Della Vacchia, come si legge nei resoconti delle visite pastorali dell'epoca, e come si vede dagli stemmi della famiglia sul portale della sacrestia e sul pulpito. Pi\u00f9 tardi, nel Seicento, il priorato pass\u00f2 agli Zanchini (o Da Quona o Da Volognano). Una lapide posta sotto il pulpito ricorda una sentenza del 10 Dicembre 1670 che conferm\u00f2 il patronato della chiesa a Odoardo di Alamanno Zanchini vietando a Cosimo di Esa\u00f9 Martellini della Cerva di apporre le proprie armi in chiesa. La chiesa attuale \u00e8 quella ripristinata nel 1889 in stile neogotico, come si vede nella facciata e nel campanile a torre aggiunto in quel periodo in sostituzione di un precedente campaniletto a vela. \nIl semplice interno, scandito da archi trasversi, conserva diverse opere, tra cui alcune importanti e di altissima qualit\u00e0: la \"Madonna col Bambino\" di Lorenzo di Bicci nella nicchia a sinistra nel presbiterio, del 1385-90 circa, recante lo stemma dei Della Vacchia committenti del dipinto, \u00e8 l'opera pi\u00f9 antica della chiesa. La tavola attuale \u00e8 probabilmente la parte centrale di un polittico cuspidato che nel tardo Quattrocento era stato riquadrato con l'aggiunta di figure di angioletti, rimossi nell'ultimo restauro.\nIn chiesa spicca per\u00f2 la \"Madonna della Cintola con i santi Antonio abate, Tommaso, Francesco ed Jacopo\" (1512 circa), un dipinto di grande interesse ma di difficile attribuzione. Assegnata dalla critica prima a Domenico Puligo, poi agli inizi del Rosso Fiorentino e pi\u00f9 recentemente ad Andrea del Sarto con ampia partecipazione degli allievi, i giovani Pontormo e Rosso Fiorentino. L'impostazione \u00e8 fortemente sartesca, soprattutto nella figura dell'Assunta, ma il tono aspro e caricato nella parte sinistra della tavola sembra spettare al giovane Rosso, come l'espressivit\u00e0 di San Francesco (ma almeno il San Jacopo in basso a destra appare fortemente pontormesco). Il dipinto si trova all'altare della Compagnia di Santa Maria o della Vergine Maria, rifondata nel 1507 con la dedica all'Assunzione della Vergine ad opera di un Cosimo Martellini, forse da riconoscersi nel committente della tavola. \nLa bella pala d'altare di Mariotto Albertinelli raffigurante la \"Madonna col Bambino e santi Paolo, Michele, Apollonia e Pietro,\" quasi contemporanea alla \"Madonna della Cintola,\" \u00e8 firmata e datata 1514, e fu commissionata dal personaggio ritratto in basso a destra, presumibilmente un esponente della famiglia Della Vacchia da Volognano, Zanobi di Antonio. L'opera, realizzata per la chiesa come dimostra la presenza del santo eponimo, fu realizzata per l'altare maggiore dove \u00e8 stata fino al 1992, quando \u00e8 stata collocata sulla parete sinistra.\nOggi dietro all\u2019altare maggiore si trova una lunetta lignea del primo Novecento, dono della famiglia D\u2019Ancona proprietaria all'epoca del castello, rappresentante \"San Michele Arcangelo\" entro una cornice di fiori e frutta che riproduce modelli di Andrea della Robbia. \nL'oratorio della Compagnia, alla quale si accede dal coro della chiesa, custodisce una pala di Neri di Bicci con la \"Crocifissione coi santi Gregorio, Monica, la Vergine, Maria Maddalena, Girolamo, Giovanni evangelista, Agostino, Giovanni Battista\" del 1453-1459 e proveniente dalla pieve di San Lorenzo a Mirans\u00f9. "}
{"id": "1274194", "revid": "184755", "url": "https://it.wikipedia.org/wiki?curid=1274194", "title": "0131", "text": "0131 \u00e8 il prefisso telefonico del distretto di Alessandria, appartenente al compartimento di Torino.\nIl distretto comprende la parte centrale della provincia di Alessandria. Confina con i distretti di Casale Monferrato (0142) e di Mortara (0384) a nord, di Voghera (0383) a est, di Piacenza (0523) a sud-est, di Novi Ligure (0143) a sud, di Acqui Terme (0144) a sud-ovest e di Asti (0141) a ovest.\nAree locali e comuni.\nIl distretto di Alessandria comprende 71 comuni compresi nelle 2 aree locali di Alessandria (ex settori di Alessandria, Felizzano e Valenza) e Tortona (ex settori di San Sebastiano Curone e Tortona). I comuni compresi nel distretto sono: Alessandria, Alluvioni Cambi\u00f2, Alzano Scrivia, Avolasca, Bassignana, Bergamasco, Berzano di Tortona, Borgoratto Alessandrino, Bosco Marengo, Brignano-Frascata, Carbonara Scrivia, Carentino, Carezzano, Casal Cermelli, Casalnoceto, Casasco, Castellania, Castellar Guidobono, Castellazzo Bormida, Castelletto Monferrato, Castelnuovo Scrivia, Castelspina, Cerreto Grue, Costa Vescovato, Cuccaro Monferrato, Dernice, Fabbrica Curone, Felizzano, Frascaro, Frugarolo, Fubine, Gamalero, Garbagna, Gremiasco, Guazzora, Isola Sant'Antonio, Lu, Masio, Molino dei Torti, Momperone, Monleale, Montacuto, Montecastello, Montegioco, Montemarzino, Oviglio, Paderna, Pecetto di Valenza, Pietra Marazzi, Piovera, Pontecurone, Pozzol Groppo, Predosa, Quargnento, Quattordio, Rivarone, Sale, San Salvatore Monferrato, San Sebastiano Curone, Sant'Agata Fossili, Sarezzano, Sezzadio, Solero, Spineto Scrivia, Tortona, Valenza, Viguzzolo, Villalvernia, Villaromagnano, Volpedo e Volpeglino ."}
{"id": "1274196", "revid": "114385", "url": "https://it.wikipedia.org/wiki?curid=1274196", "title": "Chiesa dei Santi Cosma e Damiano al Vivaio", "text": "La chiesa dei Santi Cosma e Damiano al Vivaio si trova ad Incisa Valdarno, nel comune unito di Figline e Incisa Valdarno.\nStoria.\nNel luogo dell'attuale complesso si trovava almeno sin dal 1309 un monastero femminile con un oratorio in una zona, appartata e ricca d'acqua e vegetazione, che veniva appunto chiamata \"il Vivaio\". Nel 1510 i Francescani lo rilevarono e fondarono un nuovo ospizio e nel 1516 chiesero a papa Leone X, di passaggio ad Incisa, il permesso di costruire un nuovo convento ed una nuova chiesa, che il pontefice sugger\u00ec che fosse dedicato ai Santi Cosma e Damiano, anche per dare lustro alla famiglia Medici. \nIl convento venne rifondato completamente, attuandone un massiccio ampliamento, e la chiesa venne costruita, trasversalmente rispetto all'antico oratorio, tra il 1514 e il 1538 quando venne consacrata e si presentava ad aula unica come l'attuale, differente per il coro che era pi\u00f9 piccolo e per l'assenza delle cappelle laterali oggi esistenti. Nel 1540 il marchese Simone Capponi fece decorare l'antico oratorio corrispondente alla prima cappella sinistra con affreschi perduti e nel 1584, per simmetria, venne fatto realizzare un'altra cappella di fronte, dedicata al Santissimo Crocifisso. Nel 1592 il portico esterno, originariamente limitato alla larghezza della facciata della chiesa, venne esteso alle dimensioni attuali. Nel Novecento ai frati minori subentrarono i sacerdoti diocesani del Movimento dei Focolari. Dal 2004 al 2012 l'intero edificio e il suo patrimonio artistico sono stati oggetto di un accurato intervento di restauro.\nLa chiesa ha conservato all'esterno l'aspetto rinascimentale, con il largo ed accogliente portico caratteristico dei santuari mariani diffusisi in Toscana tra Cinquecento e Seicento. L'interno invece si presenta oggi, specie nella navata, con l'aspetto datole nel rimaneggiamento attuato tra il 1720 e il 1740 su disegno dell'architetto fiorentino Giovannozzo Giovannozzi: l'interno dell'edificio venne aggiornato secondo il gusto tardobarocco, con l'aggiunta di un bel coro con stalli scolpiti e di una cantoria intagliata e dorata. \nDescrizione.\nEntrando, si trovano subito due cappelle ai lati. La cappella a destra prende il nome dal pregevole \"Crocifisso\" del primo Cinquecento posto all'altare. Quella a sinistra, intitolata alla Madonna, che corrisponde all'antico oratorio di medesima titolazione, ha all'altare una \"Madonna col Bambino\", terracotta policroma, opera del Buggiano che la realizz\u00f2 seguendo un progetto di Luca della Robbia. La scultura, che presumibilmente proviene dall'antico oratorio, \u00e8 circondata da una tela secentesca di autore ancora ignoto con \"Santi in adorazione e Dio Padre\".\nLa navata presenta quattro altari tardocinquecenteschi: al primo a destra \u00e8 l\"Allegoria dell'Immacolata Concezione\" di Fabrizio Boschi, firmata e datata 1594, e al primo a sinistra un \"Ges\u00f9 Bambino che appare a Sant'Antonio da Padova\", ordinata dal Padre Ottaviano dell'Incisa ed eseguita nel 1655. A met\u00e0 della navata spiccano, a destra il \"Monumento funebre di Alfonso Altoviti\", del 1630 ma di scultore anonimo, e a sinistra il \"Monumento funebre di Lorenzo Cambini e di Margherita Fabbrini\", sua moglie, del 1669-1670, anch'esso di autore ignoto. Gli altri due altari recano tele ancora anonime entrambe della prima met\u00e0 del Seicento: quello a destra presenta una tela con \"Cristo risorto con Angeli tra San Bernardino e Paolo\" mentre quello a sinistra una \"Vergine con i S.S. Cosma, Damiano, Francesco e Carlo Borromeo.\" I lavori eseguiti tra 1720 e 1723 provvidero ad aggiornare la decorazione secondo il gusto tardobarocco: il soffitto fu fatto decorare con l\"Assunzione della Vergine con i SS. Francesco, Chiara, Antonio da Padova e Giovanni Evangelista\" a Sigismondo Betti; furono fatte eseguire tele con \"Santi francescani\" in elaborate cornici di stucco per la parte alta delle pareti, tra le finestre, alcune di esse da assegnarsi a Giovanni Andrea Brunori, come attestano le fonti documentarie, altre forse ad altre mani. Pi\u00f9 in basso, tra gli altari \u00e8 la coeva \"Via Crucis\", anch'essa probabilmente eseguita da pi\u00f9 artisti.\nIl presbiterio, ampliato nel 1722-1723, ha al centro il bell'altare in scagliola del 1736 di Gaetano Ansolani che contiene l'urna reliquiario di Sant'Alessandro, del 1679, e dietro si trova il coro, risalente al primo Cinquecento, periodo di costruzione della chiesa, seppur rimaneggiato al momento dell'ampliamento del presbiterio. Sopra di esso, con bella cornice, una tela ovale coeva all'ampliamento del presbiterio con l\"Immacolata Concezione\" di un pittore fiorentino ancora non individuato."}
{"id": "1274202", "revid": "1543377", "url": "https://it.wikipedia.org/wiki?curid=1274202", "title": "Pio Filippani Ronconi", "text": "Biografia.\nFamiglia, infanzia e adolescenza.\nFiglio di Fulvio Benedetto Biagio Stefano Maria Filippani-Ronconi e di Anita Tamagno, nato a Madrid nel 1920 da famiglia aristocratica di nobilt\u00e0 romana pontificia, in seguito allo scoppio della Guerra civile spagnola si spost\u00f2 in Italia con la famiglia. Ivi consegu\u00ec il diploma classico al De M\u00e9rode e successivamente si dedic\u00f2 allo studio universitario delle lingue indoeuropee, tra cui il sanscrito e molti dialetti dell'India, e di altre lingue quali il turco, l'arabo, l'ebraico, il cinese. Per questo fu pi\u00f9 tardi impiegato all'EIAR come lettore dei radiogiornali in lingua straniera.\nInteressi spirituali.\nI suoi interessi spirituali lo portarono alla pratica del Tantra e alla conoscenza di Julius Evola e di altri membri del Gruppo di Ur.\nFilippani-Ronconi avvert\u00ec i limiti della lettura del tantrismo fatta da Julius Evola: l'interpretazione di Evola accentuava l'aspetto della volont\u00e0 dell'asceta che infrange ogni limitazione ordinaria, ma lasciava in ombra un altro aspetto fondamentale del tantrismo, quello della pura consapevolezza, del pensiero cosciente che rischiara ogni reazione interiore.\nSeconda guerra mondiale.\nAllo scoppio della seconda guerra mondiale si arruol\u00f2 volontario nella Compagnia Volontari Universitari appartenente alla Granatieri di Sardegna, e combatt\u00e9 in Africa settentrionale italiana. Ferito due volte, fu promosso dapprima caporale e successivamente sergente, venendo decorato con alcune onorificenze. Dopo la caduta di Mussolini e la fondazione della Repubblica Sociale Italiana, si arruol\u00f2 con il grado di Untersturmf\u00fchrer nella Legione SS italiana, formazione appartenente alle Waffen SS europee, e per il suo impegno nella difesa del fronte di Anzio (Nettuno) ricevette dal comando tedesco la Croce di Ferro di seconda classe. Nel 1945 fu recluso nel Campo di concentramento di Coltano.\nDopoguerra.\nDopo la seconda guerra mondiale, fu impiegato all'ufficio radiodiffusione per l'estero della presidenza del Consiglio. Conobbe in questo periodo Massimo Scaligero, attraverso il quale si avvicin\u00f2 agli scritti di Rudolf Steiner; fu nello stesso tempo amico di Giovanni Colazza (\"Leo\" del Gruppo di Ur), un diretto collaboratore di Steiner. \nFilippani ader\u00ec al metodo di ascesi antroposofico, incentrato su esercizi di purificazione del pensiero, della volont\u00e0, del sentimento, del giudizio, della memoria; rimase peraltro appartato rispetto alla Societ\u00e0 Antroposofica e agli antroposofi \"di scuola\", preferendo perseguire un cammino di ricerca individuale e non settario.\nStudi e insegnamento.\n\"Nel 1939 si iscrisse alla Facolt\u00e0 di Lettere e Filosofia dell'Universit\u00e0 di Roma, dove fu allievo dell'Accademico d'Italia professor Carlo Formichi, per la lingua sanscrita, dell'Accademico d'Italia professor Giuseppe Tucci, per le religioni e filosofie dell'India e dell'Estremo Oriente, nonch\u00e9 del professor Ettore Rossi (pi\u00f9 tardi Socio linceo), per le lingue turca e persiana. Vi apprese anche l'arabo, il pali, il tibetano e l'avestico.\" Laureatosi in indologia con il massimo dei voti e la lode, nel marzo 1949, con una tesi su \"L'azione mistica in rapporto alla coscienza unitaria dell'universo, secondo la speculazione indiana. Studio introduttivo al concetto del Macrantropo\", avente come oggetto la molteplicit\u00e0 degli stati di coscienza nella filosofia Ved\u0101nta, nel 1959 inizi\u00f2 la carriera accademica all'Istituto Universitario Orientale di Napoli come assistente ordinario di Giuseppe Tucci alla cattedra di Religioni e Filosofie del Medio ed Estremo Oriente. L'anno seguente fu nominato docente di Lingua e Letteratura sanscrita e nel 1970 professore straordinario di Dialettologia iranica, per finire nel 1972 divent\u00f2 ordinario nella cattedra di Religioni e Filosofie dell'India. Della sua attivit\u00e0 di traduzione di testi e saggi sulle tradizioni orientali resta fondamentale il volume sul Canone buddhista. Parallelamente alla sua attivit\u00e0 accademica, Filippani Ronconi pose le proprie conoscenze tecniche al servizio delle istituzioni italiane, lavorando come crittografo presso il Ministero della difesa nonch\u00e9 come traduttore di lingue orientali.\nDal 1970 al 1973 fu vicepresidente dell'Istituto Ticinese di Alti Studi a Lugano e tra il 1990 e il 2002 partecip\u00f2 agli incontri di Eranos.\nVicende giudiziarie.\nVerso la fine degli anni novanta fu interrogato dalla magistratura italiana per la strage di piazza Fontana a causa di un suo intervento al convegno dell'Hotel Parco dei Principi, dove lesse uno scritto sulla controrivoluzione che prospettava \"una guerra totale contro l\u2019apparato sovversivo comunista e dei suoi alleati\"; tuttavia le indagini esclusero qualsiasi sua forma di coinvolgimento in manovre di tipo eversivo. Nella relazione al convegno organizzato dall\"'Istituto di studi militari Alberto Pollio\", tra le altre cose, Filippani-Ronconi configurava una scenario di \"guerra non ortodossa\" rispetto alle forze di un nemico che, secondo lui, si erano \"gi\u00e0 impadronite di buona parte dei centri di governo del nostro Paese\", con l'impiego di giovani terroristi, organizzati in cellule compartimentate:\n\"\"A un terzo livello, molto pi\u00f9 qualificato e professionalmente specializzato, dovrebbero costituirsi \u2013 in pieno anonimato sin d\u2019adesso \u2013 nuclei scelti di pochissime unit\u00e0, addestrati a compiti di controterrore e di \u00abrotture\u00bb eventuali dei punti di precario equilibrio, in modo da determinare una diversa costellazione di forze al potere.\"\n\"Questi nuclei, possibilmente l\u2019un l\u2019altro ignoti, ma ben coordinati da un comitato direttivo, potrebbero essere composti in parte da quei giovani che attualmente esauriscono sterilmente le loro energie, il loro tempo e, peggio ancora, il loro anonimato, in nobili imprese dimostrative, che non riescono a scuotere l\u2019indifferenza della massa di fronte al deteriorarsi della situazione nazionale\"\"\".\"\nUn ulteriore coinvolgimento giudiziario fu causato dal fatto che Delfo Zorzi, latitante accusato di strage (ma infine assolto), aveva seguito i suoi corsi universitari all'Istituto Universitario Orientale di Napoli e aveva dato con lui l'esame di sanscrito. Anche in questo caso il proscioglimento da ogni accusa fu pieno e senza conseguenze.\nAttivit\u00e0.\nFilippani-Ronconi conobbe personalmente lo Shah di Persia e lo Shah dell'Afghanistan, frequentando quest'ultimo nel periodo del suo esilio romano. Da Reza Shah di Persia fu invitato a partecipare alle celebrazioni del bimillenario dell'impero achemenide.\nIn qualit\u00e0 di docente e storico delle religioni, ha sviluppato ricerche sulle sette gnostiche in India e Tibet e sui movimenti mistici ed eterodossi nell'Islam orientale, specialmente in Persia. Ha indirizzato i propri interessi verso la fenomenologia religiosa, dello Yoga e dello Sciamanesimo, argomenti sui quali ha pubblicato vari scritti. Fra le sue attivit\u00e0, si ricorda la partecipazione alla spedizione in Marocco promossa dalla Fondazione Ludwig Keimer, presieduta da Boris de Rachewiltz, che port\u00f2 alla scoperta dell'antica citt\u00e0 di Sigilmassa.\nNel 2000 ha collaborato con il \"Corriere della Sera\" scrivendo articoli sulle filosofie orientali, ma il rapporto si interruppe quando un lettore denunci\u00f2 al giornale la militanza di Filippani-Ronconi nelle Waffen SS nel corso della seconda guerra mondiale e la redazione del giornale ne pretese l'allontanamento, insieme al giornalista Armando Torno.\nFilippani Ronconi comment\u00f2:\n\u00c8 stato uno storico delle religioni, conoscitore di tradizioni mistiche del Vicino e dell'Estremo Oriente e di numerose lingue occidentali e orientali, \u00e8 ritenuto tra i massimi orientalisti e storici delle religioni del Novecento italiano. Una cerchia di discepoli, nel corso della sua vita, si \u00e8 rivolta a lui come a un autentico maestro spirituale e ancora oggi, dopo la sua morte, ne segue le indicazioni per la disciplina dello spirito.\nFunerali.\nI suoi funerali si sono svolti il 13 febbraio 2010 nella Chiesa russo-ortodossa romana di via del Lago Terrione 77 (zona Gregorio VII), alle ore 11, con rito russo ortodosso, secondo le sue indicazioni. Le sue spoglie riposano al Cimitero del Verano.\nFigli.\nLa figlia Sveva Olga \u00e8 produttrice televisiva, il figlio Rodrigo lavora nel settore automobilistico.\nLetteratura.\nPietrangelo Buttafuoco si \u00e8 ispirato a lui per il personaggio di Al\u00ec degli Aliminusa nel romanzo \"Le Uova del Drago\".\nDistinzioni.\nMembro dell'Accademia Pontaniana di Napoli e dell'Istituto di Studi Califfali della Reale Accademia di Cordoba, Filippani-Ronconi \u00e8 stato l'unico occidentale ad aver ricevuto la laurea \"honoris causa\" in \"Teologia e Scienze dell'Islam\" all'Universit\u00e0 di Teheran, ed ha anche ricevuto quella in \"Filosofia della Storia\" nell'Ateneo di Trieste."}
{"id": "1274204", "revid": "1776051", "url": "https://it.wikipedia.org/wiki?curid=1274204", "title": "Lugaid", "text": "Origine e diffusione.\nDeriva dal nome del dio irlandese L\u00fag. Il nome era molto popolare in Irlanda durante il Medioevo, e venne portato da un'ampia schiera di figure storiche e leggendarie, fra cui vari sovrani supremi d'Irlanda.\nVeniva trasposto nella lingua inglese usando i nomi \"Louis\", \"Louie\" e \"Lewey\" (tutte forme inglesi di Luigi).\nOnomastico.\nL'onomastico pu\u00f2 essere festeggiato il 25 giugno in ricordo di san Moloc, chiamato anche Lugaid, vescovo e missionario fra i Pitti scozzesi"}
{"id": "1274208", "revid": "810736", "url": "https://it.wikipedia.org/wiki?curid=1274208", "title": "Il figlio della notte", "text": "Il figlio della notte (\"Darker Than You Think\"), edito anche come Il signore delle tenebre, \u00e8 un romanzo fantastico pubblicato dallo statunitense Jack Williamson nel 1948.\nUna prima e pi\u00f9 ridotta edizione del libro era gi\u00e0 apparsa nel 1940, sulle pagine della rivista \"Unknown\".\n\"Il figlio della notte\" \u00e8 da molti considerato come il capolavoro di Williamson, autore che ottenne il successo scrivendo \"space opera\", ma che in questo caso si sofferma su atmosfere misteriose ed elementi sovrannaturali, abilmente intrecciati a connotazioni scientifiche.\nLa prima traduzione italiana, ad opera di Giorgio Monicelli con lo pseudonimo di Tom Arno, fu pubblicata il 20 novembre del 1952, nel quarto numero di Urania.\nTrama.\nUn giornalista squattrinato viene coinvolto in quella che sembra essere una serie di morti tragiche, quelli che paiono all'inizio sogni diventano realt\u00e0, fino a scoprire di essere il discendente di un'antica stirpe di stregoni-mannari, gi\u00e0 sconfitti dagli uomini nella preistoria, e impegnati tramite accoppiamenti selettivi a ricreare il pi\u00f9 puro e potente dei loro, il figlio della notte, del titolo italiano.\nAccoglienza.\nLa recensione di Catherine Crook de Camp per \"Astounding\" ha elogiato il romanzo come \"una fantasia eccezionale [con] un eccellente design della trama, azione in rapido movimento e suspense che esplode in un orrore ad alta tensione.\"\nBrian W. Aldiss e David Wingrove hanno scelto \"Il figlio della notte\" come \"il miglior romanzo di Williamson\", dichiarando che \"\u00e8 ben elaborato, pieno di autentica suspense ed eccitazione, e innescato da un buon senso del male. I personaggi, sebbene ovvi, sono chiaramente delineati, ma il principale vantaggio del romanzo \u00e8 che \u00e8 pieno del piacere della vita selvaggia, del correre libero nel buio, delle foreste, del fianco della montagna e dei profumi della brezza.\"\nR. D. Mullen descrisse il romanzo come \"il primo serio sforzo di Williamson per trascendere i limiti della fantascienza\" e not\u00f2 che, come i romanzi tradizionali contemporanei, \"combina le fantasie delle nostre superstizioni pi\u00f9 oscure con le rivelazioni della psicoanalisi.\"\nRobert Weinberg ha incluso \"Il figlio della notte\" nella sua lista di romanzi horror chiave, affermando che il libro era \"pieno di immagini oscure e potenti\" e che \"Il figlio della notte\" \"rimane il romanzo definitivo dei lupi mannari\".\nSequel.\nUn racconto sequel scritto da Poul Anderson ed intitolato \"Inside Passage\" \u00e8 stato pubblicato nel 1996 in \"The Williamson Effect\", in un'antologia di tributi a Williamson.\nInfluenze e ammiratori.\nLa storia influenz\u00f2 particolarmente lo scienziato missilistico ed occultista Jack Parsons. \"Pattuglia solare\" di Williamson aveva influenzato le sue idee sulla former, ma era \"Il figlio della notte\" che parallelasse le sue esperienze con la seconda:\nNeil Gaiman ha affermato di essere un fan del libro."}
{"id": "1274209", "revid": "287204", "url": "https://it.wikipedia.org/wiki?curid=1274209", "title": "Chiesa di Sant'Alessandro (Incisa in Val d'Arno)", "text": "La chiesa di Sant'Alessandro si trova a Incisa in Val d'Arno, nel comune unito di Figline e Incisa Valdarno.\nStoria e descrizione.\nLa chiesa, appartenente alla Diocesi fiesolana, situata nel centro dell'antico borgo, \u00e8 dedicata al vescovo di Fiesole e martire, al quale nella stessa cittadina fu dedicata un'antica basilica. La parrocchiale di Incisa non \u00e8 di antica origine, dato che ne faceva le veci la Pieve dei Santi Vito e Modesto nella collina sopra il borgo. Essa fu istituita col rango di pieve nel 1786 nell'oratorio della Compagnia del Corpus Domini, soppresso l'anno prima con decreto granducale che dal 1591 aveva sede presso una chiesetta intitolata a Santa Maria della Neve.\nLa facciata intonacata con finestra ad oculo \u00e8 aperta in basso dal portale con timpano spezzato. L'interno semplice, ad aula unica, \u00e8 frutto della ristrutturazione ottocentesca. All'altare maggiore \u00e8 un bel trittico frammentario di Andrea di Giusto, databile al quinto decennio del secolo XV e raffigurante la \"Madonna in trono col Bambino tra San Michele Arcangelo e San Giovanni Evangelista.\" L'opera \u00e8 assegnata alla fase tarda del pittore, al tempo degli affreschi della cappella dell'Assunta nel duomo di Prato del 1445, eseguiti in collaborazione con Paolo Uccello. Il trittico venne scoperto nel 1966 da un funzionario della soprintendenza di Firenze, durante una schedature di opere della zona, ed era in pessime condizioni. Fino a quel momento era stato pressoch\u00e9 sconosciuto e non precisamente attribuito: riconosciutone il pregio e fatto trasferire a Firenze per il restauro, l'opera fu attribuita ad Andrea di Giusto.\nA lato del trittico \u00e8 un affresco frammentario di Sebastiano Mainardi con l\"Arcangelo Raffaele e Tobiolo\" proveniente da un tabernacolo situato nella zona del Castello."}
{"id": "1274213", "revid": "767487", "url": "https://it.wikipedia.org/wiki?curid=1274213", "title": "Mondo Topless", "text": "Mondo Topless \u00e8 un documentario del 1966, diretto da Russ Meyer.\nIn esso Meyer inser\u00ec spezzoni del suo precedente documentario \"Europe in the Raw\", e il provino di Lorna Maitland per \"Lorna\".\nProgrammato per il circuito dei \"drive in\", il documentario ebbe buoni incassi. Alcune ragazze presenti in esso lavoreranno in seguito ancora con il regista statunitense.\nTrama.\nSulle strade e sulle spiagge di San Francisco e in alcuni noti locali europei, un nutrito gruppo di spogliarelliste danzano e parlano delle loro vite."}
{"id": "1274215", "revid": "43530", "url": "https://it.wikipedia.org/wiki?curid=1274215", "title": "Robert H. Grubbs", "text": ""}
{"id": "1274223", "revid": "773636", "url": "https://it.wikipedia.org/wiki?curid=1274223", "title": "Oratorio del Santissimo Crocifisso (Incisa in Val d'Arno)", "text": "L'oratorio del Santissimo Crocifisso si trova ad Incisa Valdarno, nel comune di Figline e Incisa Valdarno.\nStoria.\nL'oratorio nacque in relazione ad un ospedale sorto nel 1363, che fu dotato l'anno dopo, per concessione del vescovo di Fiesole Andrea Corsini, di un oratorio, molto differente dall'attuale che comunque era gi\u00e0 esistente nel Cinquecento e fu fondato dalla Compagnia di San Lorenzo, come si vede dalla graticola simbolo del santo scolpita sopra il portale. Il \"Crocifisso\" ligneo, oggi assai venerato, pervenne all'oratorio da Firenze forse nel Quattrocento. Il simulacro divent\u00f2 miracoloso nel momento in cui, dopo essere stato trasferito nella vicina ma pi\u00f9 importante chiesa di San Biagio in Castello oggi non pi\u00f9 esistente, si dice che in una notte nevosa torn\u00f2 a piedi all'oratorio lasciando piccole impronte sulla neve. \nL'edificio attuale \u00e8 quello che risale al rifacimento del 1675 quando venne dotato anche dell'altare per volont\u00e0 di Monsignor Neri Altoviti. Col crescere del borgo presso il fiume, l'oratorio perse importanza e fu soppresso, con l'ospedale che era rimasto funzionante, nel 1785. Il \"Crocifisso\" fu trasferito temporaneamente nella nuova chiesa parrocchiale di Sant'Alessandro ma si racconta che di nuovo torn\u00f2 al suo luogo di \"residenza\" e fu scoperto da dei contadini che andavano a valle. L'oratorio fu quindi riconsacrato nel 1823 e per tutto l'Ottocento e il primo Novecento fu meta di fedeli che qui potevano trovare anche erbe ed oli medicamentosi \"del Crocifisso\". L'edificio fu restaurato nel 1969 ed una seconda volta nel 2002 quando fu allestito per divenire sede del Museo di Arte Sacra di Incisa Valdarno.\nDescrizione.\nLa facciata \u00e8 contraddistinta da una finestra semicircolare in alto, due finestrelle laterali in basso ed il portale al centro sormontato da un timpano spezzato e da un rilievo con la graticola simbolo di San Lorenzo, patrono della menzionata Compagnia che vi aveva sede. L'interno \u00e8 ad aula unica con bella volta unghiata su peducci in pietra serena e presenta in fondo il bell'altare tardosecentesco che ancora ospita il simulacro. Il confessionale in muratura possiede ancora l'arredo originale del Settecento.\nIl \"Crocifisso\" che d\u00e0 nome all'edificio \u00e8 una scultura lignea fiorentina datata tra la fine del Quattrocento e l'inizio del Cinquecento, che presenta un volto non eccessivamente patetico, un corpo morbido e di adeguata correttezza anatomica, dipinto con naturalezza cromatica. La grande Croce sulla quale \u00e8 appoggiata \u00e8 invece settecentesca. "}
{"id": "1274224", "revid": "1543377", "url": "https://it.wikipedia.org/wiki?curid=1274224", "title": "Distretto di Lichtenberg", "text": "Il distretto di Lichtenberg \u00e8 l'undicesimo distretto (\"Bezirk\") di Berlino.\nIl distretto ha un aspetto vario, che spazia da zone residenziali di fine XIX secolo, alle grandi industrie lungo la Sprea, ai quartieri residenziali dell'epoca della DDR, a zone suburbane e agricole.\nAmministrazione.\nL'amministrazione distrettuale ha sede al \"Municipio di Lichtenberg\", nel quartiere omonimo.\nSuddivisione amministrativa.\nIl distretto di Lichtenberg \u00e8 diviso in 10 quartieri (\"Ortsteil\"):\nStoria.\nIl distretto di Lichtenberg fu creato nel 1920 in seguito alla legge istitutiva della \u201cGrande Berlino\u201d, con la quale venivano annessi alla capitale tedesca una serie di citt\u00e0, comuni rurali e territori agricoli dell\u2019immediato circondario.\nIl distretto, indicato con il numero 17, comprese le aree fino ad allora costituenti la citt\u00e0 di Lichtenberg, i comuni rurali di Biesdorf, Friedrichsfelde, Kaulsdorf, Mahlsdorf e Marzahn, e i territori agricoli di Biesdorf e di Hellersdorf mit Wuhlgarten."}
{"id": "1274225", "revid": "287204", "url": "https://it.wikipedia.org/wiki?curid=1274225", "title": "Anu (mitologia irlandese)", "text": "Nella mitologia irlandese, Anu (Ana, Anann, Anand) era una dea. \"Anann\" e \"Anand\" sono in genere interpretati come la forma genitiva di \"Anu\", anche se \"Anand\" \u00e8 identificato come il nome personale di M\u00f3rr\u00edgan in molti manoscritti di Lebor Gab\u00e1la \u00c9renn. \nAnu, con Badb e Macha, \u00e8 spesso parte di una triade divina femminile.. Potrebbe essere una personificazione celtica della morte, tant'\u00e8 che viene descritta come colei che predice la morte in battaglia. \nPotrebbe essere la stessa divinit\u00e0 di Danu e/o \u00c1ine. Ha particolari associazioni col Munster: le colline gemelle \"Paps of Anu\" (\"D\u00e1 Ch\u00edch Anann\", \"i seni di Anu\"), vicino a Killarney, nella contea di Kerry prenderebbero il loro nome da lei. \u00c8 la dea della fertilit\u00e0, del bestiame e della prosperit\u00e0 ed \u00e8 conosciuta per confortare e insegnare in punto di morte.\nEtimologia.\nIl suo nome potrebbe derivare dal teonimo proto-celtico *\"\u03a6anona\". "}
{"id": "1274226", "revid": "1543377", "url": "https://it.wikipedia.org/wiki?curid=1274226", "title": "0142", "text": "0142 \u00e8 il prefisso telefonico del distretto di Casale Monferrato, appartenente al compartimento di Torino.\nIl distretto comprende la parte nord-occidentale della provincia di Alessandria. Confina con i distretti di Vercelli (0161) a nord, di Mortara (0384) a est, di Alessandria (0131) a sud e di Asti (0141) a sud-ovest.\nAree locali e comuni.\nIl distretto di Casale Monferrato comprende 39 comuni compresi in 1 area locale, nata dall'aggregazione dei 3 preesistenti settori di Casale Monferrato, Cerrina Monferrato e Vignale Monferrato: Altavilla Monferrato, Balzola, Borgo San Martino, Bozzole, Camagna Monferrato, Camino, Casale Monferrato, Cella Monte, Cereseto, Cerrina Monferrato, Coniolo, Conzano, Frassinello Monferrato, Frassineto Po, Gabiano, Giarole, Mirabello Monferrato, Mombello Monferrato, Moncestino, Morano sul Po, Occimiano, Odalengo Grande, Olivola, Ottiglio, Ozzano Monferrato, Pomaro Monferrato, Pontestura, Rosignano Monferrato, Sala Monferrato, San Giorgio Monferrato, Serralunga di Crea, Solonghello, Terruggia, Ticineto, Treville, Valmacca, Vignale Monferrato, Villamiroglio e Villanova Monferrato ."}
{"id": "1274233", "revid": "110157", "url": "https://it.wikipedia.org/wiki?curid=1274233", "title": "TCDF", "text": "Il 2,3,7,8-tetraclorodibenzofurano, noto anche col termine abbreviato TCDF, \u00e8 un derivato del dibenzofurano assimilato alla classe di composti definiti diossine. Rappresenta l'analogo furanico della TCDD ed \u00e8 uno dei pi\u00f9 noti e rappresentativi dibenzofurani policlorurati. \u00c8 un sottoprodotto della sintesi e dell'utilizzo dei policlorobifenili, oltre a essere prodotto anche da altre svariate fonti e processi tecnologici."}
{"id": "1274234", "revid": "767487", "url": "https://it.wikipedia.org/wiki?curid=1274234", "title": "The Best of Status Quo (The Early Years)", "text": "The Best of Status Quo (The Early Years) \u00e8 un album rarit\u00e0 del gruppo inglese Status Quo, uscito nel 1985.\nIl disco.\nIl disco contiene molte delle prime incisioni realizzate dalla band inglese dopo il passaggio al genere hard boogie rock. Tutti i brani sono del periodo 1970-1971."}
{"id": "1274236", "revid": "1035751", "url": "https://it.wikipedia.org/wiki?curid=1274236", "title": "Chiesa dei Santi Vito e Modesto (Incisa Val d'Arno)", "text": " \nLa chiesa dei Santi Vito e Modesto si trova in localit\u00e0 Loppiano nel comune di Figline e Incisa Valdarno.\nStoria e descrizione.\nEra una delle pi\u00f9 fiorenti pievi della diocesi di Fiesole, gi\u00e0 citata nel secolo XI. L'ubicazione lungo l'antica strada il cui tracciato si snodava sulle alture evitando la pianura ancora paludosa ne aveva determinato la fondazione e la prosperit\u00e0. Nel XII, con la costruzione del Castello detto dell'Ancisa fu detta San Vito all'Ancisa. Nel XV secolo fu data, pi\u00f9 volte da Pontefici diversi, in accomandita a prelati della famiglia Pandolfini. Con lo sviluppo del borgo annesso al castello, inizi\u00f2 un progressivo declino della chiesa un po' lontano da esso che port\u00f2, alla fine, al trasferimento del titolo di pieve alla chiesa di Sant'Alessandro nel 1786 e a un certo degrado. Intorno alla met\u00e0 dell'Ottocento le colonne vennero inglobate in grossi pilastri e la chiesa ha conservato del periodo romanico solo la struttura a tre navate.\nAll'interno si trova all'altare sinistro la \"Madonna della cintola\", tavola di qualit\u00e0 elevatissima di Francesco d'Antonio che reca una data frammentaria da leggersi probabilmente come 1427, e a quello destro un piccolo dipinto settecentesco raffigurante \"San Vito\". Dal 1964 nella zona hanno preso dimora gli appartenenti al Movimento dei focolari."}
{"id": "1274239", "revid": "45927", "url": "https://it.wikipedia.org/wiki?curid=1274239", "title": "Underscore", "text": ""}
{"id": "1274250", "revid": "110157", "url": "https://it.wikipedia.org/wiki?curid=1274250", "title": "Gamlitz", "text": "Gamlitz \u00e8 un comune austriaco di 3 235 abitanti nel distretto di Leibnitz, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato il comune soppresso di Sulztal an der Weinstra\u00dfe."}
{"id": "1274253", "revid": "31269", "url": "https://it.wikipedia.org/wiki?curid=1274253", "title": "Il supermercato pi\u00f9 pazzo del mondo", "text": "Il supermercato pi\u00f9 pazzo del mondo (titolo originale: \"Check it out!\") \u00e8 una serie televisiva in 66 episodi scritta e prodotta in Canada a Toronto tra il 1985 e il 1988.\nDescrizione.\nIl titolo originale della serie, \"Check it out!\" nello slang britannico significa genericamente \"Listen to this!\" (\"Ascolta questo!\") ma in questo caso \u00e8 traducibile come \"Prova questo!\" (riferito al prodotto) poich\u00e9 il telefilm \u00e8 ambientato in un supermercato chiamato \"Cobb's\". La sitcom venne a sua volta ispirata da una omologa serie britannica intitolata \"Tripper's day\", quest'ultima mai giunta in Italia. Vinse numerosi premi, tra cui il \"Gemini Awards\" (corrispondente canadese del Emmy's Awards americano). L'attore Don Adams e l'attrice Kathleen Laskey vennero premiati come migliori protagonisti di una serie televisiva comica.\nLa serie venne trasmessa in Italia a cavallo fra gli anni ottanta e novanta su diverse emittenti private."}
{"id": "1274255", "revid": "597981", "url": "https://it.wikipedia.org/wiki?curid=1274255", "title": "Ipercorrettismo", "text": "In linguistica, con ipercorrezione s'intende un fenomeno di errata correzione di una forma linguistica (pronuncia, ortografia, reggenze, ecc.) in s\u00e9 corretta, per l'errata convinzione che si tratti di un \"errore\". L'ipercorrezione avviene con \"l'intenzione di avvicinarsi ai registri alti e di imitare lo standard\". Il fenomeno che prevede la \"correzione\" di una forma corretta in una scorretta \u00e8 denominato come ipercorrettismo.\nEsempi.\nAd esempio, una persona molto legata all'uso regionale o dialettale di Roma, dir\u00e0 spesso \"vojo\" al posto di \"voglio\". Correggendo in seguito la sua pronuncia e affermando l'uso di \"voglio\", il parlante potrebbe generalizzare la sua correzione e a commettere un errore dicendo \"magliale\" al posto di \"maiale\" (su questo possibile errore si \u00e8 soffermato ironicamente un sonetto di Gioachino Belli).\nIl meccanismo della falsa analogia.\nIn genere una forma esatta viene corretta erroneamente, in base ad analogie inesistenti, con forme sbagliate. \u00c8 attestabile ad esempio in latino la forma \"celum\", usata erroneamente al posto del pi\u00f9 corretto \"caelum\" per dire \"cielo\". L'ortografia \"ae\" \u00e8 infatti rarissima in italiano. \u00c8 comunque possibile cadere nell'errore contrario, sovrautilizzando questa ortografia durante l'uso del latino imperfettamente appreso, magari scrivendo \"et c\u00e6tera\" invece di usare la forma corretta \"et cetera\" per dire \"eccetera\". \nUn fenomeno simile pu\u00f2 riguardare la parola inglese \"article\", trascritta in maniera errata (magari \"arcticle\"). L'errore si basa sul fatto che il gruppo consonantico \"-ct-\" si trova in diverse parole inglesi il cui corrispondente italiano sarebbe normalmente -\"tt\"- (ad esempio, l'italiano \"atto\", il cui corrispondente inglese \u00e8 normalmente \"act\").\nL'ipercorrettismo e i dialetti.\nIl pi\u00f9 delle volte, l'ipercorrettismo consiste nella correzione di pronuncia e ortografia di una parola in s\u00e9 corretta, ma considerata per errore come dialettale (\"ventesi\" al posto di \"vendesi\", \"seconto\" per \"secondo\" o \"messagio\" per \"messaggio\" in Italia meridionale, il raddoppiamento di consonanti nell'Italia settentrionale). Sono infatti abbastanza frequenti ipercorrettismi tra parlanti dell'italiano regionale, animati dal desiderio di avvicinarsi alla pronuncia della lingua standard. \nUn esempio classico \u00e8 quello della differenza tra la pronuncia aperta o chiusa della vocale \"e\", problema che pu\u00f2 infatti creare spesso errori del genere.\nL'ipercorrettismo nei bambini.\nForme di ipercorrettismo, specialmente nella coniugazione dei verbi, si riscontrano spesso nei bambini in et\u00e0 prescolare, in quanto essi imparano la regola prima di imparare le sue eccezioni. Ad esempio i bambini coniugano regolarmente in \"-ito\" o \"-ato\" i participi passati irregolari, per cui sono comuni le forme \"aprito\" in luogo di \"aperto\", \"scoprito\" in luogo di \"scoperto\", o \"leggiato\" in luogo di \"letto\". Lo studio degli ipercorrettismi nei bambini fornisce inoltre prova del fatto che l'apprendimento del linguaggio non avvenga solo per imitazione dell'adulto, ma anche attraverso l'applicazione di specifici principi logici."}
{"id": "1274256", "revid": "21079", "url": "https://it.wikipedia.org/wiki?curid=1274256", "title": "Pseudoprimi", "text": ""}
{"id": "1274258", "revid": "110157", "url": "https://it.wikipedia.org/wiki?curid=1274258", "title": "Glanz an der Weinstra\u00dfe", "text": "Glanz an der Weinstra\u00dfe \u00e8 una frazione di 1 396 abitanti del comune austriaco di Leutschach an der Weinstra\u00dfe, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Eichberg-Trautenburg, Leutschach e Schlo\u00dfberg per costituire il nuovo comune mercato (\"Marktgemeinde\")."}
{"id": "1274259", "revid": "124288200", "url": "https://it.wikipedia.org/wiki?curid=1274259", "title": "Seconda guerra servile", "text": "La seconda guerra servile scoppi\u00f2 in Sicilia nel 102 a.C. e dur\u00f2 fino al 98 a.C. A quel tempo Roma era impegnata nella difficile campagna numidica contro Giugurta, re di Numidia, che aveva tenuto in scacco diversi eserciti romani. Questi non avevano concluso nulla fino a quando il comando venne trasferito a Gaio Mario, il quale in breve tempo risolse la partita a favore di Roma.\nContesto storico.\nIn quel periodo Roma era impegnata con le legioni migliori in Gallia contro i teutoni, sconfitti nella battaglia di Aquae Sextiae nel 102 a.C., e i cimbri, annientati nella Battaglia dei Campi Raudii presso Vercelli nel 101 a.C. Questi due popoli, qualche anno prima, erano migrati dalla penisola dello Jutland nella Germania settentrionale, verso le terre pi\u00f9 calde e fertili del Mediterraneo. Il loro cammino fu annunciato da un massacro nei pressi di Arausio, in Gallia, ove perirono 80.000 tra cittadini romani e alleati. Quando la notizia arriv\u00f2 a Roma, gett\u00f2 nello scompiglio la citt\u00e0 riportando alla mente il terribile sacco del 390 a.C. ad opera di Brenno. Roma, per fronteggiare questa imminente e terribile minaccia, si risolse a scavalcare alcune regole sulla nomina consolare e affidare pieni poteri a Gaio Mario, trasferendo legioni dal sud Italia verso il nord. Per questo motivo, quando scoppi\u00f2 la rivolta in Sicilia, Roma non fu in grado di organizzare una pronta repressione. Inoltre era convinzione comune che una guerra servile non portasse prestigio, bottini o premi che potevano derivare dallo sconfiggere eserciti sul campo. Ancora fresco era il trionfo che Gaio Mario pretese, ove sfoggi\u00f2 tesori incalcolabili prelevati dalla Numidia con Giugurta trascinato in catene.\nRivolta.\nDiodoro Siculo racconta delle difficolt\u00e0 di reclutamento. Le prime avvisaglie della rivolta si ebbero nel 105 a.C. a Nuceria Alfaterna e Capua, quando piccoli nuclei di schiavi si ribellarono e fuggirono.\nL'anno seguente il Senato autorizz\u00f2 Gaio Mario a reclutare truppe ausiliare presso gli stati alleati, ma alcuni di questi risposero che non era possibile fornire alcun contingente, siccome i razziatori di schiavi, sempre molto attivi, avevano del tutto spopolato intere province dei loro territori, rapendo uomini liberi per venderli come schiavi, il che era prassi comune per lo schiavismo antico. Il Senato, contrariato da questi rapporti, decret\u00f2 di fare un'inchiesta per accertare se e quanti cittadini liberi di stati alleati fossero stati razziati con la forza e venduti come schiavi, affinch\u00e9 fosse loro restituita la libert\u00e0.\nIl propretore Licinio Nerva, che governava la Sicilia, accett\u00f2 di \"jus dicere\" (decidere), com'era tra i suoi poteri, in questi processi, dando udienza a tutti quelli che, dichiarandosi ingiustamente detenuti come schiavi, rivendicassero lo stato libero. In pochi giorni centinaia di schiavi furono liberati. Gli altri, esclusi dai provvedimenti di manomissione, si ribellarono, sperando in un provvedimento di clemenza generale.\nPerci\u00f2, accadde che numerosi e facoltosi latifondisti siciliani, proprietari d'intere folle di schiavi, protestarono presso il governatore provinciale per la sedizione che i suoi provvedimenti aveva seminato tra gli schiavi e riuscirono in un modo o nell'altro ad ottenere la cessazione di questi processi sullo stato degli schiavi che rivendicavano la libert\u00e0. A questo punto gli schiavi insorsero in massa e presso Alice iniziarono a compiere scorrerie e saccheggi, fortificandosi in un luogo ben munito. Licinio Nerva, dopo un primo tentativo d'assalto fallito, riusc\u00ec con uno stratagemma a espugnare la piazzaforte degli schiavi. Egli, infatti, indusse un certo Gaio Titinio, soprannominato Gadeo, ex condannato a morte, fuggitivo e dedito al brigantaggio, ad accattivarsi la simpatia degli insorti e poi ad aprire le porte della rocca ai romani. Parte degli schiavi fu trucidata, parte prefer\u00ec gettarsi in un dirupo per scappare agli atroci supplizi che li attendevano come punizione.\nNerva ebbe appena il tempo di congedare le sue truppe che gli giunse la voce dello scoppio un'altra ribellione di schiavi. Perci\u00f2, il propretore si gett\u00f2 all'inseguimento e poi all'attacco dei ribelli, pensando di sconfiggerli facilmente, ma questi, dopo aver raggiunto Heraclea Minoa, caposaldo degli schiavi fuggitivi, diedero battaglia al legato di Nerva, M. Titinio, che fu duramente sconfitto.\nIl successo rafforz\u00f2 le file dei ribelli, che raccolsero le armi dei soldati morti e molti altri schiavi fuggitivi, cui era giunta notizia della rivolta, raggiungendo il numero di 6000 unit\u00e0. Nominarono loro capo e re un certo Salvio, che godeva di fama d'indovino, il quale ordin\u00f2 di compiere scorrerie e saccheggi in tutta la Sicilia. Gli schiavi giunsero a stringere d'assedio la citt\u00e0 di Morgantina, in cui aiuto accorsero le truppe regolari romane, che riuscirono in un primo momento a cogliere un parziale successo, ma che poi furono prese di sorpresa da un contrattacco dei ribelli che riuscirono a sbaragliarle completamente, anche perch\u00e9 Salvio aveva dato ordine di risparmiare i legionari che avessero gettato le armi e si fossero dati alla fuga (per questo molti soldati romani e alleati mobilitati preferirono fuggire).\nIn conseguenza della condotta dissennata e improvvisata della guerra, le file degli insorti crebbero ancora per il clamore destato dalle gesta del vero e proprio esercito che si era andato costituendo attorno Salvio. Posto di nuovo l'assedio a Morgantina, qui i padroni degli schiavi promisero loro che, se avessero combattuto contro gli insorti, sarebbero stati liberati. Essi effettivamente respinsero i ribelli, ma Nerva rinneg\u00f2 la promessa dei padroni, rifiutandosi di \"jus dicere\" nei processi di Stato in favore degli schiavi cui era stata promessa la libert\u00e0.\nIl comportamento di Nerva indusse a quel punto tutti gli schiavi a insorgere poich\u00e9 era chiaro ormai che la rivolta era l'unica speranza di libert\u00e0. Perci\u00f2 le file dell'armata di Salvio s'ingrossarono a dismisura. Contemporaneamente si ribellarono gli schiavi delle citt\u00e0 di Segesta e Lilibeo, al comando di un certo Atenione, che giunse a cingere d'assedio Lilibeo stessa. Nel frattempo erano giunte delle truppe numidiche via mare in rinforzo ai romani, che colsero per\u00f2 solo un successo parziale contro gli schiavi fuggitivi.\nDurante le operazioni di guerra, la Sicilia piomb\u00f2 nel caos e nell'anarchia, in quanto le campagne erano completamente sotto il controllo delle bande di schiavi che compivano saccheggi, razzie, massacri e stupri, mentre le citt\u00e0 erano in balia di s\u00e9 stesse, visto che non c'era pi\u00f9 nessuna autorit\u00e0 capace di far rispettare le leggi. Perci\u00f2 ognuno prese a commettere i crimini pi\u00f9 efferati con la certezza dell'impunit\u00e0.\nLe truppe dei ribelli giunsero al punto di fondersi e coordinarsi, raggiungendo il numero di 60.000 unit\u00e0 e i loro capi decisero di fortificare Triocala (l'odierna Caltabellotta). A questo punto era chiaro a Roma che la situazione era sfuggita di mano a Nerva, per cui Lucio Licinio Lucullo fu investito del comando di un'armata con il compito di spazzare via i ribelli. A Scirtea i due eserciti si affrontarono in una battaglia campale, che fu vinta dai romani, i quali uccisero circa 20.000 nemici. Lucullo, per\u00f2, per indolenza o forse, come si disse, per corruzione, non sfrutt\u00f2 subito il vantaggio acquisito e anzich\u00e9 attaccare subito i ribelli, cinse d'assedio Triocala, ma senza fortuna (anzi, collezionando rovesci).\nNel 102 a.C. giunsero al Senato di Roma rapporti allarmanti circa l'indecisa e incapace condotta delle operazioni da parte di Lucullo, il quale, venuto a sapere che il pretore Gaio Servilio si accingeva con un nuovo esercito a invadere la Sicilia, ordin\u00f2 ai soldati di distruggere tutti gli accampamenti, affinch\u00e9 anche il nuovo venuto fallisse il suo compito e, dunque, la sua colpa, agli occhi del Senato, fosse sminuita.\nServilio non fu migliore, perci\u00f2 entrambi i comandanti romani furono processati davanti al Senato, che chiedeva conto della loro condotta nelle operazioni, e furono entrambi condannati all'esilio. Sotto il quinto consolato di Gaio Mario, il collega Manio Aquilio assunse il comando di un grande esercito consolare per stroncare definitivamente la rivolta. Nel corso di una battaglia in cui il console uccise personalmente Atenione in duello, le forze dei ribelli furono spazzate via. I superstiti subirono la caccia incessante di Aquilio, il quale continu\u00f2 a decimarli, fino al punto che gli ultimi rimasti si arresero e furono mandati a Roma per combattere nel circo con le belve feroci. Ma qui essi sorpresero tutti e rifiutandosi di combattere con gli animali, preferirono uccidersi l'uno l'altro fino all'ultimo."}
{"id": "1274260", "revid": "767487", "url": "https://it.wikipedia.org/wiki?curid=1274260", "title": "Gleinst\u00e4tten", "text": "Gleinst\u00e4tten \u00e8 un comune austriaco di 2 831 abitanti nel distretto di Leibnitz, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato il comune soppresso di Pistorf."}
{"id": "1274265", "revid": "88740", "url": "https://it.wikipedia.org/wiki?curid=1274265", "title": "Gralla (Austria)", "text": "Gralla \u00e8 un comune austriaco di 2 251 abitanti nel distretto di Leibnitz, in Stiria; ha lo status di comune mercato (\"Marktgemeinde\")."}
{"id": "1274268", "revid": "110157", "url": "https://it.wikipedia.org/wiki?curid=1274268", "title": "Gro\u00dfklein", "text": "Gro\u00dfklein \u00e8 un comune austriaco di 2 261 abitanti nel distretto di Leibnitz, in Stiria; ha lo status di comune mercato (\"Marktgemeinde\").\nGeografia fisica.\nIl comune, il cui nome in tedesco significa \"grande piccolo\", conta otto frazioni (Burgstall, Goldes, Gro\u00dfklein, Mantrach, Mattelsberg, Nestelbach, Nestelberg bei Gro\u00dfklein e Oberfahrenbach."}
{"id": "1274270", "revid": "93556", "url": "https://it.wikipedia.org/wiki?curid=1274270", "title": "Hainsdorf im Schwarzautal", "text": "Hainsdorf im Schwarzautal \u00e8 una frazione di 289 abitanti del comune austriaco di Schwarzautal, nel distretto di Leibnitz (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Breitenfeld am Tannenriegel, Mitterlabill, Schwarzau im Schwarzautal e Wolfsberg im Schwarzautal per costituire il nuovo comune mercato (\"Marktgemeinde\")."}
{"id": "1274271", "revid": "375872", "url": "https://it.wikipedia.org/wiki?curid=1274271", "title": "Heiligenkreuz am Waasen", "text": "Heiligenkreuz am Waasen \u00e8 un comune austriaco di 2 716 abitanti nel distretto di Leibnitz, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato il comune soppresso di Sankt Ulrich am Waasen."}
{"id": "1274273", "revid": "767487", "url": "https://it.wikipedia.org/wiki?curid=1274273", "title": "Heimschuh", "text": "Heimschuh \u00e8 un comune austriaco di 2 004 abitanti nel distretto di Leibnitz, in Stiria."}
{"id": "1274276", "revid": "110157", "url": "https://it.wikipedia.org/wiki?curid=1274276", "title": "Hengsberg", "text": "Hengsberg \u00e8 un comune austriaco di 1 441 abitanti nel distretto di Leibnitz, in Stiria."}
{"id": "1274278", "revid": "1543377", "url": "https://it.wikipedia.org/wiki?curid=1274278", "title": "K-141 Kursk", "text": "Il K-141 \"Kursk\", nome completo , era un sottomarino a propulsione nucleare della Flotta del Nord appartenente alla classe Oscar II. Il sottomarino, entrato in servizio nel 1995 presso la base di Severomorsk, era in grado di trasportare e lanciare missili a testata nucleare. Il suo dislocamento era di 10\u00a0700 tonnellate in superficie e 13\u00a0500 tonnellate in immersione, l'equipaggio tipico era composto da 52 ufficiali e 55 marinai, per un totale di 107 persone. Prima del suo naufragio era uno dei pi\u00f9 moderni sottomarini in dotazione alla Voenno-morskoj flot.\nL'incidente del \"K-141 Kursk\".\nIl 12 agosto 2000 il sottomarino nucleare era impegnato nel Mare di Barents in un'esercitazione militare navale nella quale avrebbe dovuto lanciare dei siluri da esercitazione (senza carica esplosiva) contro l'incrociatore nucleare, classe \"Kirov\", \"Pjotr Velikij\" (, \"Pietro il Grande\").\nAlle 11:28 locali (07:28 UTC) furono lanciati dei siluri di prova, ma subito dopo vi fu un'esplosione, presumibilmente di uno dei siluri del Kursk, all'interno o nei pressi del sottomarino. L'esplosione aveva una potenza compresa tra i 100 e i 250\u00a0kg di TNT; in conseguenza delle lesioni allo scafo dovute alla esplosione il sottomarino si adagi\u00f2 sul fondo a 108 metri di profondit\u00e0, a circa 135\u00a0km da Severomorsk . Una seconda esplosione avvenne all'interno dello scafo 135 secondi dopo la prima, con una potenza esplosiva compresa tra le 3 e le 7 tonnellate di TNT. L'esplosione sollev\u00f2 e poi fece ricadere sul sottomarino molti detriti.\nDopo vari tentativi di salvataggio, tutti falliti, da parte dei russi, una nave speciale norvegese equipaggiata con un batiscafo inglese si agganci\u00f2 con successo al sottomarino affondato, trovandolo tuttavia completamente allagato e senza alcun superstite.\nCronologia.\nL'incidente si rivel\u00f2 fatale per la maggior parte dell'equipaggio, e solo 23 persone non perirono immediatamente. Essi si spostarono nel compartimento nove, attendendo i soccorsi ma perirono prima che i soccorsi arrivassero. La tragica situazione dei sopravvissuti venne alla luce grazie al ritrovamento di alcuni appunti scritti da Dmitrij Kolesnikov, uno dei superstiti, dopo l'incidente. In uno di essi si legge:\nIn un messaggio successivo, Kolesnikov scrive:\nDopo 48 ore la notizia divenne ufficiale, e il 16 agosto il capo di stato maggiore della Flotta Russa Mikhail Motsak annunci\u00f2 la presenza di sopravvissuti, affermando che avrebbero avuto scorte di ossigeno per alcuni giorni. Si susseguirono alcuni tentativi di salvataggio russi: inizialmente venne usata una capsula di salvataggio \"Pritz\" e successivamente una capsula \"Bester\" pi\u00f9 grande, ma i tentativi, quattro in tutto, fallirono a causa delle condizioni meteorologiche avverse.\nIl giorno seguente Motsak ammise che la situazione era vicina alla catastrofe. Dopo il consenso da parte della Russia ad accettare aiuti, lo stesso giorno salparono dal porto di Trondheim i battelli norvegesi di salvataggio \"Normand Pioneer\" e \"Seaway Eagle\" con sommozzatori inglesi e norvegesi. Il loro tentativo consistette nell'utilizzo del minisommergibile britannico \"LR5\", giunto appositamente via aereo per unirsi alla spedizione di salvataggio.\nIl 19 agosto la nave \"Normand Pioneer\" con il batiscafo LR5 giunse sul luogo dell'incidente. I gruppi di soccorso riuscirono ad aprire il portellone posteriore, trovando i compartimenti interni allagati. Il 21 agosto, dopo varie analisi ed ispezioni, si concluse che non c'era alcun sopravvissuto e le operazioni di salvataggio furono interrotte.\nControversie.\nMolti aspetti dell'incidente del \"Kursk\" e dei tentativi di salvataggio furono costellati di polemiche e controversie, con molte notizie contraddittorie.\nCausa dell'incidente.\nLa commissione d'inchiesta fu guidata dal procuratore generale Vladimir Ustinov, e concluse il 29 giugno 2002 che le esplosioni furono causate da un siluro da esercitazione difettoso, che innesc\u00f2 reazioni a catena. Inoltre, i superstiti morirono a circa 8 ore dall'incidente ed i soccorsi non sarebbero stati in grado di aiutarli. Sulla causa dell'incidente giunsero ad una conclusione simile a quella dei ricercatori inglesi, che imputarono la prima esplosione ad una fuoriuscita di perossido d'idrogeno, il propellente dei siluri. Questo liquido sarebbe esploso innescando gli altri siluri.\nInizialmente fu ipotizzato che il \"Kursk\" avesse avuto una collisione con un qualche vascello non russo, non identificato. Questa ipotesi fu affermata da fonti russe, come dall'allora ministro della difesa Marshal Igor Sergeyev e dall'allora primo ministro Ilya Klebanov. Inoltre venne alla luce che quel giorno erano presenti due sottomarini statunitensi, che osservavano l'esercitazione: lo USS \"Memphis\" e lo USS \"Toledo\", di classe Los Angeles. Gli Stati Uniti negarono immediatamente la collisione tra un loro sottomarino e il \"Kursk\", anche se confermarono la presenza del \"Memphis\" e del \"Toledo\".\nIpotesi alternative.\nSecondo un'altra teoria, illustrata da un documentario franco-canadese del 2004 intitolato \"Kursk: A submarine in Troubled Waters\", ripreso in Italia dal programma \"La storia siamo noi\", diretto da Giovanni Minoli, il \"Memphis\" avrebbe dovuto osservare la situazione da distante, mentre il \"Toledo\" avrebbe invece avuto ordini di pedinare il \"Kursk\". Il \"Toledo\" avrebbe urtato il sottomarino russo, senza tuttavia causargli gravi danni. Il \"Toledo\", danneggiato, avrebbe tentato di allontanarsi, aiutato dal \"Memphis\". Rilevando che il \"Kursk\" stava attivando i sistemi d'arma, il \"Memphis\" avrebbe lanciato un siluro di tipo Mark 48, colpendo in pieno la sezione di prua del sottomarino russo, che conteneva i siluri. Ci\u00f2 avrebbe creato una reazione a catena innescando le cariche dei siluri del \"Kursk\". Sempre secondo questa tesi gli Stati Uniti e la Federazione Russa si sarebbero successivamente accordate e i primi, responsabili dell'incidente, avrebbero indennizzato la Russia cancellando un debito di 10 miliardi di dollari.\nI sostenitori di questa teoria indicano come prova le immagini del relitto del Kursk recuperato che mostrano un foro circolare rivolto verso l'interno, presente sulla fiancata e vicino al luogo dell'esplosione. In realt\u00e0 i siluri standard come il Mark 48 sono progettati per esplodere in prossimit\u00e0 dello scafo, non essendo in grado di penetrarlo e quindi impossibilitati a fare \"fori circolari\". All'ipotesi del siluro, ufficiali statunitensi ribatterono affermando che le unit\u00e0 USA erano distanti almeno 5 miglia. Inoltre il \"Toledo\" non sarebbe stato danneggiato e uno scontro con un mezzo delle dimensioni del Kursk avrebbe creato pochi danni all'unit\u00e0 russa e avrebbe quasi distrutto quella statunitense."}
{"id": "1274279", "revid": "287204", "url": "https://it.wikipedia.org/wiki?curid=1274279", "title": "Ruhmkorff", "text": ""}
{"id": "1274280", "revid": "21079", "url": "https://it.wikipedia.org/wiki?curid=1274280", "title": "Test di Miller - Rabin", "text": ""}
{"id": "1274281", "revid": "110157", "url": "https://it.wikipedia.org/wiki?curid=1274281", "title": "Distretto di Mitte", "text": "Il distretto di Mitte (letteralmente: \"centro\") \u00e8 il primo distretto di Berlino. Ha una superficie di 39,5\u00a0km\u00b2 e una popolazione di 326.291 abitanti.\nAmministrazione.\nL'amministrazione distrettuale ha sede al \"Rathaus Mitte\", nel quartiere omonimo.\nAttualmente (2011) il sindaco distrettuale (\"Bezirksb\u00fcrgermeister\") in carica \u00e8 Christian Hanke, della SPD.\nSuddivisione amministrativa.\nIl distretto \u00e8 diviso in 6 quartieri (\"Ortsteil\"):\nStoria.\nIl distretto di Mitte fu creato nel 2001 nell'ambito della riforma amministrativa dei distretti cittadini.\nIl nuovo distretto fu formato accorpando tre precedenti distretti: il vecchio Mitte (oggi quartiere), Tiergarten (con il quartiere di Moabit) e il Wedding. Contemporaneamente, Gesundbrunnen e lo Hansaviertel hanno acquisito lo \"status\" ufficiale di quartieri, venendo scorporati rispettivamente dal Wedding e da Tiergarten.\nGemellaggi.\nIl distretto di Mitte \u00e8 gemellato con:\nIl distretto intrattiene \"relazioni amichevoli\" con:"}
{"id": "1274282", "revid": "110157", "url": "https://it.wikipedia.org/wiki?curid=1274282", "title": "Kaindorf an der Sulm", "text": "Kaindorf an der Sulm \u00e8 una frazione di 2 544 abitanti del comune austriaco di Leibnitz, nel distretto di Leibnitz (Stiria). Gi\u00e0 comune mercato autonomo, il 1\u00ba gennaio 2015 \u00e8 stato aggregato a Leibnitz assieme all'altro comune soppresso di Seggauberg."}
{"id": "1274285", "revid": "124050783", "url": "https://it.wikipedia.org/wiki?curid=1274285", "title": "Automobili (album)", "text": "Automobili \u00e8 il sesto LP di Lucio Dalla e anche l'ultimo i cui testi sono scritti da Roberto Roversi. Si tratta di un concept album sul tema dell'automobile.\nIl disco.\nDopo due album scritti interamente assieme, la coppia Dalla-Roversi nel 1976 concepisce uno spettacolo, intitolato \"Il futuro dell'automobile e altre storie\", che viene trasmesso dalla Rai e riscuote un certo successo: Dalla decide quindi di incidere alcune canzoni dello spettacolo, scelta contraria al volere di Roversi che avrebbe preferito un disco con lo spettacolo completo; il poeta decide di conseguenza di non firmare le canzoni, depositandole alla SIAE con uno pseudonimo, Norisso (un aristocratico veneto del '700); la vicenda sancisce di fatto la fine della collaborazione tra i due. Le canzoni non scelte da Dalla resteranno tutte inedite tranne una: \"Ho cambiato la faccia di un Dio\", che Dalla incider\u00e0 nel disco \"Cambio\" del 1990 col titolo \"Comunista\".\nLe altre canzoni dello spettacolo che rimangono inedite sono \"I muri del ventuno\", \"La signora di Bologna\", \"Statale adriatica, chilometro 220\", \"Rodeo\" e \"Assemblaggio\".\n\"Automobili\", che nella sua programmatica monotematicit\u00e0 \u00e8 il pi\u00f9 eterogeneo dei tre dischi realizzati in collaborazione con Roversi, viene premiato dalle vendite grazie soprattutto alla canzone \"Nuvolari\". Tra le altre canzoni del disco molto nota \u00e8 \"Il motore del 2000\" (reincisa anche nel disco realizzato con Gianni Morandi) e la divertente \"Intervista con l'Avvocato\", in cui Dalla, usando il suo celebre scat, immagina un'intervista con Gianni Agnelli. La canzone \"Mille miglia\" \u00e8 in realt\u00e0 composta da due canzoni diverse, che nella prima edizione in vinile sono intitolate \"Mille miglia prima\" e \"Mille miglia seconda\"; nelle stampe in cd sono unite in un'unica traccia. Gli arrangiamenti dell'album sono curati dallo stesso Lucio Dalla.\n\"Automobili\" \u00e8 inoltre il primo disco in cui collaborano con Dalla due musicisti che, anni dopo, daranno vita agli Stadio: Giovanni Pezzoli e Marco Nanni.\nTracce.\nTesti di Norisso (Roberto Roversi), musiche di Lucio Dalla."}
{"id": "1274286", "revid": "1305772", "url": "https://it.wikipedia.org/wiki?curid=1274286", "title": "Wedge strategy", "text": "\"Wedge strategy\" (in inglese: \"Strategia del cuneo\") \u00e8 un piano d'azione politico e sociale prodotto dal Discovery Institute, il centro d'appoggio del movimento del disegno intelligente. La strategia \u00e8 stata avanzata nel manifesto del Discovery Institute, noto come il \"Wedge Document\", che descrive un ampio programma sociale, politico e accademico il cui scopo finale era di \u00absconfiggere il materialismo [scientifico]\u00bb rappresentato dall'evoluzione, \u00abinvertire la soffocante visione materialistica del mondo e sostituirla con una scienza concordante con le convinzioni cristiane e teistiche\u00bb e ad \u00abaffermare la realt\u00e0 di Dio\u00bb. Il suo scopo \u00e8 quello di \"rinnovare\" la cultura statunitense dando forma alla politica in modo che rifletta i valori cristiani conservatori.\nIl disegno intelligente \u00e8 la credenza che alcune caratteristiche dell'universo e degli esseri viventi siano spiegate meglio da una causa intelligente, e non da un processo naturalistico come la selezione naturale. Implicita alla congettura del disegno intelligente \u00e8 la ridefinizione della scienza e di come viene portata avanti. I proponenti della \"wedge strategy\" sono dogmaticamente in opposizione al materialismo, naturalismo, ed evoluzione, e hanno preso a obiettivo la rimozione di ciascuna di queste dalla scienza e dal modo in cui viene condotta.\nLa strategia fu originariamente portata all'attenzione del pubblico quando il \"Wedge Document\" trapel\u00f2 su Internet. La \"Wedge strategy\" governa le campagne del movimento del disegno intelligente coordinate dal Discovery Institute."}
{"id": "1274289", "revid": "117866272", "url": "https://it.wikipedia.org/wiki?curid=1274289", "title": "Girolamo Bellavista", "text": "Biografia.\nAvvocato e docente di diritto e procedura penale all'Universit\u00e0 di Messina, fu direttore del settimanale \"Ricostruzione Liberale\", organo della federazione del PLI di Palermo. Vicesegretario per il gruppo giovanile liberale della Sicilia, durante il fascismo partecip\u00f2 al cosiddetto \"circolo dello scopone\", il gruppo clandestino degli intellettuali palermitani capeggiati da Giovanni Baviera, che in seguito alla caduta del regime fascista sarebbe diventato rettore dell'Universit\u00e0 di Palermo.\nDurante la seconda guerra mondiale combatt\u00e9 come capitano dei bersaglieri dal 1940 al 1943 prima in Grecia e poi in Africa, dove fu catturato dagli Alleati. Negli Stati Uniti d'America prest\u00f2 servizio nell'I.S.U. (Reparti di Italiani cooperatori).\nRappresentante della corrente di destra del partito liberale, fu eletto all'Assemblea costituente italiana nel collegio di Palermo con 9.862 voti, e si iscrisse al gruppo parlamentare dell'Unione Democratica Nazionale (12 luglio 1946 - 17 gennaio 1947), passando poi a quello Liberale (7 gennaio 1947 - 31 gennaio 1948).\n\u00c8 stato Segretario della Commissione speciale d'inchiesta per l'esame delle accuse mosse dal deputato Cianca al deputato Chieffi dal 13 dicembre 1947 al 31 gennaio 1948.\nIl suo manuale \"Lezioni di Diritto processuale penale\" \u00e8 stato uno dei testi pi\u00f9 utilizzati da alcune generazioni di studenti di Giurisprudenza.\nIl suo nome comparve nella Lista degli appartenenti alla P2."}
{"id": "1274294", "revid": "729019", "url": "https://it.wikipedia.org/wiki?curid=1274294", "title": "Metropolitana di Berlino", "text": "La metropolitana di Berlino (in tedesco: \"U-Bahn Berlin\") costituisce, insieme alla \"S-Bahn\", il servizio ferroviario urbano della capitale tedesca (esteso per 482\u00a0km), e costituisce, con la stessa \"S-Bahn\" e con i sistemi di trasporto \"MetroBus\" e \"MetroTram\", la cosiddetta \"Schnellbahnnetz\" (rete ferroviaria veloce), ossatura del trasporto pubblico berlinese (esclusa la \"S-Bahn\") gestito dalla compagnia BVG.\nCaratteristiche.\nLa metropolitana berlinese \u00e8 totalmente compresa nell'ambito del territorio comunale di Berlino, pur servendo tuttavia, con una fermata a poche decine di metri dal confine, la localit\u00e0 di H\u00f6now, frazione del comune di Hoppegarten.\nA differenza di molte metropolitane del mondo, ha la caratteristica di avere lunghi tratti in superficie o in viadotto, non solo in periferia ma anche in aree centrali (si vedano la Sch\u00f6nhauser Allee o l'attraversamento del quartiere di Kreuzberg).\nLa metropolitana di Berlino \u00e8 alimentata con un sistema a terza rotaia.\nStoria.\nDalle origini alla prima guerra mondiale.\nI lavori di costruzione della metropolitana iniziarono nel 1896; i motivi per dotare la citt\u00e0 di un nuovo mezzo di trasporto consistevano nella necessit\u00e0 di servire adeguatamente le aree commerciali del \"Neuer Westen\" e di Potsdamer Platz, non servite dalla ferrovia urbana (la \"Stadtbahn\"); la metropolitana era vista anche come mezzo per sviluppare l'industria tedesca (la prima linea fu realizzata dalla Siemens &amp; Halske).\nLa prima tratta a entrare in esercizio, nel 1902, congiungeva Potsdamer Platz con Stralauer Thor.\nL'intera tratta (esclusa la stazione di Potsdamer Platz) era sopraelevata su viadotti in ferro (\"Hochbahn\") e attraversava l'odierno quartiere di Kreuzberg, divenendone un elemento caratteristico.\nNel corso del 1902 furono attivate alcune estensioni: una breve, da Stralauer Thor a Warschauer Br\u00fccke; una pi\u00f9 lunga, dal Gleisdreieck alla stazione di Knie. Quest'ultima tratta, diretta verso l'elegante citt\u00e0 di Charlottenburg, era parzialmente sotterranea.\nLa linea fu ulteriormente estesa negli anni successivi; nel 1910 anche la citt\u00e0 confinante di Sch\u00f6neberg decise di dotarsi di una metropolitana, realizzando una propria linea (l'attuale U4) collegata alla rete berlinese a Nollendorfplatz; la linea di Sch\u00f6neberg, a differenza di quella berlinese, era di progettazione e propriet\u00e0 comunale, anzich\u00e9 privata.\nAllo scoppio della prima guerra mondiale, la rete era cos\u00ec composta:\nErano in costruzione due ulteriori linee: la \u00abGN-Bahn\u00bb (\u00abGesundbrunnen-Neuk\u00f6lln\u00bb) da Gesundbrunnen a Leinestra\u00dfe, concessa alla AEG, e la \u00abNord-S\u00fcd-Bahn\u00bb, comunale.\nFra le due guerre.\nLe prime linee (attuali U1, U2, U3 e U4) furono realizzate a sagoma ridotta (\"Kleinprofil\", 2,10\u00a0m di larghezza); le linee costruite successivamente alla prima guerra mondiale furono realizzate a sagoma pi\u00f9 larga (\"Gro\u00dfprofil\", 2,65\u00a0m di larghezza), con aggravio dei costi di costruzione ma aumento della capacit\u00e0.\nIn seguito alla crisi economica del primo dopoguerra la rete pass\u00f2 in propriet\u00e0 alla citt\u00e0 di Berlino (che negli stessi anni si era estesa con l'annessione di citt\u00e0 e comuni circostanti). La rete ricominci\u00f2 a estendersi.\nNel 1928 fu introdotto un nuovo sistema di numerazione delle linee, basato sulle lettere alfabetiche.\nAlla fine del 1930 la rete misurava di lunghezza ed era composta dalle seguenti linee:\nNel 1931 tutti i lavori per ulteriori estensioni furono bloccati a causa della nuova crisi economica; nello stesso anno mor\u00ec Alfred Grenander, l'architetto che aveva progettato gran parte delle stazioni della rete.\nNel periodo nazionalsocialista venne prevista un'imponente estensione, correlata al progetto di trasformazione di Berlino nella \"Welthauptstadt Germania\" (\"Germania, capitale del mondo\"). Tuttavia, a causa delle difficolt\u00e0 economiche, ma anche delle diverse priorit\u00e0, non fu realizzato nulla.\nCon lo scoppio della seconda guerra mondiale e successivamente ai vari e sempre pi\u00f9 frequenti bombardamenti su Berlino, la rete venne continuamente danneggiata e le riparazioni, piuttosto rapide, divennero sempre pi\u00f9 difficoltose e pressoch\u00e9 impossibili, fino alla chiusura del sistema il 25 aprile 1945. In quel periodo, la parte sotterranea della stazione di Friedrichstra\u00dfe venne usata come rifugio da un numero incalcolabile di persone.\nEst e Ovest: 1945-1989.\nNonostante gli ingenti danni alla rete, verso la fine del 1945 gi\u00e0 69,5\u00a0km di tracciato e 93 stazioni vennero rimessi in servizio e per il 1950 le operazioni di ripristino furono completate. Nei primi anni '50, nonostante la recente (1949) divisione della citt\u00e0 in Berlino Est e Berlino Ovest, vennero posti agli studi dei piani per ampliare la rete e portarla a 200\u00a0km, ben oltre lo sviluppo attuale.La divisione fisica della citt\u00e0, avvenuta nel 1961 a causa della costruzione del muro di Berlino, comport\u00f2 di conseguenza la divisione della rete metropolitana in due tronchi autonomi. La divisione in due settori caus\u00f2 anche l'anomalia che vide due linee della parte ovest (U6 e U8) ricadere in parte del loro tracciato, quello centrale, nel settore orientale. Per ovviare a questa situazione, tali linee, che attraversavano anche le zone centrali di Friedrichstra\u00dfe e Alexanderplatz, continuarono a funzionare previa chiusura delle stazioni ricadenti a Berlino Est, divenendo stazioni fantasma. In questo periodo alcune stazioni dell'est, conseguenzialmente al cambio toponomastico in chiave comunista di varie strade e piazze, cambiarono di nome. Oltre a quelle rimaste con la nuova toponomastica, come Rosa-Luxemburg-Platz (ex Horst-Wessel-Platz), alcune di esse cambiarono dopo la riunificazione, ad esempio Dimitroffstra\u00dfe (U2) divent\u00f2 Eberswalder Stra\u00dfe.Durante gli anni della divisione le due reti ebbero sorti differenti: la rete di Berlino Est fu integrata con la pi\u00f9 estesa \"S-Bahn\" e con la rete ferroviaria regionale (l'unico prolungamento, verso H\u00f6now, fu realizzato per servire il nuovo grande quartiere di Hellersdorf e fu progettato inizialmente come linea \"S-Bahn\"); la rete della parte Ovest, gi\u00e0 pi\u00f9 estesa, fu ampliata notevolmente, sia per sostituire la \"S-Bahn\" (gestita dalle autorit\u00e0 orientali e sottoposta a un boicottaggio) come principale mezzo di trasporto cittadino, sia per servire meglio le nuove direttrici di traffico.\nLe mappe della rete edite all'est non rappresentavano i settori occidentali (indicati come \"Westberlin\"), mentre quelle edite all'ovest rappresentavano l'intera citt\u00e0 ma senza indicare la \"S-Bahn\".\nNegli ultimi anni della divisione, a Berlino Ovest venne costruita, in luogo dell'interrotta U2, una linea sperimentale di ferrovia a levitazione magnetica, battezzata \"M-Bahn\", che costeggiava il muro presso Potsdamer Platz. Inaugurata nel 1989, venne smantellata nel 1992 per far posto alla riattivazione della U2.\nDopo la riunificazione.\nSuccessivamente all'inizio dell'abbattimento del muro di Berlino, gi\u00e0 l'11 novembre 1989 (appena due giorni dopo), fu riaperta l'ormai ex-stazione fantasma di Jannowitzbr\u00fccke, sita sulla U8 ma nel settore orientale.\nIl 1\u00ba luglio 1990 tutte le stazioni fantasma vennero riaperte e i blocchi di frontiera rimossi. Con la riunificazione tedesca, avvenuta il 3 ottobre 1990, inizi\u00f2 a Berlino anche la riunificazione della rete metropolitana, completata nel giro di pochi anni.\nAll'inizio degli anni 2000 vennero completati alcuni tracciati, come quello della U2 verso Pankow e vennero posti allo studio nuovi progetti per ampliare ulteriormente la rete. Sempre nello stesso periodo \u00e8 iniziata anche la costruzione del prolugamento della U5, che avrebbe collegato le stazioni di Alexanderplatz e Hauptbahnhof, di cui un piccolo tratto in costruzione \u00e8 stato attivo fino al 2020 come U55. Una volta unite le due linee, la stazione di Hauptbahnhof \u00e8 diventata il nuovo capolinea ovest della U5.\nRete.\nLa rete, composta da nove linee, si estende per 155,9\u00a0km e 208 stazioni con maggiore densit\u00e0 nella zona occidentale della citt\u00e0 (nella ex Berlino Ovest)."}
{"id": "1274296", "revid": "110157", "url": "https://it.wikipedia.org/wiki?curid=1274296", "title": "Parintins", "text": "Parintins \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Parintins. \u00c8 sede vescovile cattolica.\n\u00c8 situata sull'isola Tupinambarana, una delle maggiori isole fluviali del mondo, che si trova sul Rio delle Amazzoni.\nParintins \u00e8 una delle mete turistiche pi\u00f9 importanti di tutta l'Amazzonia, famosa soprattutto per il suo \"Festival Folclorico del Boi Bumb\u00e1\"."}
{"id": "1274297", "revid": "1799663", "url": "https://it.wikipedia.org/wiki?curid=1274297", "title": "Punto caldo di Sant'Elena", "text": "Il punto caldo di Sant'Elena \u00e8 un punto caldo vulcanico situata nella parte meridionale dell'Oceano Atlantico.\n\u00c8 responsabile della formazione dell'isola di Sant'Elena e della catena sottomarina di Sant'Elena. \u00c8 uno dei pi\u00f9 antichi punti caldi conosciuti sulla Terra e inizi\u00f2 a produrre lava basaltica circa 145 milioni di anni fa."}
{"id": "1274299", "revid": "21079", "url": "https://it.wikipedia.org/wiki?curid=1274299", "title": "Spazio proiettivo reale", "text": ""}
{"id": "1274300", "revid": "1571097", "url": "https://it.wikipedia.org/wiki?curid=1274300", "title": "Frank Crudele", "text": "Biografia.\nNato a Bari da genitori canadesi di origini italiane, \u00e8 attore di cinema, teatro e fiction. Ha recitato in vari lavori televisivi, tra cui \"Un medico in famiglia\", \"Ho sposato un calciatore\", \"Gente di mare\" e \"Gente di mare 2\". \nHa lavorato in lingua inglese, francese e spagnola."}
{"id": "1274301", "revid": "767487", "url": "https://it.wikipedia.org/wiki?curid=1274301", "title": "Con l'affetto della memoria", "text": "Con l'affetto della memoria \u00e8 il 19\u00ba album di Domenico Modugno, pubblicato nel 1971.\nL'album.\nDopo il ritorno alla RCA Italiana, la casa discografica con cui aveva debuttato, ed il ritrovato successo con una serie indovinata di 45 giri (\"Meraviglioso\", \"Come hai fatto\" e soprattutto \"La lontananza\", che lo riporta al primo posto della hit parade), Modugno progetta, in collaborazione con il suo tastierista Antonio Coggio, una sorta di concept-album, raggruppa infatti alcune canzoni nuove e recupera reincidendoli cinque vecchi brani che hanno tutti come tema la vita nel sud contadino degli anni cinquanta.\nIn merito a questo disco infatti, anni dopo, Modugno ha dichiarato:\nNel retro di copertina dell'album, presentando il disco, Modugno scrive: \"Con l'affetto della memoria\" \u00e8 l'elegia della terra rivisitata, l'emozione di rivangare con nostalgia e amore, ma talvolta in allegria, i luoghi, l'atmosfera, le persone di \"allora\".\nNei primi anni settanta sta avvenendo una riscoperta del folklore italiano, grazie ad artisti come Otello Profazio, Matteo Salvatore, Caterina Bueno e Maria Carta, per citarne alcuni, ed anche Canzonissima dedica uno spazio particolare alla musica popolare: Modugno, con quest'album, quasi rivendica una sorta di primogenitura nel riallacciarsi alla tradizione musicale popolare italiana.\n\u00c8 questo il senso della reincisione di alcuni vecchi brani: \"Salinaru\" (pubblicata con il titolo \"Lu salinaru\" su 78 giri nel 1956 dalla Fonit), \"Sceccareddu 'mbriacu\" (pubblicata con il titolo \"Lu sciccareddu 'mbriacu\" su 78 giri nel 1955 dalla RCA Italiana e reincisa l'anno dopo nell'album Domenico Modugno e la sua chitarra - Un poeta un pittore un musicista), \"Tamburo della guerra\" (pubblicata con il titolo \"Lu tamburru de la guerra\" su 78 giri nel 1955 dalla RCA Italiana), \"Lu pisce spada\" (lato B del primo 45 giri di Modugno, nel 1954) e \"La sveglietta\" (anche questa pubblicata nel 1954 su 78 giri).\nLe sette canzoni inedite sono tutte composte per il disco, tranne \"Scioscia popolo\": questa canzone infatti, il cui testo \u00e8 di Eduardo De Filippo, era stata scritta da Modugno nel 1963 per il dramma storico di De Filippo \"Tommaso d'Amalfi\", che raccontava la storia di Masaniello, ma non era mai stata incisa; questa canzone e \"Amara terra mia\" sono le uniche due non firmate completamente da Modugno.\nLe canzoni nuove.\nVendemmia giorno e notte.\nLa canzone inizia con un brano recitato in cui Modugno, interpretando suo padre, si rivolge a s\u00e9 stesso, usando il nome \"Mim\u00ec\" (con cui lo chiamavano in famiglia), esortandolo a non dimenticarsi delle origini e delle proprie radici, simboleggiate dal rumore dei contadini che vendemmiano e che sostituiscono il recitato (che sfuma) con dei canti tradizionali e invocazioni a Sant'Antonio:\n...e a San Francesco...\nIl ritornello riprende alcune frasi tratte da Liol\u00e0 di Luigi Pirandello.\nAmara terra mia.\nNon firmata completamente da Modugno, \u00e8 una rielaborazione del brano tradizionale abruzzese del XIX secolo \"Addije, addije amore\" il cui testo \u00e8 stato modificato in collaborazione con Enrica Bonaccorti, all'epoca giovane attrice e gi\u00e0 coautrice della canzone \"La lontananza\" del 1970.\n\u00c8 una delle canzoni pi\u00f9 note e struggenti di Modugno, con un testo commovente dedicato all'emigrazione:\nFu pubblicata nel 1972 su 45 giri con la stessa copertina dell'album e con il retro \"Sortilegio di luna\".\nVenne usata come sigla di chiusura dell'originale televisivo Nessuno deve sapere.\nScioscia popolo.\nDe Filippo paragona, nel suo testo, il popolo sfruttato, a cui i ricchi pigliano pure i figli, le mogli e persino il sangue al legno che, se lasciato seccare, va a finire che prende fuoco:\nLa ...Cia.\nBrano recitato, in cui Modugno ricorda una ragazza di paese, Lucia, il suo primo amore...e spera di non rincontrarla mai per non leggere nel suo viso lo stesso stupore che forse, leggerebbe in quello di Lucia, lo stupore del tempo che \u00e8 passato, lo stesso Modugno ha raccontato che il testo di questa canzone \u00e8 autobiografico:\nFrasulinu.\nInteramente in dialetto vernacolo sanpietrano, \u00e8 la storia vera di un personaggio di San Pietro Vernotico, una sorta di scemo del paese, che per divertire il popolo mangiava vetri rotti, chiodi, ricci, e persino una volta un topo dentro un panino, quasi sempre ubriaco, gridava al centro del paese:\n...ed un paesano gli dava uno schiaffone...\n...e se ne prendeva un altro, poi raccoglieva qualche spicciolo, lo spendeva in osteria, ed andava alla fine a dormire alla stazione, non prima di esser passato davanti alla stazione dei Carabinieri per insultare il maresciallo.\nFinch\u00e9, una mattina, fu trovato dentro ad una pozzanghera congelata...era morto assiderato con un vago sorriso sulle labbra.\nAscoltando questa canzone, uno dei vertici dell'arte di Modugno, sembra quasi di assistere ad una di quelle vecchie rappresentazioni che facevano i cantastorie girando per i paesi del sud, raccontando canzoni ispirate a storie vere ed illustrate con alcuni disegni raffiguranti le scene principali della vicenda.\nCon l'affetto della memoria.\nIl disco si conclude con il brano strumentale che gli d\u00e0 il titolo, \"Con l'affetto della memoria\" molto intenso, con il pianoforte in evidenza.\nCrediti.\nAll'incisione del disco collaborano i \"Cantori Moderni\" di Alessandroni, che cantano nei cori in \"Amara terra mia\", \"Sceccareddu 'mbriacu\", \"Lu brigante\", \"Tamburo della guerra\" e \"La sveglietta\", e I 4+4 di Nora Orlandi che cantano invece in \"Vendemmia giorno e notte\" e in \"Scioscia popolo\".\nGli arrangiamenti e la direzione d'orchestra sono curati da Piero Pintucci, con la collaborazione di Gianni Oddi; i musicisti non sono citati, ma \u00e8 presumibile che Antonio Coggio, che ha curato la realizzazione del disco e che all'epoca faceva parte del gruppo che accompagnava dal vivo Modugno, abbia suonato le tastiere, Gianni Oddi gli strumenti a fiato e lo stesso Modugno la chitarra acustica.\nLa copertina dell'album raffigura un primo piano di Modugno sulla destra, colorato di arancione e marrone, mentre sulla sinistra vi \u00e8 scritto il titolo del disco.\nTracce.\nLATO A\nLATO B"}
{"id": "1274306", "revid": "767487", "url": "https://it.wikipedia.org/wiki?curid=1274306", "title": "Sri Indraditya", "text": "Il regno si trovava nell'odierna Thailandia Centrale e fu il primo grande Stato dei siamesi, chiamati oggi thailandesi, etnia che fa parte dei popoli tai.\nBiografia.\nSri Indraditya era stato governatore di Bang Klang, un odierno distretto della provincia di Sukhothai che faceva allora parte del Regno di Lavo. Tale regno, la cui popolazione era in prevalenza mon, era tributario dell'Impero Khmer e ne costituiva l'avamposto pi\u00f9 occidentale. Nel periodo in cui fu governatore era chiamato Po Khun Bang Klang Thao, o pi\u00f9 semplicemente Hao. Assieme al governatore Khun Pha Mueang della vicina Rad, guidarono una ribellione popolare e sconfissero le truppe di Lavo impadronendosi della citt\u00e0 di Sukhothai. Dichiararono l'indipendenza di quei territori dal Regno di Lavo e dal controllo dei Khmer, le cui esose tasse erano state alla base della rivolta.\nKhun Bang Klang Thao fu proclamato re di Sukhothai, capitale del suo regno, prese il nome di origine sanscrita Pho Khun Sri Intraditya (lett. re sole con il potere di Indra) e diede vita alla dinastia che sarebbe durata fino alla met\u00e0 del XV secolo. Il suo valore ed il suo coraggio portarono i sudditi a chiamarlo Phra Ruang (letteralmente principe glorioso), appellativo che pass\u00f2 poi ai suoi eredi divenendo il nome della dinastia. A Khun Pha Mueang venne assegnato il vicino territorio dell'odierna Si Satchanalai.\nIl sovrano ebbe dalla moglie Nang Suang tre figli: il primo mor\u00ec in giovane et\u00e0, il secondo, Ban Mueang, gli succedette sul trono ed il terzo fu Ramkhamhaeng (letteralmente Rama il coraggioso) che, salito al trono dopo il fratello, avrebbe portato Sukhothai alla massima espansione ed al massimo splendore."}
{"id": "1274307", "revid": "648716", "url": "https://it.wikipedia.org/wiki?curid=1274307", "title": "Diffeomorfismo locale", "text": "In matematica, un diffeomorfismo locale \u00e8 una funzione che risulta essere un diffeomorfismo su aperti sufficientemente piccoli.\nUn diffeomorfismo locale \u00e8 un particolare omeomorfismo locale, spesso causato dall'invertibilit\u00e0 del differenziale di una funzione differenziabile, grazie al teorema di invertibilit\u00e0 locale.\nDefinizione.\nSia\nuna funzione differenziabile fra due variet\u00e0 differenziabili della stessa dimensione formula_2 (ad esempio, due aperti di formula_3). La funzione \u00e8 un diffeomorfismo locale in un punto formula_4 di formula_5 se esiste un aperto formula_6 contenente formula_4 tale che formula_8 \u00e8 aperto in formula_9 e la restrizione\n\u00e8 un diffeomorfismo.\nLa funzione formula_11 \u00e8 un diffeomorfismo locale (senza specificare formula_4) se \u00e8 tale per ogni formula_4 in formula_5.\nPropriet\u00e0.\nUn diffeomorfismo locale \u00e8 in particolare un omeomorfismo locale. Quindi \u00e8 una funzione aperta.\nUn diffeomorfismo locale che \u00e8 anche biiettivo \u00e8 un diffeomorfismo."}
{"id": "1274315", "revid": "599013", "url": "https://it.wikipedia.org/wiki?curid=1274315", "title": "Suore di Santa Dorotea di Cemmo", "text": "Le Suore di Santa Dorotea di Cemmo sono un istituto religioso femminile di diritto pontificio: i membri di questa congregazione, dette Dorotee, pospongono al loro nome la sigla I.S.D.C.\nStoria.\nNel 1821 Erminia Panzerini apr\u00ec a Cemmo, presso Capo di Ponte (Brescia), una scuola per fanciulle e nel 1831 ne affid\u00f2 la direzione ad Annunciata Cocchetti (1800-1882): nel 1842, morta la Panzerini, la Cocchetti si stabil\u00ec presso il convento delle Suore Maestre di Santa Dorotea di Venezia per studiarvi il metodo educativo.\nTornata a Cemmo, il 9 ottobre 1842 la Cocchetti diede inizio a una nuova comunit\u00e0 di Dorotee, approvata da Giacomo Maria Corna Pellegrini, vescovo di Brescia, il 5 febbraio 1855.\nIl 20 marzo 1934 papa Pio XI concesse il decreto di lode alla congregazione delle Dorotee di Cemmo; le sue costituzioni vennero approvate definitivamente dalla Santa Sede il 10 maggio 1941.\nIl 21 aprile 1991 Giovanni Paolo II ha beatificato Annunciata Cocchetti.\nAttivit\u00e0 e diffusione.\nLe Dorotee sono dedite principalmente all'istruzione ed all'educazione cristiana della giovent\u00f9.\nOltre che in Italia, sono presenti in America Latina (Argentina, Brasile, Uruguay), Africa (Burundi, Camerun, Repubblica Democratica del Congo, Uganda); la sede generalizia \u00e8 a Cemmo di Capo di Ponte.\nAl 31 dicembre 2005, la congregazione contava 336 religiose in 59 case."}
{"id": "1274316", "revid": "775372", "url": "https://it.wikipedia.org/wiki?curid=1274316", "title": "Ordine 7161", "text": "L'Ordine 7161 (in russo \u041f\u043e\u0441\u0442\u0430\u043d\u043e\u0432\u043b\u0435\u043d\u0438\u0435 \u2116 7161cc \u0413\u041a\u041e \u0421\u0421\u0421\u0420) \u00e8 stato un comitato istituito dal Ministero della Difesa sovietico creato il 16 dicembre 1944 per mobilizzare e internare i nazisti nei campi di lavoro forzato. Questo progetto era un sotto-comitato di una vasta rete sovietica gestita appositamente per l'introduzione dei campi di lavoro forzato.\nScopo dell'Ordine 7161 era l'internamento di tutti i tedeschi sani e robusti compresi tra un'et\u00e0 che va dai 17-45 anni per i maschi e dai 18-30 per le donne.\nLe informazioni successive alla fine della seconda guerra mondiale sono state soppresse nel blocco sovietico sino al collasso dell'Unione Sovietica, ma sono state ricavate superficialmente dalla rete di spie presenti nell'Europa occidentale, ricavando statistiche basate sulla storia degli affari interni dell'Est.\nL'Ordine 7161 \u00e8 stato assegnato all'NKVD, al relativo reparto, il direttorato principale dei prigionieri di guerra e degli Affari interni (\u0413\u043b\u0430\u0432\u043d\u043e\u0435 \u0443\u043f\u0440\u0430\u0432\u043b\u0435\u043d\u0438\u0435 \u043f\u043e \u0434\u0435\u043b\u0430\u043c \u0432\u043e\u0435\u043d\u043d\u043e\u043f\u043b\u0435\u043d\u043d\u044b\u0445 \u0438 \u0438\u043d\u0442\u0435\u0440\u043d\u0438\u0440\u043e\u0432\u0430\u043d\u043d\u044b\u0445, \u0413\u0423\u041f\u0412\u0418), notoriamente abbreviato in GUPVI.\nI numeri.\nQuesto sotto-comitato deport\u00f2 ed intern\u00f2 moltissime persone provenienti dall'Europa dell'Est:\nLa deportazione dei tedeschi in territorio comunista era controllata dall'Armata Rossa."}
{"id": "1274317", "revid": "166579", "url": "https://it.wikipedia.org/wiki?curid=1274317", "title": "Montecerboli", "text": "Montecerboli \u00e8 una frazione del comune italiano di Pomarance, nella provincia di Pisa, in Toscana.\nStoria.\nSede di un centro abitato gi\u00e0 in et\u00e0 altomedievale, vi fu edificato un castello attestato nell'anno 1003, del quale oggi si possono osservare i resti della cinta muraria e di un portale d'accesso.\nL'intera area circostante \u00e8 caratterizzata dalla presenza di un fenomeno vulcanico noto come soffioni boraciferi, consistenti nell'emissione dal sottosuolo di gas e vapori dai quali \u00e8 possibile trarre ammoniaca e sostanze a base di boro, nonch\u00e9 sfruttare la loro energia geotermica.\nNel 1818 l'ingegnere e imprenditore Fran\u00e7ois Jacques de Larderel impiant\u00f2 a Montecerboli il primo stabilimento industriale per l'estrazione dell'acido borico, cui ne seguirono altri concentrati nella vicina frazione nota oggi come Larderello. Per tale attivit\u00e0 e per i vantaggi che ne derivarono alla comunit\u00e0 locale, il granduca Leopoldo II di Toscana nomin\u00f2 Larderel conte di Montecerboli."}
{"id": "1274318", "revid": "1543377", "url": "https://it.wikipedia.org/wiki?curid=1274318", "title": "Musei statali di Berlino", "text": "I Musei statali di Berlino () sono un gruppo di musei della capitale tedesca, appartenenti alla Fondazione del patrimonio culturale prussiano (\"Stiftung Preu\u00dfischer Kulturbesitz\").\nSono complessivamente 17, distribuiti in vari quartieri della citt\u00e0:"}
{"id": "1274320", "revid": "28057", "url": "https://it.wikipedia.org/wiki?curid=1274320", "title": "Maria Lorenza Longo", "text": " Il 9 ottobre 2021 \u00e8 stata proclamata beata.\nBiografia.\nNata presumibilmente nel 1463 a Lleida, centro della Catalogna nell'allora regno d'Aragona, in un ramo cadetto della famiglia nobile dei Requenses, spos\u00f2 nel 1483 Joan Llonc, vice-reggente della cancelleria di Ferdinando II d'Aragona; nel 1506, con tre figli, segu\u00ec il marito a Napoli.\nRimase vedova tra il 1509 e il 1510.\nAffetta sin dalla giovinezza da una forma di artrite reumatoide, causatale dall'avvelenamento da parte di una sua domestica, che le impediva l'uso delle mani e dei piedi, nel 1510 si rec\u00f2 in pellegrinaggio alla Santa Casa di Loreto per impetrare una grazia.\nDopo la guarigione entr\u00f2 nel terz'ordine francescano assumendo il nome di Maria Lorenza.\nL'ospedale degli Incurabili di Napoli.\nDopo essere tornata a Napoli, insieme al suo lavoro di tutrice e governante della contessa di Avellino Maria de Cardona inizi\u00f2 a prestare servizio presso l'ospedale di San Nicola al Molo presso il Castel Novo, ma poi decise di fondarne uno nuovo per soddisfare le richieste dei sempre pi\u00f9 numerosi infermi.\nGrazie al sostegno dei suoi amici e all'ispirazione di Ettore Vernazza, notaio genovese, fond\u00f2 l'ospedale di Santa Maria del Popolo degli Incurabili presso porta San Gennaro, inaugurato il : per intercessione dell'allora vescovo di Chieti Gian Pietro Carafa (futuro Paolo IV) l'ospedale ottenne numerosi privilegi da Leone X e Adriano VI; i suoi statuti furono approvati da Clemente VII con la bolla pontificia \"Ex supernae dispositionis\" dell'.\nLongo fu governatrice dell'ospedale per dieci anni.\nLa fondazione delle cappuccine.\nNel 1533, dopo l'arrivo dei chierici regolari teatini a Napoli, Longo scelse quale confessore Gaetano Thiene, grazie al quale matur\u00f2 l'idea di abbandonare la direzione dell'ospedale per fondare un monastero di vita contemplativa: il , con la bolla \"Debitum Pastoralis Officii\", ottenne da Paolo III il consenso alla fondazione di un nuovo monastero sottoposto alla regola di santa Chiara.\nIl monastero, detto \"di Santa Maria in Gerusalemme\", ebbe la sua prima sede in alcuni locali annessi all'Ospedale degli Incurabili. I padri teatini assunsero la direzione spirituale delle religiose.\nIl , con la bolla \"Alias nos\", il pontefice concesse a Longo di elevare il numero delle monache a trentatr\u00e9, in omaggio agli anni di vita terrena di Ges\u00f9.\nNel 1538 le monache lasciarono la loro sede originaria per la chiesa di Santa Maria della Stalletta, trasformato nel protomonastero di Santa Maria in Gerusalemme: la direzione delle monache pass\u00f2 ai frati cappuccini, adottandone alcune costumanze insieme alla I regola di santa Chiara e le costituzione di santa Coletta di Corbie.\nIl legame tra le monache e i cappuccini fu definitivamente sancito col motu proprio di Paolo III \"Cum Monasterium\" del 10 dicembre 1538.\nIn altri locali messi a disposizione da Maria Ajerba, duchessa di Termoli, furono accolte alcune prostitute che presso l'ospedale erano guarite dalla sifilide e si erano convertite.\nPer questo, con un decreto della Penitenzieria apostolica, nel 1537 fu fondato il monastero \"delle Pentite\" diretto dalla stessa Maria Ajerbo.\nMaria Lorenza Longo, dopo un collasso, nel 1539 abbandon\u00f2 la carica di abbadessa che ricopriva dalla fondazione.\nMor\u00ec il 21 dicembre dello stesso anno (altre fonti citano il 1542) dopo aver nominato Vittoria D'Afflitto a succederle.\nIl processo di beatificazione.\nIl papa Francesco autorizz\u00f2 la promulgazione del decreto di riconoscimento delle virt\u00f9 eroiche di Lorenza Longo.\nIl la consulta medica espresse parere positivo sulla \"positio\" \"Super miro\", che il ricevette parere favorevole unanime anche dalla consulta teologica.\nIl 9 ottobre 2021 \u00e8 stata proclamata beata nella cattedrale di Napoli, durante una celebrazione eucaristica presieduta dal cardinale Marcello Semeraro, prefetto della Congregazione delle cause dei santi.\n. La memoria liturgica ricorre il 21 ottobre.\nIl suo reliquiario comprende un frammento di osso del cranio.\nCultura di massa.\nMattia Bellintani, monaco originario di Sal\u00f2 (1535-1611) ne raccont\u00f2 cos\u00ec gli ultimi momenti di vita: "}
{"id": "1274324", "revid": "599013", "url": "https://it.wikipedia.org/wiki?curid=1274324", "title": "Suore missionarie dell'apostolato cattolico", "text": "Le Suore Missionarie dell'Apostolato Cattolico (in latino \"Congregatio Sororum Missionariarum Apostolatus Catholici\") sono un istituto religioso femminile di diritto pontificio: le appartenenti a questa congregazione, dette comunemente Pallottine, pospongono al loro nome la sigla S.A.C.\nStoria.\nLa congregazione deriva da quella delle Suore dell'Apostolato Cattolico, fondata a Roma da Vincenzo Pallotti (1795-1850): nel 1892 le religiose aprirono a Roma un seminario apostolico per le missioni in Camerun, all'epoca possedimento tedesco, e nel 1895 le suore originarie della Germania si ritirarono a Limburg an der Lahn, in Assia, dove si svilupparono come ramo autonomo.\nLe suore del ramo tedesco vennero erette in congregazione indipendente nel 1901 dal vescovo di Limburg: dopo la Prima guerra mondiale, a causa della perdita del Camerun da parte della Germania, le religiose iniziarono a diffondersi in altri paesi.\nLe Suore Missionarie dell'Apostolato Cattolico ottennero il pontificio decreto di lode il 13 luglio 1964.\nAttivit\u00e0 e diffusione.\nLe religiose si dedicano essenzialmente all'apostolato missionario.\nSono presenti in Europa (Bielorussia, Francia, Germania, Italia, Polonia, Regno Unito, Svizzera, Ucraina), in Africa (Camerun, Repubblica Democratica del Congo, Ruanda, Sudafrica, Tanzania), nelle Americhe (Belize, Brasile, Stati Uniti d'America) e in Asia (India, Siberia); la sede generalizia, dal 1968, \u00e8 a Roma, in via delle Mura Aureliane.\nAl 31 dicembre 2008 la congregazione contava 605 religiose in 79 case."}
{"id": "1274326", "revid": "287204", "url": "https://it.wikipedia.org/wiki?curid=1274326", "title": "Mappa antipodale", "text": ""}
{"id": "1274330", "revid": "40801415", "url": "https://it.wikipedia.org/wiki?curid=1274330", "title": "Tassellazione", "text": ""}
{"id": "1274340", "revid": "1924342", "url": "https://it.wikipedia.org/wiki?curid=1274340", "title": "Proud Mary/Born on the Bayou", "text": "Proud Mary/Born on the Bayou \u00e8 un singolo dei Creedence Clearwater Revival pubblicato nel 1968.\nAccoglienza.\nDivent\u00f2 il primo singolo del gruppo a entrare fra i primi dieci posti della classifica americana U.S. Pop chart, piazzandosi al secondo posto. Fu il primo di cinque singoli pubblicati dalla band che raggiunsero quella posizione nella chart e il fatto che il gruppo non abbia mai pubblicato un singolo che abbia raggiunto la prima posizione ha valso ai Creedence il record di gruppo con il maggior numero di seconde posizioni.\nI brani.\n\"Proud Mary\".\n\"Proud Mary\" \u00e8 una canzone scritta dal cantante e chitarrista statunitense John Fogerty. Fu pubblicata nell'album \"Bayou Country\" e distribuita come singolo nel gennaio 1969\nLa canzone \u00e8 un mix perfetto di musica roots in bianco e nero. \nNelle note di copertina della ristampa ampliata di Bayou Country, Joel Selvin aveva spiegato che alcune canzoni per l'album erano state scritte da John Fogerty mentre faceva ancora parte della Guardia Nazionale.\nProud Mary era stata creata, dopo che Fogerty aveva lasciato l'esercito, mettendo assieme parti di canzoni diverse, una delle quali riguardava una lavandaia di nome Mary. \nIn particolare la frase \"Left a good job in the city\" (Ha lasciato un buon lavoro in citt\u00e0) \u00e8 stata scritta in seguito al congedo dello stesso Fogerty dalla Guardia Nazionale, ed il verso \"\"rollin' on the river\" (rotolando sul fiume) era tratta da un vecchio film di Will Rogers su dei vecchi appassionati di ruote a pale, che a un certo punto cantavano proprio \"rollin' on the river\"\".\nStilisticamente, la canzone mescola elementi di diversi generi, inclusi rock and roll, blues, gospel, e soul. Non di meno contiene molti degli elementi pi\u00f9 caratteristici dei Creedence Clearwater Revival, inclusi un ripetuto riff di chitarra, un testo \"casalingo\", e un assolo di chitarra, che Fogerty disse essere stato influenzato da Steve Cropper dei Booker T. &amp; the M.G.'s.\nLa seconda riga del secondo verso ha generato considerevole confusione, e pu\u00f2 essere considerato un tipo di malinteso. I diversi ascoltatori hanno variamente interpretato il suddetto verso come \"pumped a lot of pain\", \"pain\" come dolore e \"pumped a lot of 'pane\", riferendosi a \"propane\", il propano, che \u00e8 comunemente utilizzato come carburante. La controversia fu ulteriormente alimentata da Ike &amp; Tina Turner nella loro cover, nella quale Tina canta \"pumped a lot of 'tane\", riferendosi a \"octane\", l'ottano, la scala di gradazione della benzina. L'autore, Fogerty, alla fine chiar\u00ec la questione, dicendo \"A volte inserisco parole nelle canzoni perch\u00e9 suonano bene da cantare. Ogni tanto l'ascoltatore non capisce ci\u00f2 che sto cantando, perch\u00e9 io sono concentrato a cantare la vocale, divertendomi con i suoni delle parole che vengono fuori dalla mia bocca. 'Cleaned a lot of plates in Memphis, pumped a lot of pain down in New Orleans' \u00e8 un buon esempio. Penso che Tina Turner cant\u00f2 \"tane\" invece di \"pain\", come forma contratta di \"octane\". Ma so cosa voleva dire\".\nCover.\nNel 1971, fu registrata da Ike &amp; Tina Turner una versione cover che differiva notevolmente dalla struttura dell'originale, ma che \u00e8 tutt'oggi ben conosciuta ed \u00e8 diventata una delle canzoni pi\u00f9 riconoscibili cantate da Tina Turner. Questa cover, riarrangiata da Soko Richardson e Ike Turner, raggiunse il 4\u00ba posto nelle classifiche pop nel 1971.\nQuesto brano \u00e8 considerato tra le \"signature song\" di Tina Turner. Di \"Proud Mary\" fu fatta una cover nel 1969 da Solomon Burke e si trova nell'album dello stesso anno intitolato appunto come la canzone. Anche Elvis Presley spesso esegu\u00ec il pezzo nei suoi spettacoli a Las Vegas e in tour nei primi anni settanta. Differenti versioni si trovano negli album \"On Stage\" (1970) e \"Elvis as Recorded at Madison Square Garden\" (1972). Anche l'attore Leonard Nimoy ne ha registrato una versione infelice per la Dot Records. Nel 1993 Alessia Gioffi ne incide una cover inserita nella compilation Non \u00e8 la Rai sTREnna per RTI Music. La canzone fu eseguita dal vincitore della terza edizione di American Idol e successivamente da Jewel e Beyonc\u00e9 in Diva's Live, nel 2003. Prince ha inserito la canzone in un medley durante il Super Bowl nel febbraio 2007. Altre versioni sono state cantate da Emily Woods, Ros Sereysothea, che ha ritoccato la canzone con parole Khmer e l'ha ribattezzata con il titolo \"Cry Loving Me\". In Italia una cover di questo brano fu cantata da Lucio Battisti nel corso dello spettacolo televisivo \"Tutti insieme\", realizzato con gli artisti della sua casa discografica, la Numero Uno e trasmesso nel 1971 sul primo canale televisivo. Una cover della canzone \u00e8 contenuta nell'album \"Altro che cielo\", di Mia Martini, pubblicato postumo nel 2010. Esiste una versione di Jon Bon Jovi del 1997, eseguita in occasione del festival musicale \"Songs &amp; Visions the Carlsberg Concert\", svoltosi al Wembley Stadium di Londra. Evento che prevedeva un omaggio alla musica \"pop\" degli ultimi quarant'anni e un tributo ad Elvis Presley nel 20\u00ba anniversario della sua morte. La canzone fa anche parte della setlist del tour \"Here come the girls\", che vede Anastacia, Lulu e Chaka Khan (rimpiazzata poi nel 2010 da Heather Small) riunire le loro voci in uno show che ripercorre tutte le pi\u00f9 grandi hit dagli anni 70 a oggi. Anche Marco Mengoni, nel corso del suo \"Re Matto Tour 2010\", interpreta questo brano.\n\"Born on the Bayou\".\nFogerty parla dell'infanzia immaginaria di un uomo di etnia cajun, descrivendola anche con toni mistici (come il cane del protagonista che trova un hoodoo), e rendendo \"Born on the Bayou\" simile a \"Porterville\". Il tema della superstizione di etnia cajun verr\u00e0 ritrattato anche in \"Effigy\". Particolarit\u00e0 del brano era il vasto uso dello swamp rock.\nFu uno dei pi\u00f9 grandi successi della band, non raggiungendo per\u00f2 quello del suo lato-A, \"Proud Mary\".\nLa canzone fu utilizzata nella colonna sonora di molti film, tra i quali \"Il mostro della palude\" e il suo seguito \"Il ritorno del mostro della palude\", in \"Senza tregua\" di John Woo e in \"The Waterboy\". La canzone \u00e8 utilizzata come titolo per la prima biografia italian sui Creedence Clearwater Revival: Born on the Bayou. La storia dei Creedence Clearwater Revival scritta da Maurizio Galli e Aldo Pedron per Arcana Edizioni (20 dicembre 2018).\nCover.\nI Foo Fighters realizzarono una cover di questa canzone, rintracciabile sul Maxi CD di \"Resolve\" del 2006. La canzone \"(Don't Fear) The Reaper\" dei Blue \u00d6yster Cult prende spunto da \"Born on the Bayou\" per i riff di chitarra e per l'uso delle campane."}
{"id": "1274352", "revid": "118080919", "url": "https://it.wikipedia.org/wiki?curid=1274352", "title": "Fischerinsel", "text": "Fischerinsel (\"isola dei pescatori\") \u00e8 il nome di un complesso residenziale di Berlino, che occupa la parte meridionale dell'isola della Sprea nel quartiere di Mitte.\nStoria.\nL'area su cui oggi sorge la \"Fischerinsel\" apparteneva anticamente alla citt\u00e0 di C\u00f6lln, unita nel 1709 a Berlino. Vi sorgeva uno dei quartieri pi\u00f9 antichi e caratteristici di Berlino, il \"Fischerkietz\" (\"quartiere dei pescatori\").\nDanneggiato durante la seconda guerra mondiale, il \"Fischerkietz\" venne completamente abbattuto negli anni sessanta; al suo posto sorse dal 1967 al 1972 il complesso residenziale \"Fischerinsel\" con un'edilizia residenziale a torri, costruite con il sistema di prefabbricazione a pannelli (\"Plattenbau\").\nAlcuni edifici del vecchio quartiere furono ricostruiti altrove (come la locanda \"Zum Nu\u00dfbaum\" al \"Nikolaiviertel\"). L'unico elemento antico che rimase fu il piccolo ponte \"Jungfernbr\u00fccke\", collegamento con la terraferma ad ovest dell'isola.\nCentro della \"Fischerinsel\" era il ristorante \"Ahornblatt\" (\"Foglia d'acero\"), dalla caratteristica forma. L'edificio, importante esempio di architettura degli anni settanta fu abbattuto nel 2000, nonostante le numerose proteste, e sostituito da un albergo.\nI progetti attuali prevedono la costruzione di ulteriori nuovi edifici ai lati della \"Gertraudenstra\u00dfe\", aumentando la densit\u00e0 abitativa dell'area."}
{"id": "1274356", "revid": "125687939", "url": "https://it.wikipedia.org/wiki?curid=1274356", "title": "Antonio Coggio", "text": "Biografia.\nDopo aver iniziato a studiare pianoforte, completa gli studi al \"Conservatorio Niccol\u00f2 Paganini\" di Genova; in questa citt\u00e0 viene a contatto con alcuni esponenti della scuola genovese, divenendo nel 1964 il tastierista del gruppo che accompagna Gino Paoli; quando il cantautore firma per la RCA Italiana, si trasferisce a Roma, ed ha la prima esperienza di registrazione in studio con l'album Gino Paoli allo Studio A.L'esperienza con il cantautore genovese termina alla fine del 1966: Coggio viene assunto all'RCA come assistente musicale, su iniziativa di Ennio Melis, ma continua l'attivit\u00e0 dal vivo come tastierista di Domenico Modugno, di cui segue le registrazioni che il cantautore effettua alla fine degli anni '60 per l'RCA. Nel 1968, alla guida del complesso Talent Sound, formato da turnisti RCA, esegue come organista solista la versione strumentale della canzone Frin, frin, frin di Tony Renis, che in tale esecuzione \u00e8 la sigla di testa della terza serie televisiva de Le inchieste del commissario Maigret, con Gino Cervi, dai romanzi di Georges Simenon. Nel 1969 partecipa al Cantagiro come autore della musica di Chimm\u00e8 Chimm\u00e0, cantata dagli Hugu Tugu; nello stesso periodo lavora con molti artisti della casa discografica, come Nada e Mia Martini (di cui segue l'album Oltre la collina) o Barney Kessel, per cui compone, insieme a Cesare Di Natale, lo strumentale \"Amelia\".Nel frattempo nel 1967 conosce Claudio Baglioni; ecco come il musicista ligure racconta la nascita del loro sodalizio: \u00abMe lo present\u00f2 un collaboratore di Teddy Reno, che l'aveva notato al loro \"Festival degli Sconosciuti\"; Claudio cant\u00f2 \"Georgia on my mind\" di Ray Charles al pianoforte. Come cantante prometteva molto, aveva modulazioni particolari.\u00bbCon Baglioni Coggio stringe un sodalizio che durer\u00e0 dal 1970 al 1975, producendo i suoi album e collaborando nella composizione delle musiche di grandi successi come \"Questo piccolo grande amore\", \"Con tutto l'amore che posso\", \"Porta Portese\", \"Amore bello\", \"Io me ne andrei\", \"E tu...\", \"Sabato pomeriggio\", \"Poster\".Cos\u00ec Coggio racconta come era organizzata la loro collaborazione: \u00abIo mi mettevo al piano e Claudio imbracciava la chitarra. Buttavamo gi\u00f9 spunti, decidevamo cosa comunicare, poi lui preparava il testo ed insieme elaboravamo la musica. Infine lui rifiniva le parole, ed io sistemavo le note.!\u00bb\nDopo la separazione con il cantautore romano, lavora con altri artisti come Stefano Rosso, Ivano Fossati e Patty Pravo, per cui produce i successi \"Tutt'al pi\u00f9\" nel 1970 e \"Pensiero stupendo\" nel 1978.\nNel 1980 fonda, insieme a Roberto Davini, la societ\u00e0 di produzione Calycantus, che collabora sia con la RCA Italiana sia con la CBS, lavorando negli anni successivi con musicisti quali Luca Barbarossa, Mario Castelnuovo, Fiorella Mannoia (per cui scrive \"Caff\u00e8 nero bollente\"), Mimmo Cavallo, Massimo Bizzarri e Mariella Nava.\nMuore il 19 ottobre 2021, all'et\u00e0 di 81 anni."}
{"id": "1274357", "revid": "399", "url": "https://it.wikipedia.org/wiki?curid=1274357", "title": "Il Mandela dei Balcani", "text": ""}
{"id": "1274368", "revid": "729019", "url": "https://it.wikipedia.org/wiki?curid=1274368", "title": "Stazione di Berlino Est (1867)", "text": "La stazione di Berlino Est (, colloquialmente anche \"K\u00fcstriner Bahnhof\" \u2013 \"stazione di K\u00fcstrin\") era una stazione ferroviaria di Berlino, nel quartiere di Friedrichshain.\nStoria.\nFu aperta nel 1867 come capolinea dell'\"Ostbahn\" per K\u00f6nigsberg (l'attuale Kaliningrad). La tettoia interna, progettata da Adolf Lohse e Hermann Cuno, misurava 188 metri di lunghezza e 38 di larghezza.\nLa stazione rest\u00f2 in servizio pochi anni: nel 1882, con l'apertura della \"Stadtbahn\", l'\"Ostbahn\" venne deviata sullo \"Schlesischer Bahnhof\" cos\u00ec da poter percorrere quella linea. L'\"Ostbahnhof\" fu\nquindi soppresso ed utilizzato, nei decenni successivi, come ricovero della Croce Rossa.\nNel 1929 all'interno dell'edificio apr\u00ec il variet\u00e0 \"Plaza\", rilevato nel 1938 dall'associazione nazista \"Kraft durch Freude\".\nL'edificio fu distrutto dai bombardamenti della seconda guerra mondiale. Al suo posto sorge oggi la sede del quotidiano \"Neues Deutschland\"."}
{"id": "1274372", "revid": "1543377", "url": "https://it.wikipedia.org/wiki?curid=1274372", "title": "Neues Museum", "text": "Il Neues Museum (\"museo nuovo\") \u00e8 un museo di Berlino, nel quartiere Mitte.\n\u00c8 uno dei Musei statali di Berlino, parte del complesso dell'Isola dei musei.\nGravemente danneggiato durante la seconda guerra mondiale, \u00e8 stato riaperto alla fine del 2009, dopo una straordinaria opera di restauro e ricostruzione guidata dall'architetto inglese David Chipperfield. Ospita, come all'origine, la collezione egizia, della quale fanno parte alcuni pezzi di straordinario valore come, tra gli altri, il Busto di Nefertiti.\nStoria.\nIl \"Neues Museum\" fu costruito per volere di Federico Guglielmo IV di Prussia fra il 1841 e il 1859, per accogliere la collezione egizia. Architetto fu Friedrich August St\u00fcler, allievo di Karl Friedrich Schinkel, che diede all'edificio una veste classicista, con due cortili interni.\nDopo i gravissimi danni della guerra, rimase fino al 1986 in rovina.\nIn seguito alla riunificazione della Germania, si decise di restaurare l'antico edificio. Il progetto di restauro fu affidato a David Chipperfield, il quale oper\u00f2 in linea con i principi dichiarati nella Carta di Venezia, il documento redatto nel 1964 per disciplinare le modalit\u00e0 di conservazione e restauro dei beni architettonici. Egli non ha cercato di proporre una mera imitazione dell\u2019elemento passato ormai scomparso, ma ha tentato piuttosto di rievocarlo, lasciando ben visibili le tracce della distruzione subita dall\u2019edificio per effetto della guerra e del tempo. Il progetto di restauro \u00e8 stato insignito del Premio Ue 2011 per l\u2019architettura contemporanea / Premio Mies van der Rohe."}
