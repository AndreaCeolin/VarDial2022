{"id": "1249521", "revid": "224230", "url": "https://it.wikipedia.org/wiki?curid=1249521", "title": "Attentato di via Rasella", "text": "Lattentato di via Rasella fu un'azione della Resistenza romana condotta il 23 marzo 1944 dai Gruppi di Azione Patriottica (GAP), unit\u00e0 partigiane del Partito Comunista Italiano, contro un reparto delle forze d'occupazione tedesche, l'11\u00aa Compagnia del III Battaglione del Polizeiregiment \"Bozen\", appartenente alla Ordnungspolizei (polizia d'ordine) e composto da reclute altoatesine. Fu il pi\u00f9 sanguinoso e clamoroso attentato urbano antitedesco in tutta l'Europa occidentale.\nL'azione, del cui ordine dopo la guerra si assunse la responsabilit\u00e0 Giorgio Amendola, fu compiuta da una dozzina di gappisti (tra cui Carlo Salinari, Franco Calamandrei, Rosario Bentivegna e Carla Capponi) e consistette nella detonazione di un ordigno esplosivo improvvisato al passaggio di una colonna di soldati in marcia e nel successivo lancio di quattro bombe a mano artigianali sui superstiti. Caus\u00f2 la morte di trentatr\u00e9 soldati tedeschi (non si hanno informazioni certe circa eventuali decessi tra i feriti nei giorni seguenti) e di due civili italiani (tra cui il dodicenne Piero Zuccheretti), mentre altre quattro persone caddero sotto il fuoco di reazione tedesco. Il 24 marzo, senza nessun preavviso, segu\u00ec la rappresaglia tedesca consumata con l'eccidio delle Fosse Ardeatine, in cui furono uccisi 335 prigionieri completamente estranei all'azione gappista, tra cui dieci civili rastrellati nelle vicinanze di via Rasella immediatamente dopo i fatti.\nFin dalle prime reazioni, l'attentato \u00e8 stato al centro di una lunga serie di controversie (anche in sede storiografica) sulla sua opportunit\u00e0 militare e legittimit\u00e0 morale, che lo hanno reso un caso paradigmatico della \u00abmemoria divisa\u00bb degli italiani. Nella lunga storia processuale dei fatti del marzo 1944, anche la legittimit\u00e0 giuridica dell'attentato \u00e8 stata oggetto di valutazioni diverse: sul piano del diritto internazionale bellico \u00e8 stato giudicato, da tutte le corti militari britanniche e italiane che hanno processato e condannato gli ufficiali tedeschi responsabili delle Fosse Ardeatine, un atto illegittimo in quanto compiuto da combattenti privi dei requisiti di legittimit\u00e0 previsti dalla IV Convenzione dell'Aia del 1907; sul piano del diritto interno italiano \u00e8 stato invece considerato, in tutte le sentenze emesse sul caso da giudici civili e penali, un atto di guerra legittimo in quanto riferibile allo Stato italiano allora in guerra con la Germania. Tale riconoscimento di legittimit\u00e0 ebbe luogo, secondo l'interpretazione di alcune sentenze al riguardo proposta da alcuni autori, in forza di una legislazione successiva al compimento dell'attentato; secondo l'interpretazione delle medesime sentenze presentata da altri autori, l'attentato era da considerarsi legittimo anche al momento della sua attuazione.\nLe motivazioni dell'attentato sono diverse: secondo un'intervista resa nel 1946 dal gappista Rosario Bentivegna, \u00abscuotere la popolazione, eccitarla in modo che si sollevasse contro i tedeschi\u00bb; secondo la deposizione di Giorgio Amendola al processo Kappler (1948), indurre i tedeschi al rispetto dello status di Roma citt\u00e0 aperta smilitarizzando il centro urbano; secondo la Commissione storica italo-tedesca (2012), contrastare l'occupante e \u00abscuotere la maggioranza della popolazione civile dallo stato di attesa passiva in cui versava\u00bb. Tutte assai discusse, le motivazioni hanno costituito tra l'altro l'oggetto di una teoria del complotto che non ha trovato alcun riscontro n\u00e9 in sede storiografica n\u00e9 in sede giudiziale.\nContesto storico.\nLa Resistenza romana.\nIn seguito all'annuncio dell'armistizio italiano dell'8 settembre 1943 e alla fuga del re e del governo Badoglio, Roma (che era stata dichiarata \"citt\u00e0 aperta\" dal governo italiano il 14 agosto) fu rapidamente occupata dai tedeschi. Gli accordi per la resa, stipulati il 10 settembre fra le autorit\u00e0 militari tedesche e quelle italiane, prevedevano che le truppe tedesche dovessero \u00absostare al margine della citt\u00e0 di Roma\u00bb, occupando solamente l'ambasciata tedesca, l'EIAR e la centrale telefonica tedesca. I tedeschi violarono fin dall'inizio tali accordi, occupando di fatto la capitale con le loro truppe, sebbene ridotte al minimo. Un avviso firmato dal feldmaresciallo Albert Kesselring, massima autorit\u00e0 militare tedesca in Italia, comparso sui muri della citt\u00e0 l'11 settembre, dichiar\u00f2 Roma \u00abterritorio di guerra\u00bb, disponendo, fra l'altro, che \u00abtutti i delitti commessi contro le Forze Armate Tedesche saranno giudicati secondo il diritto Tedesco di guerra\u00bb e che gli \u00aborganizzatori di scioperi, i sabotatori ed i franchi tiratori saranno giudicati e fucilati per giudizio sommario\u00bb.\nSul finire di settembre Roma entr\u00f2 a far parte, senza il ruolo di capitale, della Repubblica Sociale Italiana (RSI). Il tenente colonnello delle SS Herbert Kappler, locale comandante della Sipo e dell'SD, arrest\u00f2 numerosi sospetti antifascisti, organizz\u00f2 in via Tasso un centro di detenzione e tortura, cre\u00f2 nella citt\u00e0 un clima di terrore. La polizia effettuava frequenti rastrellamenti di ebrei (tra cui quello del ghetto del 16 ottobre) e di persone da destinare al lavoro forzato. La citt\u00e0 divenne per i tedeschi una retrovia militare ove transitavano truppe e mezzi diretti al fronte, anche se Kesselring fece in modo che i trasporti pi\u00f9 consistenti la aggirassero da sud; i carabinieri venivano disarmati e arrestati; si dava la caccia ai renitenti alla leva per l'esercito della RSI. I rifornimenti alimentari erano precari e in costante peggioramento; la maggioranza della popolazione romana soffriva la fame; la borsa nera consentiva a molti di sopravvivere, fomentando per\u00f2 la corruzione e inasprendo il divario fra le classi sociali.\nFin dal 9 settembre i partiti antifascisti costituirono a Roma il Comitato di Liberazione Nazionale (CLN), assumendosi il compito di dirigere il movimento di liberazione in tutta l'Italia occupata; il ruolo di dirigere la lotta nell'ambito locale della citt\u00e0 di Roma fu assunto, a partire da ottobre, da una giunta militare in cui erano rappresentati sei partiti antifascisti: Partito Comunista Italiano (PCI), Partito Socialista Italiano di Unit\u00e0 Proletaria (PSIUP), Partito d'Azione (PdA), Democrazia Cristiana (DC), Partito Liberale Italiano (PLI) e Democrazia del Lavoro (DL). Tuttavia, di fatto l'attivit\u00e0 partigiana era condotta in misura preponderante dai tre partiti di sinistra (PCI, PSIUP e PdA), i quali avevano formato tra di loro un \u00abTripartito\u00bb e agivano in sostanziale autonomia dal CLN. In rappresentanza del governo Badoglio e al di fuori del CLN operava il Fronte militare clandestino della resistenza (FMCR), guidato dal colonnello Giuseppe Cordero Lanza di Montezemolo, la cui principale attivit\u00e0 era la raccolta di informazioni sul nemico e la loro trasmissione via radio agli Alleati, non svolgendo alcun atto di resistenza armata. Inoltre, nelle borgate notevole importanza assunse il gruppo d'ispirazione marxista Bandiera Rossa (noto anche come Movimento Comunista d'Italia), rivale a sinistra del PCI e anch'esso indipendente dal CLN.\nIl movimento resistenziale romano era attraversato da diverse linee di frattura. Sul piano militare, le formazioni legate al governo Badoglio e la destra del CLN (democristiani, liberali e demolaburisti) erano orientate a impiegare contro i tedeschi tattiche puramente ostruzionistiche e di resistenza passiva, per fare in modo che nell'attesa degli Alleati la popolazione subisse il minore danno possibile, sperando che \u2013 anche in virt\u00f9 della strategia diplomatica intrapresa dal Vaticano \u2013 Roma fosse tenuta fuori dalle ostilit\u00e0 grazie all'ambiguo status di citt\u00e0 aperta. I tre partiti di sinistra, tra i quali il PCI esercitava un ruolo trainante, puntavano invece all'insurrezione ritenendo che le forze popolari dovessero partecipare attivamente alla lotta antitedesca, in modo da affermare la propria \u00abdecisiva influenza nella vita pubblica italiana\u00bb; respingevano pertanto come \"attesista\" (o \"attendista\") ogni linea d'azione che non prevedesse l'attivo coinvolgimento delle masse nella lotta armata, essendo decisi a \u00abprevenire ogni tentativo badogliano, a sfondo reazionario, di dare alla resistenza antitedesca un carattere passivo, limitato alle forze dell'esercito\u00bb, e a contrastare l'influenza di tale \u00abmanovra reazionaria\u00bb sul CLN.\nA sua volta, il PCI al suo interno vedeva il centro dirigente di Roma, guidato da Mauro Scoccimarro e Giorgio Amendola (responsabile militare del PCI romano e suo rappresentante presso la giunta militare del CLN centrale), contrapporsi a quello di Milano, diretto da Luigi Longo e Pietro Secchia. Il centro di Milano era intransigente contro l'\"attesismo\" e assolutamente insoddisfatto dell'andamento della lotta antitedesca a Roma nell'autunno 1943, rimproverando al PCI locale una scarsa attivit\u00e0 partigiana. Secondo Secchia, la dirigenza comunista di Roma avrebbe dovuto operare per \u00abessere in grado di dare un certo contributo effettivo alla guerra di liberazione nazionale, di combattere veramente e conquistarci di fronte agli inglesi, ecc. delle posizioni di forza che ci possono poi permettere di far sentire il nostro peso e la nostra volont\u00e0 nelle soluzioni\u00bb; la sollecitava dunque a sviluppare una guerriglia urbana tramite i Gruppi di Azione Patriottica (GAP): \u00ab\u00c8 dai colpi, dagli attacchi audaci di oggi ad opera dei partigiani e dei GAP che scaturir\u00e0 poi la sollevazione generale di domani\u00bb.\nIn risposta Amendola afferm\u00f2 che il PCI romano stava facendo tutto il possibile per incrementare l'attivit\u00e0 partigiana, malgrado diversi fattori contrari, tra cui \u2013 scrisse \u2013 \u00abil fatto politico che non abbiamo vinto l'attesismo nelle nostre file. A Roma la situazione generale \u00e8 attesista al 100%. Si vive nell'attesa del prossimo arrivo degli inglesi: e questa attesa passiva snerva, corrompe, allontana dall'azione e crea anche nelle nostre file una resistenza attesista\u00bb.\nNel centro della citt\u00e0 furono costituiti quattro GAP perci\u00f2 detti \"centrali\" (per un totale di circa trenta militanti) dotati di autonomia operativa e coordinati da un organo apposito che fu capeggiato da Antonello Trombadori fino al suo arresto (2 febbraio 1944) e successivamente da Carlo Salinari. I GAP centrali furono protagonisti di diverse azioni, la prima delle quali il 18 ottobre 1943, quando attaccarono con bombe a mano un corpo di guardia della Milizia; fra le azioni pi\u00f9 importanti vi furono un attacco con bombe a mano contro militari tedeschi il 18 dicembre e un attentato dinamitardo contro il Tribunale di guerra tedesco (che aveva sede all'Hotel Flora in via Veneto) il 19 dicembre. In quest'ultima data, come reazione agli attentati dinamitardi, i tedeschi catturarono alcuni ostaggi e anticiparono l'orario di chiusura dei negozi, oltre a vietare l'uso delle biciclette.\nLe azioni gappiste suscitarono preoccupazione negli altri partiti e in particolare Giuseppe Spataro, rappresentante della DC nella giunta militare, \u00abmanifesta[va] in ogni occasione la necessit\u00e0 di osservare cautela per non provocare le rappresaglie\u00bb. Inoltre, un dirigente democristiano si oppose senza successo alla proposta di Amendola di inserire, in un documento del CLN indirizzato ai partigiani, la precisazione secondo cui bisognava colpire il nemico anche \u00abnegli uomini\u00bb.\nSituazione dopo lo sbarco di Anzio.\nLo sbarco di Anzio (22 gennaio 1944) cambi\u00f2 il quadro strategico e impose all'alto comando tedesco nuove decisioni organizzative e operative; lo stesso giorno, l'intera provincia di Roma fu dichiarata \"zona di operazioni\" della 14\u00aa Armata tedesca, ma le truppe presenti in citt\u00e0 erano \u2013 secondo quanto riferito da Giorgio Amendola alla direzione milanese del partito \u2013 \u00abnumericamente ridottissime\u00bb. Il feldmaresciallo Albert Kesselring affid\u00f2 personalmente a Kappler la piena responsabilit\u00e0 dell'ordine pubblico di Roma. Le iniziative di lotta armata si intensificarono, allorch\u00e9 comunisti e azionisti, nell'illusione di un imminente arrivo degli Alleati (e incoraggiati da un appello radio del comando alleato che incitava i partigiani a \u00abcombattere in tutti i modi possibili\u00bb), tentarono di sollevare la popolazione romana. Tuttavia, secondo Amendola\nL'insuccesso del tentativo insurrezionale fu seguito da un'efficace azione repressiva dei nazifascisti, i quali catturarono importanti esponenti del PdA (fra cui il capo dell'organizzazione militare del partito, Pilo Albertelli), parecchi militanti di Bandiera Rossa, il colonnello Montezemolo assieme ai suoi pi\u00f9 stretti collaboratori, nonch\u00e9 vari fra i pi\u00f9 attivi militanti del PCI fra i quali Giorgio Lab\u00f2 e Gianfranco Mattei.\nIl 31 gennaio fu annunciata, in rappresaglia per l'uccisione di un soldato tedesco e il ferimento di un secondo, la fucilazione di dieci prigionieri avvenuta a Forte Bravetta. Appresa la notizia da Radio Roma, il giornalista Carlo Trabucco comment\u00f2 nel suo diario: \u00abOramai sappiamo che gli ostaggi sono chiamati a pagare con la vita gli attacchi che i patrioti muovono ai tedeschi\u00bb. Sempre in rappresaglia per attacchi partigiani nel centro di Roma, il 2 febbraio a Forte Bravetta segu\u00ec un'altra esecuzione di undici prigionieri.\nTra la fine di gennaio e i primi di febbraio del 1944 la repressione tedesca riusc\u00ec a ostacolare fortemente la resistenza partigiana: il Partito d'Azione e il gruppo di Bandiera Rossa dovettero ridurre al minimo le loro attivit\u00e0, mentre i GAP del centro di Roma vennero temporaneamente sciolti e i loro componenti si trasferirono nelle borgate, tornando attivi alla met\u00e0 di febbraio. Intensificando le azioni armate nel corso di febbraio, i comunisti tentarono pi\u00f9 volte di radicalizzare il risentimento popolare contro i nazifascisti: il 3 marzo, dopo che le SS ebbero trucidato Teresa Gullace (una donna facente parte del gruppo di mogli che manifestavano davanti a una caserma in cui erano rinchiusi i loro mariti rastrellati), i GAP assaltarono i militi uccidendone alcuni, e permisero cos\u00ec la fuga di una parte dei prigionieri. Il 5 marzo un gappista uccise un soldato tedesco in piazza dei Mirti a Centocelle: due giorni dopo a Forte Bravetta furono fucilati per rappresaglia dieci prigionieri, tra cui i tre gappisti Giorgio Lab\u00f2, Guido Rattoppatore e Vincenzo Gentile; i tedeschi annunciarono l'avvenuta rappresaglia tramite un comunicato.\nL'attacco di via Tomacelli e i piani per nuove azioni.\nNelle sue memorie Amendola scrive che, in seguito alle fucilazioni del 7 marzo, \u00abper reagire alla paura bisognava colpire i tedeschi e i repubblichini\u00bb e \u00abportare l'azione dei GAP su un piano pi\u00f9 alto\u00bb. Il 10 marzo, giorno in cui la RSI commemorava l'anniversario della morte di Giuseppe Mazzini, un corteo di fascisti che marciava con alla testa gli appartenenti alla milizia \"Onore e combattimento\" fu colpito in via Tomacelli dall'assalto con bombe a mano di un gruppo di gappisti. Secondo Carla Capponi, che partecip\u00f2 all'azione, i fascisti riportarono tre morti e vari feriti. Amendola ha dichiarato che dopo questo attacco ricevette \u00abmolte congratulazioni per l'audacia dei gappisti, e nessuna critica o riserva\u00bb, cosicch\u00e9 il suo successo incoraggi\u00f2 i gappisti \u00aba proseguire con pi\u00f9 impegno\u00bb nella lotta progettando \u00abun nuovo e pi\u00f9 grosso colpo\u00bb.\nSi inizi\u00f2 dunque a progettare un attacco per il 23 marzo, venticinquesimo anniversario della fondazione dei Fasci italiani di combattimento, avvenuta il 23 marzo 1919. Per l'occasione i fascisti \u2013 sotto la guida del segretario locale del Partito Fascista Repubblicano (PFR), Giuseppe Pizzirani \u2013 avevano programmato alle 9 una messa in suffragio dei caduti nella chiesa di Santa Maria della Piet\u00e0 in piazza Colonna, da cui sarebbe partito un corteo diretto al Teatro Adriano in piazza Cavour, dove alle 15:30 avrebbe tenuto un discorso il cieco di guerra Carlo Borsani.\nAmendola scrive che Sandro Pertini, responsabile militare del PSIUP (i cui rapporti con il PCI in quella fase non erano buoni), \u00abmordeva il freno\u00bb e, \u00abgeloso delle prove crescenti di capacit\u00e0 e di audacia date dai Gap, chiese che si concordasse un'azione armata unitaria\u00bb. In base a un accordo tra i due fu dunque previsto che il corteo fascista sarebbe stato attaccato in due punti diversi dai GAP e da una squadra delle Brigate Matteotti socialiste.\nParallelamente all'azione contro i fascisti, i gappisti iniziarono a studiare un attacco contro un reparto tedesco, l'11\u00aa Compagnia del III Battaglione del Polizeiregiment \"Bozen\", che marciava in colonna attraverso il centro rappresentando un bersaglio relativamente facile. Il \"Bozen\" era formato da altoatesini arruolati nella polizia dopo che, nell'ottobre 1943, la provincia di Bolzano era stata occupata dai tedeschi e inserita nella cosiddetta Zona d'operazioni delle Prealpi, sulla quale la sovranit\u00e0 della RSI era nominale. La colonna, composta da 156 uomini tra ufficiali, sottufficiali e truppa, quasi quotidianamente intorno alle 14 attraversava il centro di ritorno dall'addestramento al poligono di tiro di Tor di Quinto, diretta al Palazzo del Viminale (gi\u00e0 sede del Ministero dell'interno) dove era acquartierata. I soldati marciavano con fucili in spalla e bombe a mano alla cintola, in genere cantando marcette come \"Hupf, mein M\u00e4del\" (Salta, ragazza mia).\nGiorgio Amendola ha affermato che il passaggio del \"Bozen\" fu segnalato al comando dei GAP da pi\u00f9 parti e che egli stesso, avendolo notato dalla casa dello sceneggiatore Sergio Amidei in piazza di Spagna (sede della redazione clandestina de \"l'Unit\u00e0\"), lo indic\u00f2 ai gappisti \u00abperch\u00e9 fosse oggetto di un attacco, lasciando poi \u2013 come sempre avveniva \u2013 al comando assoluta libert\u00e0 d'iniziativa, e di preparare l'operazione con le modalit\u00e0 ritenute pi\u00f9 opportune\u00bb. In seguito ha aggiunto che, una volta ordinato al comando dei GAP che il \"Bozen\" fosse \u00abobiettivo di una azione di carattere anche politico\u00bb, si limit\u00f2 \u00aba dare le disposizioni generali e a indicare anche il punto dell'esplosione: via Rasella\u00bb. Anche il gappista Mario Fiorentini \"Giovanni\" ha affermato di aver avvistato la compagnia dal suo appartamento in via Capo le Case e di aver ideato il piano.\nDiversamente dall'attacco al corteo fascista, nessun altro membro della giunta militare del CLN fu preventivamente informato del progetto dell'attacco al \"Bozen\". Al processo Kappler (1948), Amendola e i rappresentanti militari degli altri due partiti di sinistra, il socialista Sandro Pertini e l'azionista Riccardo Bauer, dichiararono che l'attentato era stato conforme alle \u00abdirettive di carattere generale\u00bb della giunta militare. In seguito Amendola attribu\u00ec la mancata comunicazione del piano alla consuetudine ed a \u00abragioni di sicurezza cospirativa\u00bb. Alberto ed Elisa Benzoni ritengono invece che il piano, per i rischi che comportava, \u00abnon poteva assolutamente essere comunicato agli altri perch\u00e9 non poteva in alcun modo essere da loro condiviso\u00bb.\nPreparazione.\nPer alcuni giorni Lucia Ottobrini \"Maria\" (ventenne impiegata), Mario Fiorentini \"Giovanni\" (venticinquenne studente di matematica), Rosario Bentivegna \"Paolo\" (ventiduenne studente di medicina) e Carla Capponi \"Elena\" (venticinquenne impiegata di un laboratorio chimico) studiarono il percorso dai militari tedeschi. In seguito ai diversi appostamenti, si appur\u00f2 che la compagnia del \"Bozen\" percorreva quotidianamente lo stesso tratto di strada alla stessa ora (verso le due del pomeriggio); in un primo tempo i quattro militanti proposero a Carlo Salinari \"Spartaco\", responsabile dei GAP centrali, di lanciare alcune granate nel momento in cui i militari nemici avessero girato da via Rasella in via Quattro Fontane, ma il dirigente partigiano ritenne questo piano troppo limitato e decise invece di studiare un attacco pi\u00f9 ambizioso con la partecipazione di molti elementi dei GAP romani.\nEsaminato il percorso della colonna del \"Bozen\", si valut\u00f2 che il punto pi\u00f9 favorevole in cui attaccare era via Rasella, una strada piuttosto stretta in salita, attraversata dal solo incrocio con via del Boccaccio. La salita avrebbe ritardato la marcia della colonna, mentre l'angustia della strada avrebbe accresciuto i danni che le avrebbe inferto la bomba, oltre a ridurne la mobilit\u00e0 nel controattacco. L'ordigno sarebbe stato collocato al civico 156 di via Rasella (circa a un terzo dalla sommit\u00e0 della strada), di fronte a Palazzo Tittoni, in quanto l'edificio era allora semiabbandonato e la via appariva molto poco frequentata, soprattutto nel primo pomeriggio, quando anche i pochi negozi presenti nei dintorni rimanevano chiusi. La relativa esiguit\u00e0 di passanti avrebbe dovuto ridurre la possibilit\u00e0 di destare sospetti e il rischio di vittime civili.\nLa scelta di via Rasella suscit\u00f2 alcuni dissensi nel gruppo dei gappisti. Fiorentini era \u00abnettamente contrario\u00bb, perch\u00e9 in zona era conosciuto, avendo anche partecipato a riunioni politiche con un operaio comunista che abitava in quella via. In un libro pubblicato nel 2015 Fiorentini dichiar\u00f2 che i gappisti non seppero mai chi avesse deciso di compiere l'attentato in via Rasella (anzich\u00e9 in via Quattro Fontane come egli aveva inizialmente suggerito) e ipotizz\u00f2 che tale decisione fosse stata presa non da Amendola, bens\u00ec dal Comando regionale del PCI, e che Amendola successivamente se ne fosse assunto \u00abcoraggiosamente tutta la responsabilit\u00e0\u00bb. Nel 2017 lo stesso Fiorentini afferm\u00f2 che nella strada erano avvenute \u00abdelle riunioni con elementi della sinistra cristiana e di Bandiera Rossa\u00bb, essendovi \u00abuna cellula di operai comunisti\u00bb. Asserendo che uno dei motivi della sua contrariet\u00e0 risiedeva nel fatto che egli non voleva \u00abche altri decidessero le [...] azioni\u00bb dei GAP, Fiorentini espresse inoltre il sospetto che \u00abla decisione di cambiare il modo d'attacco\u00bb fosse collegata alla presenza di \u00abuna talpa nel comando cittadino\u00bb. Maria Teresa Regard afferm\u00f2 di non aver partecipato all'azione perch\u00e9 secondo lei \u00abera sbagliato fare l'attentato in quel punto l\u00ec che era un budello, che non ne uscivi\u00bb.\nIl piano definitivo, anche questo elaborato da Mario Fiorentini, prevedeva la partecipazione di numerosi gappisti: uno di essi, travestito da spazzino, al segnale convenuto avrebbe dovuto innescare un ordigno nascosto all'interno di un carrettino della nettezza urbana, mentre gli altri, a esplosione avvenuta, avrebbero dovuto attaccare con pistole e bombe a mano la compagnia.\nNel frattempo, dopo il discorso di papa Pio XII del 12 marzo contro la guerra aerea e l'invito rivolto a entrambe le parti belligeranti a non rendere Roma un campo di battaglia, a partire dal 19 marzo iniziarono a diffondersi voci sulla fuoriuscita dei tedeschi dalla citt\u00e0. Il 22 marzo Bruno Spampanato, direttore de \"Il Messaggero\", annunci\u00f2 che prossimamente il comando tedesco avrebbe ritirato le sue truppe da Roma e anche evitato il loro passaggio nella parte esterna della citt\u00e0, in modo da non dare agli Alleati motivi per bombardare. La notizia suscit\u00f2 grandi speranze tra la popolazione, e gi\u00e0 il giorno seguente qualcuno ebbe l'impressione di una diminuzione delle forze occupanti.\nSecondo il diario di Calamandrei, proprio mentre si diffondeva la voce che i tedeschi fossero in procinto di lasciare la citt\u00e0, i gappisti notarono che le marce della colonna del \"Bozen\" attraverso il centro si diradavano: non pass\u00f2 il 18 e 19 marzo, torn\u00f2 ad attraversare via Rasella il 20, cosicch\u00e9 si scelse di colpirla l'indomani, ma il 21 l'esplosivo non era pronto. Il 22 la colonna manc\u00f2 nuovamente, per cui si temette che i tedeschi ne avessero modificato l'itinerario nell'ambito dell'annunciata evacuazione di Roma per rispettarne la qualit\u00e0 di citt\u00e0 aperta.\nLa sera del 22 marzo, Raoul Falcioni port\u00f2 nella cantina di via Marco Aurelio 47, nei pressi del Colosseo \u2013 utilizzata dai GAP come rifugio, deposito e laboratorio per la preparazione degli esplosivi \u2013 un carrettino per le immondizie, che aveva trafugato da un deposito della Nettezza urbana, e una divisa da spazzino (procacciata da Guglielmo Blasi). Duilio Grigioni, Giulio Cortini, Laura Garroni, Carla Capponi e lo stesso Bentivegna prepararono la bomba, costituita da \u00abdodici chili di tritolo pressati in un contenitore metallico, di ghisa, con accanto altri sei chili di esplosivo e pezzi sfusi di ferro che sarebbero divenuti micidiali schegge; il tutto piazzato nel carrettino della spazzatura. Il contenitore di ghisa venne fabbricato dai membri della Sap Romana Gas di via Ostiense\u00bb (congegno che secondo la terminologia contemporanea \u00e8 classificabile come ordigno esplosivo improvvisato). Scrivono Rosario Bentivegna e Cesare De Simone che furono \u00abalti ufficiali\u00bb del Fronte militare clandestino di Montezemolo a fornire ai gappisti, consegnandoli a Carla Capponi, sia il tritolo, sia le bombe da mortaio Brixia che, opportunamente modificate, dovevano essere usate nell'azione come bombe a mano. Secondo Mario Avagliano, biografo di Montezemolo, gli esponenti del Fronte erano comunque \u00aball'oscuro dell'azione in preparazione\u00bb.\nLa mattina del 23 marzo la colonna del \"Bozen\" fu avvistata mentre compiva il tragitto di andata del consueto percorso; la notizia fu accolta con gioia da Salinari e i gappisti si prepararono a colpire i soldati al loro ritorno nel pomeriggio secondo il piano. L'azione contro i fascisti fu invece annullata, dopo che a mezzogiorno si seppe dai giornali che la riunione all'Adriano non ci sarebbe stata e che tutte le celebrazioni si sarebbero svolte presso la federazione fascista in via Veneto. Prevedendo un attentato analogo a quello di via Tomacelli, i tedeschi avevano infatti vietato altri cortei fascisti e il console Eitel Friedrich Moellhausen, durante una riunione da lui convocata presso l'ambasciata a Villa Wolkonsky, aveva convinto le autorit\u00e0 che la parata del 23 marzo rappresentava una \u00abprovocazione inutile\u00bb.\nEsecuzione.\nIl compito di far brillare l'esplosivo fu affidato a Bentivegna \"Paolo\", il quale il 23 marzo travestito da spazzino part\u00ec dal rifugio gappista verso via Rasella, con il carretto contenente l'ordigno. Vi sono incongruenze tra le dichiarazioni rese negli anni dai gappisti in merito ad altri partecipanti all'azione. L'unica fonte gappista coeva, il diario di Franco Calamandrei pubblicato nel 1984, riporta: \u00abMi avvio per via Rasella, vedo che Fernando [Vitagliano] e Pasquale [Balsamo] e Silvio [Serra] e Antonio hanno preso il loro posto di copertura, che Raul [Falcioni], Francesco [Curreli], Aldo sono pronti in cima alle scalette di via del Boccaccio pronti a lanciare [...] le loro Brixia\u00bb. Le memorie degli altri protagonisti non menzionano, tra i partecipanti all'attentato, gappisti con i nomi \u2013 reali o di battaglia \u2013 di \"Aldo\" e \"Antonio\". Ulteriori incongruenze si riscontrano in merito alla partecipazione di Guglielmo Blasi e Alfio Marchini.\nSalinari in seguito testimoni\u00f2 che i partigiani erano cos\u00ec disposti: Bentivegna accanto al carretto, Carla Capponi (che aveva un impermeabile nascosto, da mettere addosso a Bentivegna per coprirne la divisa da spazzino, e una pistola sotto i vestiti), in cima alla via; Fernando Vitagliano, Francesco Curreli, Raoul Falcioni e Guglielmo Blasi, sulle scalette di fronte all'incrocio con via del Boccaccio, pronti a lanciare le bombe a mano e poi scappare verso via dei Giardini; nei pressi Silvio Serra; all'angolo di via del Boccaccio si trovava Franco Calamandrei. Alcuni altri gappisti erano sistemati per coprirne la fuga.\nIn totale, prepararono o parteciparono all'azione diciassette partigiani; oltre ai nove citati anche Giulio Cortini, Laura Garroni, Duilio Grigioni, Marisa Musu, Ernesto Borghesi, Pasquale Balsamo, Mario Fiorentini (il quale fu escluso da Salinari dal gruppo degli esecutori, poich\u00e9 rischiava di essere riconosciuto da un parente residente in zona) e Lucia Ottobrini (quest'ultima partecip\u00f2 solo alla preparazione del carico di tritolo ma non all'esecuzione, perch\u00e9 malata). \u00c8 erronea l'indicazione, contenuta in diversi testi, di Franco Ferri tra i partecipanti all'attentato, ma l'interessato non volle smentirla pubblicamente per non dare l'impressione di volersene dissociare.\nI gappisti dovettero attendere circa due ore in pi\u00f9 rispetto alla consueta ora di transito della compagnia nella via; il gioved\u00ec 23 marzo 1944 i soldati del \"Bozen\" erano partiti in ritardo dopo l'esercitazione di tiro effettuata al poligono di Tor di Quinto e solo alle ore 15:45 la colonna sbuc\u00f2 da Largo Tritone e gir\u00f2 verso via Rasella.\nCalamandrei si tolse il copricapo (segnale per avvisare Bentivegna che i tedeschi si stavano avvicinando e che quindi doveva accendere la miccia e allontanarsi velocemente). Alle 15:52 Bentivegna accese con il fornello di una pipa la miccia di cinquanta centimetri, preparata per innescare l'esplosione dopo circa cinquanta secondi, tempo necessario ai tedeschi per percorrere il tratto di strada compreso tra il punto a valle usato per la segnalazione e il carretto.\nNel frattempo, con l'avvicinarsi dell'apertura dei negozi, la strada aveva iniziato a popolarsi di passanti, tra cui \u2013 come scrisse Pasquale Balsamo nel 1954 \u2013 \u00abuna frotta di bambini [che] si era accodata alla colonna nazista per giocare ai soldati. Fu un attimo terribile per tutti. Era troppo tardi per procrastinare di un solo secondo l'azione; il segnale, ormai, era stato dato\u00bb. Questi bambini furono fatti allontanare dai gappisti, per evitare che fossero coinvolti nell'esplosione. Bentivegna ha dichiarato di aver fatto inoltre allontanare alcuni operai.\nSecondo un sopravvissuto del \"Bozen\", l'effetto dell'esplosione fu accresciuto dalle susseguenti indotte esplosioni di alcune delle granate che i soldati avevano tutti alla cintola. La potenza dell'onda d'urto fu tale da scardinare le porte e le finestre del collegio scozzese nei pressi di via Rasella, i cui vetri furono ridotti in frantumi cos\u00ec come quelli dei piani superiori della Manica Lunga del Palazzo del Quirinale; \u00abdevastare\u00bb varie case (tra cui quella dell'attore Marcello Giorda); danneggiare gli interni di Palazzo Tittoni; sollevare e scagliare un autobus contro i cancelli di Palazzo Barberini.\nSubito dopo l'esplosione alcuni gappisti lanciarono quattro bombe a mano (delle quali una rimase inesplosa). Dopo il lancio delle bombe a mano, i gappisti Raoul Falcioni, Silvio Serra, Francesco Curreli e Pasquale Balsamo impegnarono i tedeschi in uno scontro a fuoco, mentre Capponi e Bentivegna si misero in salvo. Nessuno dei gappisti partecipanti all'azione fu ferito o fatto prigioniero dai tedeschi e si ritrovarono tutti \u2013 \u00abfestanti\u00bb \u2013 in piazza Vittorio, dove li attendeva Carlo Salinari. I soldati superstiti, credendo che le bombe fossero state lanciate dall'alto, risposero sparando a lungo (anche dopo che i partigiani si erano gi\u00e0 dileguati) contro i piani elevati degli edifici circostanti, soprattutto verso le finestre sovrastanti i negozietti all'angolo di via del Boccaccio.\nMorti e feriti.\nMilitari del \"Bozen\".\nVentisei uomini del Polizeiregiment \"Bozen\" morirono nell'immediatezza dell'esplosione e altri nelle ore successive per le ferite riportate. Alle ore otto del mattino del 24 marzo si contarono trentadue morti, numero in base al quale gli alti comandi della Wehrmacht stabilirono il numero di prigionieri da fucilare secondo la proporzione di dieci per ogni soldato ucciso. Dopo l'emanazione di detto ordine mor\u00ec un trentatreesimo militare (Vinzenz Haller), cosicch\u00e9 Kappler aggiunse di sua iniziativa all'elenco dei condannati a morte i nomi di dieci ebrei arrestati in mattinata.\nNon \u00e8 accertato il decesso di ulteriori soldati nei giorni successivi a causa delle ferite. Kappler, nel corso del processo a suo carico, indic\u00f2 un totale di quarantadue morti, cifra per\u00f2 non suffragata da documenti. Lo stesso numero, insieme a quello di otto civili italiani, \u00e8 riportato nelle memorie del generale Siegfried Westphal, all'epoca capo di stato maggiore presso il comando del fronte sud-ovest, il quale afferma che i decessi successivi ai trentatr\u00e9 iniziali non furono comunicati a Hitler per non alimentare ulteriormente la sua ira.\nSegue la lista dei trentatr\u00e9 militari uccisi (tutti ricoprenti il grado di \"Unterwachtmeister\", il pi\u00f9 basso della gerarchia della polizia d'ordine dopo quello di allievo).\nDal giornale di guerra del comando della 14\u00aa Armata risulta che i feriti furono cinquantatr\u00e9.\nAltre vittime.\nL'Agenzia Stefani, il 26 marzo, riport\u00f2 in tutto sette morti italiani, indicandoli come \u00abquasi tutti donne e bambini\u00bb e attribuendoli interamente ai \u00abcomunisti badogliani\u00bb. Al contrario, il numero dell\"Unit\u00e0\" clandestina del 30 marzo, che rivendicava l'attentato, attribu\u00ec la morte di \u00abparecchi passanti, tra i quali donne e bambini\u00bb, esclusivamente al \u00abcieco furore\u00bb della sparatoria successiva ad opera dei tedeschi.\nDagli studi successivi \u00e8 emerso che gli italiani uccisi furono sei, di cui due morirono a causa dell'esplosione:\nSul percorso di Zuccheretti sono state presentate due ipotesi alternative: Alessandro Portelli ha ipotizzato che fosse entrato in via Rasella dall'angolo con via del Boccaccio nell'attimo dell'esplosione, mentre Bentivegna si allontanava; secondo il fratello Giovanni Zuccheretti, il bambino, diretto al negozio in cui lavorava, sarebbe sceso invece per via Rasella proveniente da via delle Quattro Fontane, attratto dai canti della compagnia del \"Bozen\" (che proprio in quel momento stava imboccando via Rasella proveniente da via del Traforo), incrociando quindi l'attentatore dopo che questi aveva acceso la miccia. Nessuno dei gappisti presenti sulla scena dell'attentato ha mai dichiarato di aver visto il bambino.\nAltre quattro persone furono uccise dai colpi di arma da fuoco esplosi dai soldati del \"Bozen\":\nTra i civili si contarono undici feriti, tra cui:\nCiambella, Giulianetti e Stafford, insieme ai familiari di alcune vittime delle Fosse Ardeatine, nel 1949 intrapresero un'azione civile per danni contro i partigiani. Il processo termin\u00f2 nel 1957, allorch\u00e9 la Corte di cassazione riconobbe l'attentato come legittima azione di guerra ed escluse pertanto la responsabilit\u00e0 civile dei partigiani.\nNelle memorie di Matteo Mureddu, allora funzionario presso il Quirinale e membro del Fronte clandestino di resistenza dei carabinieri, sono riportati i nomi di quattro donne con \u00abi visi e i vestiti zuppi di sangue\u00bb, di cui una con \u00abun occhio quasi fuoruscito dall'orbita\u00bb, che si rifugiarono presso le scuderie del Quirinale in cerca di aiuto: le sorelle Margherita Aliotti in Mollo e sua sorella Elena, Vincenza Angelina Mollo in Ricci e sua figlia ventenne Adele, sfollate da San Giovanni Incarico.\nL'immediata risposta tedesca.\nMentre la sparatoria non era ancora terminata e iniziavano i rastrellamenti, giunsero sul posto \u2013 nell'ordine \u2013 il questore Pietro Caruso, il generale Kurt M\u00e4lzer, il diplomatico Eugen Dollmann e, insieme in automobile, il console Eitel Friedrich Moellhausen e il ministro dell'Interno della RSI Guido Buffarini Guidi, raggiunti in un secondo momento dal comandante delle SS Herbert Kappler.\nDollmann descrive nelle sue memorie quello che vide una volta giunto a via Rasella: \u00ablo spettacolo era raccapricciante: mi permetto di dire che nel giudicare la reazione tedesca non bisogna perdere di vista l'impressione destata da una strage cos\u00ec tremenda. Qua e l\u00e0 giacevano disperse membra umane, in ogni dove si erano formate grandi pozze di sangue, dei feriti agonizzavano, l'aria era piena di gemiti e grida e dalle case si continuava a sparare\u00bb (che i colpi provenissero dalle case era solo un'impressione dei tedeschi).\nSecondo le memorie di Dollmann e Moellhausen e le deposizioni di Kappler al proprio processo, alla vista della scena il generale M\u00e4lzer (secondo Moellhausen in stato di ubriachezza) fu preda di un violento scoppio d'ira dicendosi deciso a far saltare in aria tutti gli edifici dell'isolato tra via Rasella e via delle Quattro Fontane. Sull'opportunit\u00e0 di tale proposito si scontr\u00f2 prima con Dollmann e poi, con maggior violenza, con Moellhausen, intimando ai due diplomatici di non intromettersi e attribuendo la responsabilit\u00e0 dell'accaduto alla linea politica del corpo diplomatico. Alla vista di camion del genio militare da cui si iniziavano a scaricare cassette di esplosivo, Moellhausen cerc\u00f2 ancora di distogliere M\u00e4lzer dalle sue intenzioni avvertendolo della possibile presenza di donne e bambini nelle case, ma il generale si disse irremovibile. Entrambi minacciarono di fare rapporto al feldmaresciallo Kesselring. Solo l'arrivo di Kappler, il quale propose di assumersi la gestione della questione, serv\u00ec a calmare M\u00e4lzer e indurlo a rientrare al suo quartier generale.\nRiavutisi dallo smarrimento seguito alle esplosioni, i superstiti del \"Bozen\", coadiuvati da altre forze tedesche e fasciste affluite sul posto (tra cui uomini del Battaglione \"Barbarigo\" della X\u00aa Flottiglia MAS), iniziarono a rastrellare la popolazione della zona circostante, arrestando abitanti e passanti; i rastrellati furono allineati sotto la minaccia delle armi contro la cancellata di accesso a Palazzo Barberini e quindi condotti in parte presso l'intendenza della PAI, in parte presso il palazzo del Viminale. In particolare, nelle cantine del Viminale furono ammassate circa trecento persone e trattenute per accertamenti sino alla mattina successiva; dieci di questo gruppo furono poi uccisi alle Fosse Ardeatine: Ferruccio Caputo, Cosimo D'Amico, Celestino Frasca, Romolo Gigliozzi, Fulvio Mastrangeli, Angelo e Umberto Pignotti, Antonio Prosperi, Ettore Ronconi e Guido Volponi. I componenti di questo gruppo provenivano almeno in parte dall'immobile all'angolo di via del Boccaccio.\nDopo che l'SD di Kappler ebbe assunto il comando delle operazioni, il maggiore Borante Domizlaff e il capitano Hans Clemens organizzarono la perquisizione delle case di via Rasella partendo dai tetti, ma rinvennero solo una bandiera rossa, che Clemens consider\u00f2 una prova di reato.\nRisulta da vari documenti che durante i rastrellamenti e le perquisizioni alcune abitazioni furono saccheggiate. Secondo Giorgio Bocca degli uomini del battaglione \"Barbarigo\" furono sorpresi dai tedeschi a rubare nelle case e arrestati.\nFra il pomeriggio del 23 e la mattina del 24 varie bande fasciste arrestarono nei quartieri del ghetto numerosi ebrei, che furono incarcerati a Regina Coeli per poi essere uccisi (assieme ad altri ebrei che erano gi\u00e0 prigionieri al momento dell'attentato) alle Fosse Ardeatine. Secondo Anna Foa, il fatto che molti di costoro siano stati arrestati per strada o nelle proprie case conferma che la rappresaglia non fu preceduta da nessun avviso, e indica forse che la notizia dell'attentato \u00abnon fu subito diffusa in tutta la citt\u00e0, perch\u00e9 altrimenti avrebbe certo messo in allarme gli ebrei nella loro semiclandestinit\u00e0\u00bb.\nL'eccidio delle Fosse Ardeatine.\nLa ricostruzione del processo decisionale che condusse all'eccidio presenta rilevanti margini d'incertezza, in quanto si basa principalmente sulle deposizioni difensive rese dagli uomini dell'esercito tedesco nei processi che ebbero luogo nel dopoguerra. Secondo tali fonti, il colonnello Dietrich Beelitz (capo ufficio operazioni dello stato maggiore del feldmaresciallo Kesselring) avrebbe dapprima ricevuto, dal comando supremo in Germania, l'ordine proveniente dallo stesso Adolf Hitler di evacuare l'intero quartiere ove si trova via Rasella, farlo saltare in aria e fucilare cinquanta civili per ogni soldato tedesco morto nell'attentato; tuttavia tale disposizione di Hitler non sarebbe stata presa in seria considerazione dallo stesso Beelitz, in quanto da lui valutata come \u00abuno sfogo d'ira del momento\u00bb; successivamente altri ordini di Hitler, pervenuti la sera del 23 marzo, avrebbero imposto di fucilare dieci italiani per ogni tedesco morto, e di eseguire tale rappresaglia entro ventiquattr'ore. Di tali presunti ordini di Hitler non esistono peraltro n\u00e9 tracce scritte, n\u00e9 testimonianze dirette.\nNella tarda serata del 23, mentre gi\u00e0 era in corso di compilazione la lista degli ostaggi da fucilare, Kappler diede ordine di cercare gli attentatori, ma senza curarsi dell'esecuzione di tale direttiva e senza attivare la polizia italiana; secondo la sentenza di primo grado del processo a suo carico (1948), \u00abLa ricerca degli attentatori non costitu\u00ec l'attivit\u00e0 prima del comando di polizia tedesca, ma fu effettuata in maniera blanda come azione marginale e successiva alla preparazione degli atti di rappresaglia\u00bb. N\u00e9 la radio tedesca n\u00e9 quella repubblichina diedero notizia dell'attentato (fu anzi diramata una velina con l'ordine di non parlarne).\nNell'eccidio delle Fosse Ardeatine, compiuto il 24 marzo, furono uccisi quasi tutti i detenuti nelle carceri di via Tasso e Regina Coeli, tra cui il colonnello Giuseppe Cordero Lanza di Montezemolo e Pilo Albertelli, comandanti rispettivamente della resistenza militare e delle Brigate Giustizia e Libert\u00e0 del Partito d'Azione. Soltanto il giorno dopo, a mezzogiorno del 25 marzo, i tedeschi diedero (assieme alla notizia di avere gi\u00e0 eseguito la rappresaglia) notizia ufficiale dell'attentato, mediante la pubblicazione sui giornali del seguente comunicato, che era stato emanato dal comando tedesco di Roma alle 22:55 del 24 marzo:\nLe vittime della strage furono in realt\u00e0 335: alla cifra di 320 stabilita dagli ordini superiori Kappler aggiunse di sua iniziativa altre quindici persone (dieci per il trentatreesimo soldato morto e cinque per errore), la cui uccisione non fu resa nota, cosicch\u00e9 tutti i comunicati e gli articoli pubblicati in quei giorni annunciarono l'uccisione di 320 prigionieri.\nLe reazioni.\nLa posizione della Santa Sede.\nIl 26 marzo \"L'Osservatore Romano\" pubblic\u00f2 il comunicato tedesco che riportava la notizia dell'attentato e annunciava l'avvenuta rappresaglia, facendolo seguire da un commento non firmato che esprimeva piet\u00e0 per le vittime dei due eventi, condannandoli entrambi: \u00abTrentadue vittime da una parte: trecentoventi persone sacrificate per i colpevoli sfuggiti all'arresto, dall'altra\u00bb. Il testo si concludeva con un appello: \u00abnon si pu\u00f2, non si deve spingere alla disperazione ch'\u00e8 la pi\u00f9 tremenda consigliera ma ancora la pi\u00f9 tremenda delle forze, invochiamo dagli irresponsabili il rispetto per la vita umana che non hanno il diritto di sacrificare mai; il rispetto dell'innocenza che ne resta fatalmente vittima; dai responsabili la coscienza di questa loro responsabilit\u00e0 verso se stessi, verso le vite che vogliono salvaguardare, verso la storia e la civilt\u00e0\u00bb.\nLa posizione assunta dal Vaticano \u00e8 stata oggetto di vari dibattiti e polemiche: tra gli autori che hanno asserito che papa Pio XII avrebbe potuto scongiurare la rappresaglia e coloro che hanno escluso l'esistenza di tale possibilit\u00e0; e tra chi ha rimproverato al Vaticano una \"scelta di campo\" antipartigiana, individuando nel comunicato l'origine della tesi per cui l'eccidio fu l'effetto della mancata presentazione degli attentatori ai tedeschi, e chi invece ha giustificato l'atteggiamento della Chiesa, essendo la condanna della lotta armata a Roma un punto fermo della sua strategia diplomatica, mirante a evitare che la citt\u00e0 diventasse un campo di battaglia.\nIl comunicato tedesco del 26 marzo.\nIl 26 marzo, a complemento di precedenti disposizioni sul rispetto della citt\u00e0 aperta, il comando superiore tedesco proclam\u00f2 che a Roma non vi erano \u00abn\u00e9 truppe d'impiego n\u00e9 apprestamenti militari\u00bb e che al suo interno non venivano compiuti traffici militari, quindi lanci\u00f2 un ammonimento: qualora i \u00abcomunisti-badogliani\u00bb avessero compiuto altre \u00abvili imboscate\u00bb, sarebbe stato \u00abcostretto a prendere i provvedimenti militari\u00bb ritenuti \u00abnecessari all'interesse della condotta delle operazioni in Italia\u00bb.\nLa posizione del CLN.\nLa giunta militare si riun\u00ec nel pomeriggio del 26 marzo, nel bel mezzo della crisi che il CLN attraversava da febbraio e che, proprio la mattina del 24 marzo, aveva spinto il suo presidente Ivanoe Bonomi a rassegnare le dimissioni, a causa del sospetto che le sinistre stessero preparando un governo rivoluzionario. Secondo le memorie di Giorgio Amendola, durante la riunione egli chiese che fosse emanato un comunicato che, oltre a condannare l'eccidio, rivendicasse l'azione partigiana. Tuttavia, quest'ultima proposta trov\u00f2 l'opposizione del delegato della Democrazia Cristiana, Giuseppe Spataro, il quale contest\u00f2 l'opportunit\u00e0 dell'attentato e al contrario chiese un comunicato di dissociazione, proponendo inoltre che ogni futura azione fosse preventivamente approvata dalla giunta. Nell'\u00abaspra discussione\u00bb che ne scatur\u00ec, Amendola replic\u00f2 che, nel caso in cui la proposta democristiana fosse stata approvata, i comunisti sarebbero stati \u00abcostretti a prendere la [loro] libert\u00e0 d'azione, anche a costo di uscire dal CLN\u00bb. Poich\u00e9 le deliberazioni venivano prese solo all'unanimit\u00e0, nessuna delle due mozioni fu approvata, cosicch\u00e9 Amendola dichiar\u00f2 \u00abcon una certa indignazione\u00bb che i comunisti si sarebbero autonomamente assunti \u2013 \u00abcon fierezza\u00bb \u2013 la responsabilit\u00e0 dell'attentato. La rivendicazione del PCI avvenne su \"l'Unit\u00e0\" clandestina del 30 marzo tramite un comunicato dei GAP scritto da Mario Alicata (datato 26 marzo), in cui tra l'altro si affermava che, in risposta al \u00abcomunicato bugiardo ed intimidatorio del comando tedesco\u00bb, le azioni gappiste a Roma non sarebbero cessate \u00abfino alla totale evacuazione della capitale da parte dei tedeschi\u00bb.\nSu sollecitazione del segretario socialista Pietro Nenni, il 31 marzo Bonomi accett\u00f2 di scrivere a nome del CLN \u00abuna nota di indignazione e di protesta\u00bb verso la strage delle Fosse Ardeatine. Il comunicato fu il risultato di un compromesso trovato dopo una serie di riunioni, discussioni e proposte di mediazioni, delle quali in mancanza di documentazione non \u00e8 mai stato possibile ricostruire l'andamento. Sebbene comparve sulla stampa clandestina a met\u00e0 aprile, per nascondere l'esitazione e il dissenso interni era retrodatato al 28 marzo. Definito l'attentato \u00abun atto di guerra di patrioti italiani\u00bb, il comunicato del CLN vedeva nell'eccidio \u00abl'estrema reazione della belva ferita che si sente vicina a cadere\u00bb, alla quale le \u00abforze armate di tutti i popoli liberi\u00bb, ossia gli eserciti alleati avanzanti, avrebbero presto inferto \u00abl'ultimo colpo\u00bb, senza alcun riferimento alla prosecuzione delle azioni partigiane invocata dal comunicato comunista.\nEffetti sulla guerra antipartigiana.\nDollmann riporta nelle sue memorie che insieme alla rappresaglia delle Fosse Ardeatine fu concepita un'ulteriore misura punitiva: il comandante supremo delle SS Heinrich Himmler ordin\u00f2 al suo luogotenente in Italia, generale Karl Wolff, di organizzare \u00abl'esodo forzoso dalla capitale della popolazione maschile dei quartieri pi\u00f9 pericolosi, famiglie comprese, rastrellando le persone fra i diciotto e i quarantacinque anni\u00bb. Per eseguire l'operazione, Wolff giunse a Roma la sera del 24 marzo (poche settimane prima aveva represso con delle deportazioni lo sciopero generale nel Nord Italia). La mancata realizzazione del piano \u00e8 attribuita al rifiuto di Kesselring di distogliere dal fronte di Anzio le ingenti forze necessarie per l'operazione, la quale venne dunque rimandata fino a \u00abcadere nel dimenticatoio\u00bb. Secondo uno studio condotto dal ricercatore Pierluigi Amen, il rastrellamento del Quadraro del 17 aprile, deciso in seguito a un attentato partigiano del 10 aprile, costitu\u00ec un'embrionale realizzazione dei ben pi\u00f9 estesi piani concepiti dopo via Rasella menzionati da Dollmann. Lo stesso giorno del rastrellamento i tedeschi emisero un comunicato intimidatorio in cui si lamentava la recente uccisione alla periferia di Roma di \u00abparecchi soldati germanici\u00bb, si deplorava la \u00abpoca comprensione\u00bb che \u00abalcuni ambienti\u00bb avrebbero dimostrato verso la \u00abdura risposta germanica\u00bb all'attentato di via Rasella (ossia verso l'eccidio delle Fosse Ardeatine), e si avvertiva la popolazione romana che essa avrebbe potuto evitare tali misure \u00abpartecipando attivamente alla lotta contro la delinquenza politica e informando il Comando superiore germanico\u00bb.\nL'azione partigiana indusse inoltre i tedeschi a intensificare le misure per la sicurezza delle truppe. Lo stesso 23 marzo, alle truppe dipendenti dal comandante supremo del sud-ovest fu ordinato: \u00abIn futuro nelle localit\u00e0 maggiori si dovr\u00e0 marciare soltanto in ordine sparso, con adeguata protezione alla testa, alle spalle e ai fianchi. Durante la marcia le armi devono essere costantemente pronte a sparare. Bisogna rispondere immediatamente qualora dalle case venga fatto fuoco o si verifichino analoghi fatti ostili\u00bb. In aggiunta, il 7 aprile Kesselring dispose: \u00abContro le bande si agir\u00e0 con azioni pianificate. Bisogna inoltre garantire la continua sicurezza della truppa contro attentati e attacchi. [...] In caso di attacco, aprire immediatamente il fuoco senza curarsi di eventuali passanti. Il primo comandamento \u00e8 l'azione vigorosa, decisa e rapida. Chiamer\u00f2 a rendere conto i comandanti deboli e indecisi, perch\u00e9 mettono in pericolo la sicurezza delle truppe loro affidate e il prestigio della Wehrmacht tedesca. Data la situazione attuale, un intervento troppo deciso non sar\u00e0 mai causa di punizione\u00bb.\nL'impatto dell'attentato sull'evoluzione della guerra antipartigiana \u00e8 stato discusso. Lutz Klinkhammer ritiene che segn\u00f2 una \u00abcesura mentale per i comandi tedeschi in Italia\u00bb. Carlo Gentile invece, non riscontrando cambiamenti significativi nell'evoluzione della \"guerra ai civili\", la quale gi\u00e0 dall'autunno 1943 aveva conosciuto episodi di estrema violenza al sud, scrive che risulta \u00abdifficile ritenere che le sue immediate conseguenze fossero davvero determinanti\u00bb e che le fonti non permettono di \u00abaffermare sulla base di prove concrete che la politica di repressione abbia subito trasformazioni decisive o si sia inasprita, almeno in un primo tempo\u00bb, dato che prosegu\u00ec nelle forme che aveva gi\u00e0 assunto. Secondo Gentile, le offensive antipartigiane nelle retrovie della 14\u00aa Armata iniziate alla fine di marzo non furono provocate dall'impressione dell'attentato, ma dalla momentanea sospensione dei combattimenti sul fronte di Cassino che, avvenuta proprio il 23 marzo in conseguenza del fallimento della prima offensiva alleata, rese possibile ai tedeschi la destinazione di forze alla lotta antipartigiana.\nLa Resistenza romana dopo via Rasella.\nAnni dopo Amendola ha ricordato che secondo il PCI \u00abla strage delle Ardeatine imponeva uno sviluppo e non un arresto dell'azione partigiana, per rispondere al nemico colpo su colpo\u00bb. Il diario di Calamandrei riporta che nei giorni successivi al massacro anche all'interno del partito si discusse sulla condotta da tenere. Dopo il comunicato tedesco del 26 marzo, si esamin\u00f2 l'idea di fermare la lotta e \u00abdiffond[ere] nella sosta manifestini alla popolazione e ai tedeschi, i quali minaccino una ripresa terroristica se entro un termine certo l'evacuazione di Roma non sar\u00e0 effettiva\u00bb. Si decise invece di continuare con le azioni dei GAP, i quali il 27 marzo si introdussero nella sede della Giovent\u00f9 italiana del littorio in via Fornovo, dove operavano degli enti assistenziali, lasciandovi due bombe che ferirono una donna e due bambini suscitando molto panico. Elogiati e sollecitati a continuare a \u00abpicchiar duro\u00bb dalla direzione e dalla federazione laziale del PCI, il 28 marzo, dopo aver dato in stampa il comunicato che sarebbe stato pubblicato su \"l'Unit\u00e0\" due giorni dopo, i gappisti continuarono a progettare nuove azioni, che furono per\u00f2 rinviate pi\u00f9 volte.\nIl gruppo di Bentivegna avrebbe dovuto attaccare il camion che trasportava il corpo di guardia della Gestapo da Regina Coeli alla caserma, che si decise di colpire in largo Tassoni a mezzogiorno del 28 marzo. Tuttavia, alle ore 11:45 del giorno stabilito, mentre i gappisti erano gi\u00e0 tutti ai loro posti, una \u00abtrafelata\u00bb staffetta port\u00f2 l'ordine perentorio di sospendere l'attacco. Bentivegna ritiene tale decisione una conseguenza del disaccordo su via Rasella sorto nel CLN, che avrebbe determinato il momentaneo imporsi di un \u00abneo-attendismo\u00bb, rimosso \u00abin seguito a una dura battaglia politica\u00bb alcuni giorni pi\u00f9 tardi, quando era ormai sfumato \u00abl'effetto politico e militare che avrebbe potuto avere un'immediata durissima reazione alla rappresaglia nemica\u00bb. Dal diario di Calamandrei risulta invece che il 2 aprile si tenne un'altra seduta del CLN \u00abparticolarmente burrascosa\u00bb, in cui al rappresentante comunista fu nuovamente \u00abrimproverato il fatto di via Rasella\u00bb dai delegati degli altri partiti, i quali risposero all'esortazione ad agire del primo con \u00abirritate e decise obiezioni attesistiche\u00bb.\nIn aprile i tedeschi e i fascisti riuscirono ad arrestare molti gappisti, indebolendone in tal modo l'organizzazione clandestina. Franco Ferri, Pasquale Balsamo, Ernesto Borghesi e Marisa Musu furono catturati il 7 aprile in seguito a un conflitto a fuoco con la polizia giunta a prevenire una loro azione (un attentato alla vita di Vittorio Mussolini), ma si salvarono grazie al commissario, membro del fronte clandestino. Il 23 aprile si verific\u00f2 un evento che rappresent\u00f2 un duro colpo per i GAP, determinando il definitivo abbandono dei vari piani di attacco fino ad allora rimandati: la cattura del gappista Guglielmo Blasi. Dedito a furti e truffe, Blasi fu sorpreso durante il coprifuoco a scassinare un negozio e, trovato in possesso di una pistola e documenti tedeschi falsi, per evitare la pena scelse di mettersi al servizio della banda fascista di Pietro Koch, guidandola alla cattura degli ex compagni. Caddero prigionieri diversi importanti membri dell'organizzazione, tra cui Salinari e Calamandrei (ma quest'ultimo riusc\u00ec a scappare da una finestrella in un bagno della pensione Jaccarino, sede della banda Koch). Alcuni dei gappisti sfuggiti alla cattura, come Bentivegna e Capponi, si spostarono in provincia.\nDopo via Rasella le azioni gappiste a Roma subirono un drastico calo (Katz ne conta appena tre, a fronte delle quarantatr\u00e9 precedenti) e, all'arrivo degli Alleati agli inizi di giugno, non si verific\u00f2 \u2013 a differenza che in tutte le altre grandi citt\u00e0 d'Italia \u2013 alcuna insurrezione popolare. La storiografia pi\u00f9 vicina al PCI ha attribuito la mancata sollevazione della citt\u00e0 all'azione di forze conservatrici e attesiste (Vaticano, Alleati, esponenti monarchici), oltre che alle conseguenze del tradimento di Blasi. Altri autori la ritengono invece il risultato di un sostanziale fallimento della strategia insurrezionale comunista: l'attentato del 23 marzo, avendo la conseguente rappresaglia aggravato le divisioni nella Resistenza e accentuato l'atteggiamento attesista della popolazione, sarebbe stato controproducente. In proposito, la Commissione storica italo-tedesca riprende la spiegazione avanzata gi\u00e0 nel 1945 dallo storico ed ex partigiano Roberto Battaglia, il quale scrisse che si dovesse ammettere \u00abcon sincerit\u00e0\u00bb che la causa \u00abforse pi\u00f9 importante di tutt[e]\u00bb fosse che la maggioranza dei romani \u00abnutriva soltanto una ansiet\u00e0 di pace e d'ordine, troppi dolori e troppi pericoli s'erano passati per accrescerli ancora una volta di propria volont\u00e0 all'ultimo momento\u00bb.\nIl rapporto tra l'attentato e la rappresaglia.\nL'attentato di via Rasella rappresenta, dato il suo legame con l'eccidio delle Fosse Ardeatine, uno dei principali argomenti di riflessione sull'opportunit\u00e0 degli attentati partigiani alla luce del ricorso alla pratica della rappresaglia da parte dei tedeschi e dei fascisti.\nIl problema delle rappresaglie.\nI tedeschi, conformemente alla loro concezione di \"guerra totale\", consideravano potenziali ostaggi da destinare alle rappresaglie non solo i prigionieri partigiani, ma anche i loro familiari e l'intera popolazione civile. Stante la pratica invalsa dall'esercito tedesco di attuare rappresaglie indiscriminate, varie furono le posizioni assunte dai diversi gruppi di resistenti, posti di fronte alla prospettiva di provocare ritorsioni sui compagni di lotta prigionieri o sui civili: in particolare, tra i partiti moderati del CLN e le formazioni militari, volendo evitare le rappresaglie, era diffuso un atteggiamento pi\u00f9 prudente verso la lotta armata; atteggiamento criticato come \"attendismo\" o \"attesismo\" da quelle forze, soprattutto il PCI, che al contrario sostenevano la necessit\u00e0 di attaccare ugualmente gli occupanti.\nSecondo Claudio Pavone, gli \u00abatteggiamenti assunti dai resistenti di fronte alle rappresaglie nazifasciste si collocano lungo una linea che a un estremo ha la controrappresaglia partigiana, attraversa le posizioni di coloro che pur tenendo conto delle possibilit\u00e0 di rappresaglie non intendono comunque farsi dissuadere dalla lotta, e riscontra all'altro estremo una forte incentivazione all'attesismo in nome del risparmio di vite umane\u00bb. Pavone ritiene che, fra i resistenti, \u00abil punto focale del dissenso\u00bb, al riguardo, stesse nell'accettare o meno che la rappresaglia funzionasse come \u00abstrumento di garanzia\u00bb a favore del nemico, in quanto piegarsi \u00abdi fronte alle rappresaglie poteva essere considerato \u2013 questo era il punto \u2013 un implicito riconoscimento del diritto del nemico a esercitarle\u00bb. Di contro, Pavone cita alcuni documenti partigiani da cui si evince la preoccupazione (talora espressa in polemica con le formazioni comuniste) di non esporre la popolazione civile alle rappresaglie nemiche.\nUna differenza fra i comunisti e gli altri partiti del CLN (specialmente la Democrazia cristiana e il Partito liberale) consisteva nel fatto che questi ultimi erano decisamente contrari allo \u00abscatenamento del terrorismo urbano\u00bb, e ci\u00f2 sia per riserve di carattere morale, sia per il timore delle rappresaglie tedesche. Secondo Santo Peli, l'azione di tipo terroristico condotta dai GAP, se \u00abevidenzia la diversit\u00e0 comunista nel panorama dell'antifascismo italiano\u00bb (orgogliosamente rivendicata dai comunisti stessi), giunge d'altra parte \u00aba mettere a dura prova la scelta e la necessit\u00e0 di condurre la lotta in modo unitario\u00bb con le altre componenti del CLN.\nLa situazione a Roma.\nA Roma l'\"attesismo\" trovava maggior vigore che nel Nord Italia, circostanza che Giorgio Amendola il 13 dicembre 1943 attribu\u00ec a una serie di condizioni particolari, tra cui la presenza del Vaticano, rilevando come \u00abTutte le manovre sulla \"citt\u00e0 aperta\", sulla \"internazionalizzazione\" ecc. hanno avuto una notevole influenza attesista sullo spirito della popolazione\u00bb. Nel dopoguerra anche lo storico iscritto al PCI Roberto Battaglia attribu\u00ec un ruolo frenante al Vaticano, definendolo \u00abil pi\u00f9 potente degli alleati o dei promotori dell'attesismo\u00bb.\nIl PCI romano espresse la propria posizione in merito al problema delle rappresaglie in un articolo pubblicato il 26 ottobre 1943 sull'edizione romana (clandestina) de \"l'Unit\u00e0\", intitolato \"Agire subito\", che polemizzava contro le posizioni di tipo attendista, affermando la necessit\u00e0 di combattere subito e con tutti i mezzi possibili contro i nazifascisti, nonostante la minaccia di gravi rappresaglie da parte del nemico:\nL'articolo proseguiva elencando cinque ordini di motivi in base ai quali il Partito comunista riteneva \u00abnecessario agire subito e ampiamente contro i tedeschi e contro i fascisti, contro le cose e contro le persone\u00bb; ossia: \nL'articolo si concludeva riaffermando la necessit\u00e0 di \nNegli altri partiti di sinistra erano diffuse posizioni contrastanti: il 30 ottobre 1943 il giornale azionista \"L'Italia libera\", in risposta all'eccidio di Pietralata, esort\u00f2 il popolo italiano a non temere le rappresaglie in quanto \u00abl'arma dell'intimidazione si ritorce su chi l'usa\u00bb; ma il capo partigiano socialista Eugenio Colorni, pi\u00f9 cauto, a novembre scrisse: \u00abLe azioni contro i tedeschi sono permesse solo quando sia possibile eliminarne ogni traccia, perch\u00e9 altrimenti darebbero luogo a troppo gravi rappresaglie. E principalmente quello a cui si mira sono le azioni di sabotaggio\u00bb. L'11 dicembre le direzioni romane dei tre partiti di sinistra illustrarono la loro politica militare alle rispettive direzioni del nord con un documento che, in merito alla lotta armata, dichiarava:\nNettamente divergenti, sia per condotta raccomandata sia per obiettivi, erano le direttive che il colonnello Montezemolo, comandante del Fronte militare clandestino, diram\u00f2 il 10 dicembre attraverso l'Ordine 333 Op. Dopo aver affermato che in \u00abItalia, terreno e popolazione poco si prestano alla guerriglia. Tuttavia, in obbedienza all'impegno del Governo di condurre a fondo la guerra al tedesco, \u00e8 nostro dovere sviluppare con ogni energia tale forma di guerra in tutto il territorio occupato\u00bb, detto ordine, al punto 9 (\"organizzazione ed azione delle bande\"), recitava:\nQuattro giorni dopo, il Comando supremo dell'Esercito Cobelligerante Italiano rivolse alle formazioni partigiane dipendenti una direttiva (scritta da Montezemolo e firmata dal capo di Stato maggiore Giovanni Messe) che, ribadita l'esclusione di \u00abatti aggressivi\u00bb nelle grandi citt\u00e0, raccomandava di valutare il rischio di ogni azione armata, da effettuare \u00abcontro singoli elementi tedeschi [...] in base a situazione e possibilit\u00e0 ed a un giusto esame del tedesco e delle possibili rappresaglie in relazione all'obbiettivo da conseguire\u00bb. Analoghe direttive provenivano dai generali Quirino Armellini (dal 24 gennaio 1944 comandante del Fronte militare) e Roberto Bencivenga (successore del primo nella stessa carica a partire dal 22 marzo), i quali avevano dato disposizioni affinch\u00e9 non venissero compiuti attentati in citt\u00e0, ritenendo che i loro risultati si fossero \u00abdimostrati sempre pi\u00f9 nocivi che utili\u00bb e che fossero quindi \u00abinopportuni, per i pericoli della reazione tedesca che avrebbero potuto provocare\u00bb.\nL'8 gennaio 1944, dalla direzione del PCI di Milano Luigi Longo, comandante generale delle Brigate Garibaldi, invi\u00f2 alla direzione romana del partito una lettera in cui \u2013 nell'ambito di una generale critica al CLN centrale, accusato di inattivit\u00e0 per non aver \u00abagito come governo di fatto, come organo propulsore e regolatore di tutta questa lotta\u00bb \u2013 la dichiarazione congiunta delle direzioni romane dei tre partiti di sinistra veniva contestata in pi\u00f9 punti, compreso quello relativo alle azioni armate:\nLa valutazione di Longo secondo cui i tedeschi, incalzati dagli attacchi partigiani, avrebbero prima o poi giudicato controproducente e quindi abbandonato la pratica dell'esecuzione di ostaggi per rappresaglia si rivel\u00f2 errata; risulta del resto priva di fondamento l'asserzione del dirigente comunista secondo cui l'abbandono di tale pratica si era gi\u00e0 verificato in Francia.\nDiversamente dal PCI, Bandiera Rossa espresse dei dubbi sull'opportunit\u00e0 di attacchi che avrebbero potuto provocare rappresaglie verso i propri militanti prigionieri.\nDichiarazioni successive.\nGli esponenti del PCI romano hanno spiegato pi\u00f9 volte negli anni la loro posizione circa il problema delle rappresaglie in deposizioni processuali, discorsi, memorie e interviste: pur coscienti del rischio di dure rappresaglie, non solo contro partigiani prigionieri ma anche contro civili estranei alla lotta, dopo alcune esitazioni iniziali scelsero di non piegarsi al \"ricatto\" del nemico, di non rinunciare a colpirlo e anzi di rispondere ai massacri \u00abcolpo su colpo\u00bb con altri attacchi. D'altro canto, hanno affermato di non aver previsto che i tedeschi avrebbero reagito all'attentato di via Rasella con una rappresaglia dalle caratteristiche \u2013 modalit\u00e0, entit\u00e0 e tempistica \u2013 dell'eccidio delle Fosse Ardeatine.\nDichiarazioni dei dirigenti.\nIn una lettera non firmata inviata dal centro dirigente del PCI di Roma a quello di Milano il 30 marzo 1944, sei giorni dopo la strage, i comunisti romani rivendicarono di avere, all'interno della giunta militare del CLN, \u00abportato fin dal primo annuncio delle rappresaglie tedesche la questione di rispondere intensificando l'azione\u00bb, e di aver invitato gli altri partiti a fare altrettanto.\nGiorgio Amendola, chiamato a deporre come testimone al processo Kappler del 1948, interrogato sulla previsione delle rappresaglie da parte dei partigiani, rispose: \u00abIl comando tedesco non aveva mai lanciato avvertimenti. Comunque era stato preso in considerazione il problema della rappresaglia sul piano generale europeo: ma non si poteva assolutamente accettare il disarmo che avrebbe condannato i movimenti di liberazione nazionale. Non ci si poteva arrendere di fronte al vile e disumano ricatto nazista\u00bb.\nNella sua deposizione, Riccardo Bauer, all'epoca delegato azionista presso la giunta militare del CLN, afferm\u00f2 che fu la mancata previsione dell'entit\u00e0 che avrebbe assunto la reazione tedesca a determinare la decisione di attaccare: \u00abdebbo dire che se avessimo supposto che i tedeschi avrebbero reagito in modo cos\u00ec bestiale, non avremmo mosso un dito. Credevamo di combattere un esercito di soldati e non un'accolta di belve\u00bb.\nDurante una celebrazione, nel 1954 Amendola disse:\nNel 1964, sempre Amendola scrisse in una lettera privata al politico radicale Leone Cattani:\nInoltre aggiunse: \u00abnon avevo preveduto le conseguenze dell'azione compiuta: le precedenti azioni dei GAP non erano state seguite da rappresaglie immediate. Invece questa volta s'era scatenato l'inferno\u00bb. A ogni modo, circa la strage delle Fosse Ardeatine scrisse di aver \u00absempre sentito fortemente la responsabilit\u00e0 di quella tragedia\u00bb. Concetti analoghi sono ribaditi nelle memorie di Amendola edite nel 1973, in cui si legge che, prima dell'attentato di via Rasella, \u00abi tedeschi avevano reagito di fronte ai colpi dei GAP, accelerando il ritmo dei processi romani e della esecuzione delle condanne, con le fucilazioni eseguite a Forte Bravetta\u00bb, ma che tuttavia questo non poteva fermare la lotta: \u00abIl problema delle rappresaglie era stato posto e risolto una volta per sempre all'inizio della guerra partigiana, in Italia, come prima in Francia e negli altri paesi occupati dai nazisti. Accettare il ricatto della rappresaglia voleva dire rinunciare in partenza alla lotta. Questa era la linea che avevamo coerentemente seguito fin dall'inizio dell'occupazione tedesca in Francia e poi in Italia\u00bb. Nonostante la drastica scelta iniziale, Amendola scrisse di non aver potuto trattenere la commozione allorch\u00e9, il 25 marzo, Giuliana Benzoni lo aveva informato della rappresaglia delle Fosse Ardeatine: \u00abAll'annuncio della strage diventai pallido. [...]. Si aveva un bel risolvere una volta per sempre la questione delle rappresaglie, ma ogni volta il problema si ripresentava nella sua tragica e concreta umanit\u00e0, ed io non potevo negare la parte di responsabilit\u00e0 individuale che mi spettava per quello che era avvenuto\u00bb.\nIn un promemoria, scritto nel 1949 a beneficio della difesa dei partigiani durante il processo civile per l'attentato e pubblicato nel 1985, Riccardo Bauer rifer\u00ec:\nDichiarazioni dei gappisti.\nIntervistato nel 1964, Bentivegna neg\u00f2 che \u00abtra l'azione di via Rasella e l'eccidio delle Fosse Ardeatine vi sia un rapporto da causa ad effetto\u00bb. Afferm\u00f2 inoltre di non sentire alcuna responsabilit\u00e0 per la strage, spiegandosi con un esempio: \u00abSe io ti do un colpo, e tu per vendicarti ammazzi mia moglie, la responsabilit\u00e0 non \u00e8 certo mia. \u00c8 una questione che non riguarda me, ma te. Sei tu che hai ammazzato mia moglie, non io\u00bb.\nNelle sue memorie, scritte a partire dagli anni cinquanta ed edite nel 1983, Bentivegna ha ricordato che i gappisti si trovarono per la prima volta di fronte al problema delle rappresaglie sul finire dell'ottobre 1943, quando, nel timore che dei compagni fatti prigionieri potessero essere uccisi per rappresaglia, fu annullato un attentato contro gli esponenti della RSI Guido Buffarini Guidi e Francesco Maria Barracu presso un ristorante del centro:\nBentivegna aggiunge che a dicembre, dopo una serie di azioni contro militi della RSI, quando il loro comando \u00abdette il via per attacchi militari ai tedeschi\u00bb, i gappisti sollevarono \u00abuna quantit\u00e0 di obiezioni\u00bb, tra cui, \u00abprima di tutto, la preoccupazione delle rappresaglie\u00bb. Avevano infatti previsto che attaccare truppe tedesche sarebbe stato diverso dal colpire i fascisti: per gli attacchi a questi ultimi sembrava che i tedeschi \u00abnon se la fossero presa troppo\u00bb limitandosi a proibire le manifestazioni fasciste, ma \u00ab[c]ertamente diversa, pensavamo, sarebbe stata la loro reazione se avessimo cominciato a colpire anche loro\u00bb. Conseguentemente, per vincere le resistenze all'azione dei giovani militanti dei GAP, il PCI organizz\u00f2 a casa di Carla Capponi diverse riunioni e discussioni sull'argomento, nelle quali Gioacchino Gesmundo insegnava loro a non temere le rappresaglie, rappresentando i partigiani \u00abgli elementi pi\u00f9 avanzati di una lotta cui partecipa la stragrande maggioranza del popolo\u00bb, da cui avrebbero ricevuto rispetto e protezione.\nCommentando l'azione contro il corpo di guardia tedesco di Regina Coeli, avvenuta il 26 dicembre 1943, Bentivegna scrive che a quell'epoca la posizione dei GAP \u00abdi fronte al problema della rappresaglia era cambiata. La paura del ricatto nemico, che ci aveva legato le mani nei primi mesi di occupazione, aveva lasciato posto alla decisione di condurre la guerra senza esclusione di colpi e senza cedimenti\u00bb.\nNel corso di un'intervista del 1982, fu domandato a Bentivegna: \u00abPrima o dopo via Rasella ci furono altre rappresaglie naziste?\u00bb. L'ex gappista rispose: \u00abQualche volta, a Forte Bravetta, i tedeschi fucilavano, a gruppi di dieci, dei condannati a morte. E riferivano l'esecuzione a certe azioni partigiane. Almeno una volta, che io sappia, lo fecero\u00bb. In un'intervista del 1993, alla domanda \u00aballe vostre azioni di quella fase [prima del 23 marzo] seguivano sempre rappresaglie tedesche?\u00bb, Bentivegna invece rispose: \u00abNo, erano apparsi vari manifesti e avvisi che annunciavano che per ogni tedesco ucciso sarebbero stati fucilati dieci italiani, ma non hanno mai dato seguito in citt\u00e0 a queste rappresaglie. Sapevamo che lo facevano in campagna, ma qui non succedeva, come non successe dopo che uccidemmo 16 tedeschi in piazza Barberini\u00bb. In un'intervista dell'anno successivo si corresse parzialmente ricordando la rappresaglia del 7 marzo, sempre nella proporzione di dieci a uno, per l'uccisione di un militare tedesco in piazza dei Mirti da parte di un gappista.\nNel 1994, Bentivegna afferm\u00f2: \u00abil discorso era questo: dovevamo accettare il ricatto? Noi ci siamo risposti di no, e sapevamo che queste azioni che noi portavamo a termine avrebbero potuto comportare delle rappresaglie\u00bb. Ancora: \u00abLa rappresaglia l'avevamo messo [sic] nel conto loro e noi. Si trattava di vedere se era giusto arrendersi perch\u00e9 ci sarebbe stata una rappresaglia o continuare la lotta. E noi decidemmo per la seconda ipotesi e continuammo anche dopo l'azione tedesca\u00bb. Carla Capponi invece disse che molte persone avevano chiesto loro come si sarebbero comportati se, prima di compiere l'attentato, avessero saputo che ci sarebbe stata una rappresaglia di tale portata; a tale domanda rispose: \u00abnoi [l'attacco] l'avremmo fatto lo stesso perch\u00e9 la Resistenza non pu\u00f2 prescindere dall'esistere senza pensare che poi il nemico si avvarr\u00e0 di tutti gli strumenti che ha per le ritorsioni, questo non c'\u00e8 dubbio, ma il nemico va combattuto comunque\u00bb. Due anni dopo Bentivegna ribad\u00ec: \u00abNoi sapevamo che i nazisti avevano fatto rappresaglie mostruose. Questo problema l'avevamo affrontato da tempo. Ma se non spariamo ai tedeschi, ci dicemmo, che razza di guerra facciamo? Decidemmo di correre il rischio della rappresaglia per salvare l'onore del paese\u00bb.\nCirca l'eccidio delle Fosse Ardeatine, Marisa Musu afferm\u00f2: \u00abQuello \u00e8 stato realmente un grosso, un grosso trauma; perch\u00e9 nessuno se l'aspettava. Noi abbiamo fatto anche delle azioni abbastanza consistenti: poi non abbiamo mai saputo quanti morti ci sono stati perch\u00e9 i tedeschi non l'hanno mai detto. Certo, non ne avevamo mai ammazzati trenta tutti insieme; per\u00f2, in realt\u00e0 rappresaglie non ce n'erano state. Cio\u00e8, si era ucciso, si era fucilato eccetera; per\u00f2 in realt\u00e0 non si era mai collegato. Quindi per noi direi che \u00e8 stato indubbiamente, un grande, un grande choc, eravamo sconvolti perch\u00e9 era una cosa... certamente non l'avevamo previsto\u00bb. Secondo la testimonianza di Mario Fiorentini: \u00abQuando noi abbiamo iniziato sapevamo che potevamo andare incontro alla rappresaglia. Come ci saremmo comportati? [...] Ma noi pensavamo a una trattativa, pensavamo a una fase negoziata\u00bb. Fiorentini chiar\u00ec meglio la sua ipotesi nella propria \"autobiografia orale\" pubblicata nel 2015: \u00abAnche Kappler poteva fallire, gli andarono tutte le cose a favore, lui ha avuto una grande volont\u00e0 di fare la strage delle Ardeatine. Perch\u00e9 se l'eccidio fosse stato rinviato al giorno dopo si sarebbe aperta tutta una prospettiva diversa; a quel punto il Vaticano non poteva dire che non sapeva, noi non potevamo dire che non sapevamo, e si sarebbe mossa tutta l'Italia. - I partigiani avevano prigionieri tedeschi in varie parti d'Italia; potevamo dire noi uccidiamo i prigionieri e ne sarebbe scaturita tutta una nuova situazione\u00bb.\nCarla Capponi torn\u00f2 sulla questione nelle sue memorie pubblicate nel 2000: \u00abNoi non avevamo previsto rappresaglie n\u00e9 potevamo piegarci a quel ricatto. [...] Nelle \"lezioni\" che Amendola, Gesmundo, Pellegrini e Lusana avevano tenuto in casa mia, ci era stato detto con chiarezza che alle azioni repressive tedesche si doveva reagire colpo su colpo, che il nemico avrebbe usato tutti i mezzi leciti e illeciti per indurci a desistere, a consegnarci, a rinunciare; che rappresaglie erano state compiute in ogni parte d'Europa e che prima ancora, nella guerra di Spagna, questo drammatico dilemma era stato definitivamente risolto con la scelta di lotta a oltranza\u00bb.\nValutazioni storiografiche.\nIn storiografia, circa il rapporto che lega via Rasella e le Fosse Ardeatine, esistono molteplici interpretazioni e giudizi.\nRiprendendo le dichiarazioni dei membri del PCI romano, alcuni autori hanno sostenuto che la rappresaglia \u2013 nella sua stessa eventualit\u00e0 o comunque nelle sue modalit\u00e0 e dimensioni \u2013 non fu prevista dagli attentatori. Tale posizione \u00e8 argomentata sostenendo che il modo di agire dei GAP non avrebbe contemplato \u2013 legittimamente o colpevolmente \u2013 un'attenta valutazione delle possibili conseguenze degli attacchi; oppure che la rappresaglia sarebbe stata oggettivamente imprevedibile. L'imprevedibilit\u00e0 sarebbe provata sia dall'asserita mancanza di significative reazioni agli attacchi partigiani gi\u00e0 condotti in precedenza nella stessa Roma (a cui assimilano l'azione del 23 marzo tendendo a ridimensionare l'eccezionalit\u00e0 di quest'ultima), sia dal non rinvenimento di leggi di guerra od ordinanze tedesche che, nel caso di attentati subiti per mano di forze irregolari, prevedessero rappresaglie rigorosamente nella forma dell'esecuzione di un preciso numero di ostaggi per ogni militare ucciso.\nAl contrario, altri autori hanno individuato proprio nella volont\u00e0 di scatenare una prevedibile reazione tedesca, violenta al punto da indurre la popolazione a schierarsi attivamente contro gli occupanti, uno dei motivi che spinsero i partigiani comunisti a effettuare, nel pieno centro di Roma, un attacco che giudicano di portata senza precedenti. Formulata inizialmente per affermare la \"moralit\u00e0 rivoluzionaria\" della generale strategia dei GAP, la tesi della rappresaglia cercata \u00e8 stata in seguito proposta soprattutto dai loro critici, i quali ne hanno rilevato l'attitudine ad anteporre il raggiungimento dei propri obiettivi alla sorte della popolazione e dei prigionieri. La prevedibilit\u00e0 di una dura rappresaglia sarebbe derivata da una generale notoriet\u00e0 della condotta degli eserciti di occupazione dell'Asse, compreso quello italiano, i quali in circostanze analoghe avevano gi\u00e0 fatto abbondantemente ricorso a tale pratica su tutti i fronti del conflitto. Alcuni di questi autori ritengono che, anche in assenza di precise disposizioni e di proclami, fossero inoltre prevedibili sia la specifica forma assunta dalla rappresaglia (esecuzione di prigionieri), sia la sua eccezionale portata (da rapportare a quella dell'attentato). Sarebbe infatti bastato, secondo tali storici, osservare la condotta tenuta dai tedeschi nella stessa Roma nelle settimane e nei mesi precedenti, allorch\u00e9, in seguito ad alcuni attentati ai danni di uno o pi\u00f9 dei loro soldati, avevano reagito fucilando a Forte Bravetta gruppi di una decina di prigionieri, in genere prelevati da via Tasso.\nSecondo altri autori, i criteri con cui i GAP condussero la lotta contro i nazifascisti furono quelli di accettare \u00abla logica della guerra totale\u00bb attaccando \u00abcon tutti i mezzi, dovunque fosse possibile, senza farsi intimidire dalla minaccia delle rappresaglie\u00bb. Alcuni di questi autori ammettono che i GAP debbano aver saputo che la loro azione avrebbe provocato una rappresaglia, ma respingono la tesi secondo cui la causazione di questa rappresaglia abbia costituito uno dei fini dell'attentato; secondo tali storici, la linea politica dei partigiani comunisti consisteva nell'agire nonostante la minaccia delle rappresaglie, non invece con lo scopo di causarle, considerando quindi queste ultime non gi\u00e0 come un'opportunit\u00e0 bens\u00ec come un rischio che non doveva impedire la conduzione di una decisa lotta partigiana.\nL'accusa della mancata presentazione.\nFormulazioni dell'accusa.\nIl pi\u00f9 ricorrente argomento di polemica sull'attentato di via Rasella \u00e8 rappresentato dall'accusa rivolta ai gappisti di non essersi presentati ai tedeschi nel tentativo di evitare la rappresaglia.\nIn un diario (pubblicato postumo nel 2011) Umberto Zanotti Bianco annota che il 25 marzo 1944, dopo aver appreso della strage commessa dai tedeschi, Edoardo Ruffini gli confid\u00f2 di ritenere \u00abche chi commette questi attentati dovrebbe lasciarsi prendere per evitare le rappresaglie contro gli ostaggi. Questo sarebbe coraggio, convinzione\u00bb. Un giudizio del tutto analogo \u00e8 contenuto in un libro del 1945 della scrittrice Jo' Di Benigno, collaboratrice del ministro della Guerra Antonio Sorice. Giudicato l'attentato un atto controproducente, Jo' Di Benigno scrisse che \u00abuna volta compiuto questo, piuttosto che lasciar sacrificare centinaia di vite preziose per il Paese, l'attentatore aveva il dovere di consegnarsi. Allora il suo atto poteva veramente essere utile e grande, servire quale esempio per molti e di stimolo. A convalidare questa affermazione, avevano il precedente del vice-brigadiere dei carabinieri Salvo D'Acquisto\u00bb. Il confronto tra la \u00abmancata presentazione\u00bb dei gappisti e il comportamento di Salvo D'Acquisto, che pur innocente si era accusato responsabile della morte di alcuni soldati tedeschi, rappresenta anch'esso un argomento largamente ricorrente nelle polemiche su via Rasella.\nNegli anni, l'accusa della mancata presentazione \u00e8 stata spesso accompagnata (com'\u00e8 accaduto ancora nel 2013) dall'affermazione secondo cui immediatamente dopo l'attentato i tedeschi avrebbero proclamato, mediante manifesti affissi sui muri o trasmissioni radio, che in caso di presentazione o cattura degli attentatori avrebbero rinunciato alla rappresaglia. Malgrado l'esistenza di tale appello tedesco sia stata pi\u00f9 volte smentita, in sede storiografica quanto in sede giudiziaria, numerosi romani hanno continuato ad affermare con convinzione di averlo letto o ascoltato.\nAlcuni autori hanno sostenuto che tale distorta versione dei fatti sarebbe stata ideata a scopi propagandistici dal federale fascista Giuseppe Pizzirani sul finire del marzo 1944, e ne hanno individuato l'origine in un volantino fatto stampare in quei giorni dal Partito Fascista Repubblicano, ove si affermava, fra l'altro, che \u00abi banditi comunisti dei gap avrebbero potuto evitare questa rappresaglia, pur prevista dalle leggi di guerra, se si fossero presentati alle autorit\u00e0 germaniche che avevano proclamato, via radio e con manifesti su tutti i muri di Roma, che la fucilazione degli ostaggi non sarebbe avvenuta se i colpevoli si fossero presentati per la giusta punizione\u00bb.\nL'invenzione venne ripresa dopo pochi giorni dal giornale clandestino \"Italia Nuova\", di orientamento monarchico, che la ribad\u00ec anche (dopo la liberazione di Roma) a fine luglio 1944. In risposta a questo secondo articolo di \"Italia Nuova\", il quotidiano \"Il Tempo\", allora di orientamento socialdemocratico, rilev\u00f2 che \u00abl'annunzio della repressione avvenuta fu dato simultaneamente con la notizia dell'attentato\u00bb, e concluse affermando che l'attentato di via Rasella era stato \u00abil fatto politico pi\u00f9 importante dei nove mesi di oppressione nazi a Roma. Scopriamoci riverenti davanti ai martiri delle Fosse, e non offendiamoli col sospetto che il loro sacrificio sia stato vano\u00bb.\nUna delle prime smentite dell'esistenza di inviti alla consegna dei partigiani si ebbe durante il processo ai generali von Mackensen e M\u00e4lzer del 1946, allorch\u00e9 il feldmaresciallo Kesselring, sentito come testimone il 15 novembre, a domanda rispose:\nDurante il proprio processo, nel 1948, Herbert Kappler afferm\u00f2 che \u00abla radio fascista [aveva annunciato] di quarto d'ora in quarto d'ora che se i gappisti di via Rasella non si fossero presentati, i tedeschi avrebbero fucilato 320 civili\u00bb; ma tale asserzione \u00e8 priva di riscontri ed \u00e8 smentita da altre testimonianze.\nEnzo Piscitelli, nel difendere i gappisti dall'accusa di aver disatteso un invito a presentarsi per evitare la rappresaglia, fa notare che \u00abnessun documento esiste su questo punto e tra l'esecuzione dell'attentato e l'inizio del massacro, compiuto di nascosto, passarono appena 24 ore!\u00bb. In una cinquantina di conversazioni telefoniche intercettate in quei giorni, pubblicate dallo storico Aurelio Lepre nel 1996, nessuno menziona appelli tedeschi di alcun genere dopo l'attentato. Osserva Alessandro Portelli che \u00abi tedeschi, che avrebbero tutto l'interesse di dire il contrario, ammettono di non aver fatto avvisi\u00bb; ciononostante \u00abcentinaia di italiani insistono a dire di averli letti o ascoltati. Ma non si \u00e8 trovato nessuno che ricordi di averli scritti o trasmessi. Negli archivi tedeschi e italiani, nemmeno i pi\u00f9 accaniti ricercatori di destra sono riusciti a scovarne una sola copia; non un esemplare \u00e8 stato presentato ai processi\u00bb.\nLa quasi unanimit\u00e0 degli storici riconosce l'inesistenza dell'invito tedesco, tuttavia Paolo Simoncelli nel 2009 ritenne di riaprire la questione citando un memoriale inedito di Vittorio Claudi (medico di provata fede antifascista morto nel 2006), il quale scrisse: \u00abIo ricordo perfettamente un manifesto affisso a Piazza Verdi, di fronte al Poligrafico [...] che recava tra due bande nere, una sopra e una sotto, l'avvertimento che qualora l'autore (o gli autori) dell'attentato non si fosse presentato, ci sarebbe stata l'esecuzione di 10 uomini per ogni soldato tedesco, secondo la legge di guerra tedesca\u00bb.\nIn un articolo pubblicato nel 2014, Luca Baiada, in base a una serie di indizi testuali, reputa di poter collocare in una data compresa fra il 30 marzo e il 18 aprile 1944 la stampa e la diffusione del sopra citato volantino del PFR che accusava \u00abi banditi comunisti dei gap\u00bb di non essersi presentati. Baiada ritiene che tale volantino, forse anche affisso sui muri come manifesto, possa essere all'origine delle tante testimonianze circa l'appello tedesco, avendo potuto contribuire a formare, in molti di coloro che lo videro, il falso ricordo di aver visto il mai esistito invito a presentarsi evocato nel volantino stesso.\nRisposte dei gappisti.\nNel corso delle ricorrenti polemiche su via Rasella, i membri dei GAP si difesero dall'accusa di non essersi costituiti per salvare gli ostaggi dando negli anni risposte diverse e contrastanti: se inizialmente dichiararono di essere stati disposti a consegnarsi, ma di non averlo fatto a causa degli ordini del partito oppure unicamente perch\u00e9 i tedeschi non avevano rivolto loro un appello, in seguito affermarono che avrebbero disatteso la presentazione al nemico in ogni caso, ritenendola in contrasto con la qualifica di combattenti da essi rivendicata.\nIl medico di fede politica democristiana Giuseppe Caronia (amico, mentore e protettore di Bentivegna durante la clandestinit\u00e0, nonch\u00e9 testimone delle sue nozze con Carla Capponi nel settembre 1944), nell'autobiografia pubblicata postuma nel 1979, scrisse di aver incontrato Bentivegna pochi giorni dopo i fatti e di averlo duramente rimproverato per non essersi presentato ai tedeschi dopo l'attentato, al che il giovane gappista gli avrebbe \u00abfreddamente\u00bb risposto di aver obbedito all'ordine di non presentarsi ricevuto dal suo partito. Molti anni dopo Bentivegna neg\u00f2 la veridicit\u00e0 dell'episodio, evidenziando alcuni elementi che pregiudicherebbero l'attendibilit\u00e0 della testimonianza di Caronia.\nLa scelta di non presentarsi fu comunque motivata da Bentivegna con il rispetto delle direttive del partito in un'intervista del 1946: \u00abNon credo che se mi fossi costituito la rappresaglia non sarebbe avvenuta. Ad ogni modo il partito mi proib\u00ec di costituirmi, ho tenuto a freno la mia coscienza ed ero disposto a ripetere l'attentato se ne avessi ricevuto l'ordine\u00bb.\nAl processo Kappler del 1948, Bentivegna afferm\u00f2 che i gappisti non si erano presentati in quanto nessuno aveva chiesto loro di farlo: \u00abSe ci fosse stato [l'invito] nessuno di noi si sarebbe rifiutato di presentarsi, perch\u00e9 ognuno di noi, entrando nei G.A.P., aveva messo la sua vita al servizio dell'Italia!\u00bb. Amendola afferm\u00f2 lo stesso: \u00abCi saremmo presentati ai tedeschi se ci\u00f2 fosse stato necessario, ma da nessuno ci fu chiesto nulla. D'altronde, la nostra salvezza non ci importava per una esigenza personale: noi avevamo il dovere di vivere per continuare nella lotta, cosa che, in realt\u00e0, tutti facemmo e molti di noi caddero in azioni successive\u00bb.\nIn un'intervista del 1964, alla domanda \u00abPerch\u00e9 non vi siete costituiti?\u00bb, Carla Capponi rispose: \u00abPerch\u00e9 nessuno ce lo ha mai chiesto\u00bb. Alla domanda seguente \u00abE se ve la avessero chiesta [la vita, per salvare i prigionieri], vi sareste costituiti?\u00bb, la risposta di Carla Capponi fu: \u00abS\u00ec. Io sento molto i problemi di coscienza. Non presentarmi avrebbe significato morire ogni giorno per tutto il resto della vita\u00bb. A quest'ultima domanda, Bentivegna in un primo momento replic\u00f2 che probabilmente si sarebbe presentato armato in un disperato tentativo di salvare i detenuti destinati alla rappresaglia, ma in definitiva disse di non saper dare una risposta: \u00ab\u00c8 troppo facile e anche irrazionale rispondere, adesso. In realt\u00e0, l'unica risposta possibile \u00e8: non lo so\u00bb.\nLo stesso anno, nella lettera a Leone Cattani, Amendola ribad\u00ec l'inesistenza dell'appello tedesco agli attentatori, ma stavolta afferm\u00f2: \u00abio non mi sono mai trincerato dietro questo dato di fatto, di fronte alla campagna condotta contro di noi da parte fascista con tutti i mezzi e anche in sede giudiziaria. Ho invece pi\u00f9 volte dichiarato che, anche se l'appello fosse stato lanciato dal comando germanico, noi [...] non avevamo in alcun caso il diritto di presentarci, di consegnare, cio\u00e8, al nemico un comando partigiano ed un reparto d'assalto. A parte ogni motivazione personale, non avevamo il diritto di decapitare il movimento partigiano e di mettere in pericolo la sicurezza del movimento clandestino\u00bb. Il dirigente comunista riprese gli stessi argomenti nelle sue memorie pubblicate nel 1973.\nNel 1983 Bentivegna riafferm\u00f2 la difficolt\u00e0 di dare una risposta, a posteriori, circa il comportamento dei gappisti nell'eventualit\u00e0 di una richiesta tedesca, ipotizzando che probabilmente qualcuno, o tutti, loro avrebbero all'epoca accettato di \u00abmorire al posto dei Martiri delle Ardeatine\u00bb; ma, continua Bentivegna, \u00abOggi noi sappiamo che era nostro dovere non presentarci a un bando del nemico [...]; sappiamo anche che avremmo scatenato una battaglia furiosa, a costo di morire tutti, per strappare al nemico le vittime che gi\u00e0 aveva designato\u00bb. Nel 1997 lo stesso Bentivegna, in due diverse testimonianze, afferm\u00f2 rispettivamente che, nel caso di una richiesta tedesca, lui si sarebbe \u00abpresentato, ma armato fino ai denti, a fa' un macello\u00bb e che \u00abper\u00f2, sai, di fronte a una cosa cos\u00ec sconvolgente [...] io non lo so quello che avremmo potuto decidere; io ipotizzo che la risposta non sarebbe stata una risposta di resa ma una risposta militare, dura, disperata, anche contro eventuali disposizioni del comando \u2013 un'ipotesi seppure infinitesimale di poterne salvare qualcuno, anche a costo di rimetterci la pelle\u00bb. Commentando tali affermazioni, Portelli scrive: \u00abA me non sembra che queste oscillazioni siano indice di insincerit\u00e0, ma momenti di una ricerca: le diverse risposte che in diversi momenti della sua vita la stessa persona pu\u00f2 dare a una domanda che si sente continuamente porre, ma che continua anche a porre a se stesso, e a cui non \u00e8 possibile rispondere una volta per sempre\u00bb.\nNelle sue memorie, Carla Capponi scrive: \u00abQuale reparto di un esercito combattente, consegnarci al nemico sarebbe stato un tradimento: avrebbe significato non solo rinunciare alla lotta, ma anche consegnare con noi notizie preziose di cui eravamo custodi. [...] \"Chi si consegna al nemico \u00e8 un traditore\" avevano deciso le rappresentanze della Resistenza francese, olandese, italiana. Chi non se la sentiva di stare alle severe, dure regole della lotta clandestina aveva il dovere di rinunciare subito ritirandosi dall'impegno di combattere\u00bb. Inoltre aggiunge che, se i tedeschi avessero chiesto la presentazione dei gappisti, \u00abavrebbero certamente messo in crisi la nostra coscienza, ma non avrebbero incrinato le leggi che regolavano il comportamento di fronte al nemico\u00bb.\nL'accusa di aver agito essendoci pochi uomini del PCI prigionieri.\nLa ripartizione dei resistenti uccisi alle Fosse Ardeatine tra i diversi partiti antifascisti e le varie organizzazioni clandestine non pu\u00f2 essere effettuata con piena certezza, dato che non pochi tra loro erano privi di una precisa identit\u00e0 politica e collaboravano con vari gruppi, tra i quali in seguito si \u00e8 verificata la tendenza a \u00abspartirseli e litigarseli\u00bb, rivendicandoli come propri martiri. Secondo l'elenco dell'associazione delle famiglie delle vittime (ANFIM), le formazioni pi\u00f9 colpite furono:\nI Benzoni ritengono che nella decisione del PCI di ordinare l'attentato avrebbe influito anche la circostanza che, in quel momento, a via Tasso e Regina Coeli il numero dei propri militanti di primo piano sarebbe stato relativamente esiguo, cosicch\u00e9 il rischio di rappresaglia sarebbe stato principalmente a carico di altri. Ci\u00f2 determinerebbe una \u00abpesante\u00bb responsabilit\u00e0 morale del PCI, che avrebbe accolto la notizia della strage \u00abcon pressoch\u00e9 totale indifferenza come se si trattasse di un costo tutto sommato sopportabile\u00bb. L'ipotesi che i gappisti, nel valutare il rendimento dell'azione di via Rasella, avessero considerato anche il rischio per i propri compagni detenuti, sarebbe dimostrata dalla loro condotta precedente e successiva: nell'autunno 1943, come ricordato da Bentivegna, l'azione contro Buffarini Guidi e Barracu era stata annullata nel timore di rappresaglie contro militanti comunisti prigionieri; in seguito, dopo il tradimento di Blasi e la conseguente cattura di vari gappisti, vi fu una drastica riduzione delle azioni contro i tedeschi.\nI Benzoni scrivono che, per proteggere i propri uomini imprigionati, il PCI disponeva di una \u00abrete di protezione\u00bb garantita da rapporti con funzionari della polizia italiana che, in vista della sconfitta del fascismo, cercavano di mettersi al riparo dall'annunciata condanna a morte per i collaboratori degli occupanti. I due autori giudicano l'esistenza di tale rete \u00abassolutamente indiscutibile\u00bb anche sulla base di una serie di fatti menzionati nelle memorie di Bentivegna, tra cui: la sua amicizia personale con Disma Leto e il padre Guido, direttore dell'OVRA (poi non toccato dall'epurazione postbellica), gi\u00e0 intervenuto in un'occasione in favore del giovane gappista, al quale forniva \u00abindicazioni e notizie\u00bb che egli riferiva \u00abal comando dei GAP\u00bb; la non collaborazione con i tedeschi del maresciallo Quagliotta dell'OVRA, che neutralizz\u00f2 gli esiti \u2013 potenzialmente catastrofici per tutta la Resistenza romana \u2013 del tradimento del dirigente comunista Giulio Rivabene, impedendo che le informazioni trasmesse da quest'ultimo all'OVRA giungessero agli occupanti.\nTali rapporti spiegherebbero, secondo i Benzoni, la salvezza dall'eccidio del principale prigioniero comunista al momento dell'attentato: il capo dei GAP Antonello Trombadori. Trasferito da via Tasso a Regina Coeli (senza che i tedeschi conoscessero la sua precisa identit\u00e0), Trombadori fu sottratto alla rappresaglia grazie al ricovero in infermeria disposto dal direttore sanitario, il medico socialista Alfredo Monaco (e secondo i Benzoni anche con la collaborazione del direttore del carcere Donato Carretta), per poi essere inviato ai lavori forzati sul fronte di Anzio, da cui riusc\u00ec facilmente ad evadere. I Benzoni menzionano anche altri episodi successivi alle Fosse Ardeatine: la liberazione dei quattro gappisti arrestati agli inizi di aprile grazie a un funzionario che collaborava con la Resistenza; la salvezza dei gappisti in seguito al tradimento di Blasi; inoltre, attribuiscono a un atteggiamento compiacente della polizia anche la rocambolesca fuga di Calamandrei dalla pensione Jaccarino. La rete di contatti non avrebbe tuttavia protetto anche gli altri partiti, come per i due storici dimostrerebbero le \u00abcriptiche\u00bb parole dell'azionista Emilio Lussu in merito a un suo incontro con Donato Carretta (poi linciato durante il processo all'ex questore Pietro Caruso nel settembre 1944):\nDalla lettera inviata il 30 marzo dalla direzione comunista di Roma a quella di Milano sembra invece che l'uccisione dei compagni prigionieri fosse considerata l'inevitabile costo della lotta gappista, la quale sarebbe dovuta proseguire ugualmente anche dopo l'eccidio: \u00abNelle fucilazioni abbiamo perso molti compagni che si trovavano in carcere: \u00e8 il duro prezzo che dobbiamo pagare e per il quale ogni buon compagno deve essere oggi preparato\u00bb.\nAll'uscita del saggio dei Benzoni, Carla Capponi, Pasquale Balsamo e Rosario Bentivegna definirono l'accusa \u00abmiserabile\u00bb e replicarono: \u00abIn carcere, oltre a Trombadori, nostro comandante, c'era il nostro Commissario Politico, Gioacchino Gesmundo [...], maestro, amico e compagno nei momenti pi\u00f9 difficili della lotta; c'erano Valerio Fiorentini, Alberto Marchesi, Mosca, Felicioli, Umberto Scattoni, Romualdo Chiesa, comandante dei Gap dei Cattolici Comunisti, insieme ai quali avevamo combattuto in tante occasioni nelle settimane precedenti, e sono tutti caduti alle Ardeatine. Sono stati pi\u00f9 di quaranta i comunisti del Pci assassinati in quella strage\u00bb.\nIl presunto ruolo degli anglo-americani.\nNel comunicato del 25 marzo successivo all'eccidio, i tedeschi annunciarono di star conducendo \u00abindagini per chiarire fino a che punto\u00bb l'azione gappista fosse \u00abda attribuirsi ad incitamento anglo-americano\u00bb.\nSecondo alcune fonti, in seguito allo sbarco di Anzio i partigiani romani iniziarono a ricevere dagli Alleati direttive sempre pi\u00f9 pressanti di intensificare le azioni di lotta, di non concedere tregua ai tedeschi e di preparare l'insurrezione. L'incontro tra Giorgio Amendola e Peter Tompkins, agente dell'OSS a Roma, si risolse tuttavia in un completo fallimento.\nNel 1964 Amendola scrisse che, in seguito all'insuccesso dello sbarco, data la pericolosit\u00e0 della situazione sul fronte di Anzio, gli agenti dei servizi segreti anglo-americani avrebbero chiesto ai partigiani romani di \u00abintensificare le azioni offensive, per impedire che i tedeschi utilizzassero tranquillamente Roma come piazza di raccolta e di smistamento delle riserve e dei rifornimenti per i fronti di Cassino e di Anzio\u00bb. In un'intervista del 1997, anche Paolo Emilio Taviani, allora partigiano in Liguria, sostenne la tesi secondo cui l\"escalation\" di azioni gappiste, iniziata alla met\u00e0 di febbraio e culminata con l'attacco di via Rasella, sarebbe stata una risposta alle sollecitazioni alleate.\nPeter Tompkins nel 1962 afferm\u00f2 invece che gli agenti alleati in citt\u00e0 erano venuti a conoscenza dell'attentato soltanto dopo la sua esecuzione e \u2013 impegnati a progettare la liberazione di Maurizio Giglio (loro importante informatore, poi ucciso alle Fosse Ardeatine) \u2013 accolsero la notizia con sfavore: \u00abLa prima cosa che pensammo fu che non c'era nessuna utilit\u00e0 nell'uccisione di trenta poliziotti militari tedeschi. Perch\u00e9 piuttosto non avevano rischiato la pelle in un assalto a via Tasso? perch\u00e9 non avevano scelto come bersaglio Kappler e la sua banda di macellai? Chiss\u00e0 quale sarebbe stata adesso la reazione dei tedeschi: di certo non era un buon auspicio per il movimento clandestino della citt\u00e0. Quello che ci rattrist\u00f2 di pi\u00f9 fu l'ottima esecuzione e la precisione dell'attacco, la cui organizzazione appariva vicina alla perfezione!\u00bb.\nCommentando le parole di Amendola, i Benzoni lo accusano di operare una \u00abcosciente mistificazione\u00bb, in quanto in realt\u00e0 a marzo i combattimenti sul fronte di Anzio erano quasi fermi, e in quanto inoltre i comandi alleati \u00abnon si sarebbero mai sognati di sollecitare azioni\u00bb del tipo di via Rasella. Secondo i Benzoni, gli Alleati \u00abavevano certamente invitato all'insurrezione al momento dello sbarco: ma si trattava allora di ostacolare e sabotare con tutti i mezzi il movimento delle truppe tedesche verso il fronte (e, se le cose fossero andate bene, di ostacolarne la ritirata). Prima e dopo le loro istruzioni si mantenevano nei limiti del sabotaggio e dell'informazione. Mai e poi mai, invece, avrebbero contemplato un'azione come quella del 23 marzo che avrebbe potuto avere la duplice negativa conseguenza: o di accentuare la presa tedesca sulla citt\u00e0 che, per vari motivi, non desideravano, o di determinare quella insurrezione e quello scontro tra le varie fazioni della Resistenza che essi sommamente temevano\u00bb."}
{"id": "1249522", "revid": "176990", "url": "https://it.wikipedia.org/wiki?curid=1249522", "title": "Kafireas", "text": "Kafireas () \u00e8 una ex comunit\u00e0 della Grecia nella periferia della Grecia Centrale (unit\u00e0 periferica dell'Eubea) con 1.003 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Karystos."}
{"id": "1249524", "revid": "816040", "url": "https://it.wikipedia.org/wiki?curid=1249524", "title": "Ex chiesa e convento di San Francesco", "text": "Lex chiesa e convento di San Francesco si trova nel comune di Borgo San Lorenzo, accanto al santuario del Santissimo Crocifisso dei Miracoli.\nStoria e descrizione.\nRisalente alla seconda met\u00e0 del XIII secolo, fu ristrutturata, assieme al convento francescano cui era annessa, nel corso del XVI e del XVII secolo . Danneggiata nel terremoto del 1919 e nella Seconda Guerra Mondiale, \u00e8 stata oggetto di un recente restauro.\nL'edificio presenta l'originale struttura duecentesca, con semplice facciata a capanna con un arco gotico di laterizio sulla finestra e l'interno ad unica ampia navata con mura di laterizio e copertura a capriate . Vi si conservano tracce di affreschi del XIV secolo e della fine del XVI secolo."}
{"id": "1249527", "revid": "181699", "url": "https://it.wikipedia.org/wiki?curid=1249527", "title": "Banato del Danubio", "text": "Il banato del Danubio o banovina del Danubio (In serbo-croato: \u0414\u0443\u043d\u0430\u0432\u0441\u043a\u0430 \u0431\u0430\u043d\u043e\u0432\u0438\u043d\u0430, in Tedesco: Donau-Banschaft, in Ungherese: Dunai B\u00e1ns\u00e1g) era una provincia del Regno di Jugoslavia tra il 1929 e il 1941.\nGeografia.\nLa provincia copriva le seguenti regioni: Sirmia, Ba\u010dka, Banato, Baranja, \u0160umadija e Brani\u010devo.\nLa capitale della Banovina del Danubio era Novi Sad.\nPopolazione.\nSecondo il censimento del 1931 la popolazione totale di tutta la provincia era di 2.387.495 abitanti ed era costituita da:\nCitt\u00e0.\nQuesto elenco \u00e8 riferito alle citt\u00e0 che appartenevano al banato del Danubio:"}
{"id": "1249530", "revid": "287204", "url": "https://it.wikipedia.org/wiki?curid=1249530", "title": "Campionato sudamericano di rugby 1987", "text": "L'edizione del 1987 del campionato del Sud America di Rugby a 15 si svolge a Santiago del Cile con la partecipazione di 4 squadre. "}
{"id": "1249531", "revid": "287204", "url": "https://it.wikipedia.org/wiki?curid=1249531", "title": "Serie A 1955-1956 (pallacanestro maschile)", "text": "Il campionato di Serie A di pallacanestro maschile 1955-1956 secondo livello del 34\u00ba campionato italiano, \u00e8 stato il primo dalla riforma dei campionati, che hanno creato la \"Prima Serie\" delle \"Elette\" e declassato la Serie A a \"Seconda Serie\". Le prime classificate di ciascun girone sono promosse nella Serie \"Elette\" e si disputeranno il titolo nazionale di Serie A in una serie al meglio delle due partite, retrocedono in Serie B le ultime due classificate di ogni girone\nVerdetti.\nFormazione Sport Vela Viareggio: Luporini, Pieraccini, Lyssi, Soppelsa, Pieraccini, Dowty, Novani, Casaccia, Fiorani, Maffei. Coach: Giacomo Parodi\nFonti.\nIl Corriere dello Sport edizione 1955-56"}
{"id": "1249534", "revid": "112794718", "url": "https://it.wikipedia.org/wiki?curid=1249534", "title": "Giurassico inferiore", "text": " \nNella scala dei tempi geologici, il Giurassico inferiore o Lias, \u00e8 la prima delle tre epoche in cui \u00e8 suddiviso il periodo Giurassico.\nEsso si estende cronologicamente da circa 199,6 \u00b1 0,6 a circa 175,6 \u00b1 2,0 milioni di anni fa (Ma). \u00c8 preceduto dal Triassico superiore, terza e ultima epoca del Triassico, e seguito dal Giurassico medio.\nEtimologia.\nIl nome Lias, con cui era precedentemente conosciuto specialmente nella letteratura anglosassone del XIX e XX secolo, sembra derivare dalla pronuncia dialettale della parola inglese \"layers\" (strati), pronunciata \"laias\" da parte dai cavatori di pietra delle coste inglesi o dei marinai addetti al trasporto di questo tipo di calcare, particolarmente dagli affioramenti nelle coste del Galles.\nSuddivisioni.\nLa Commissione Internazionale di Stratigrafia riconosce per il Giurassico inferiore la suddivisione in quattro piani ordinati dal pi\u00f9 recente al pi\u00f9 antico secondo il seguente schema:\nDefinizioni stratigrafiche e GSSP.\nLa base del Giurassico inferiore, nonch\u00e9 dell'intero periodo Giurassico, coincide con quella del suo primo piano, l'Hettangiano, ed \u00e8 definita dalla prima comparsa negli orizzonti stratigrafici dei fossili di ammonite della specie \"Psiloceras spelae\", del genere Psiloceras, ben al di sopra della netta escursione negativa dell'isotopo del carbonio.; mentre la sommit\u00e0 del periodo \u00e8 contrassegnata dalla scomparsa dall'ammonite, \"Pleydellia aalensis\" (Toarciano).\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, per l'inizio dell'Hettangiano (e quindi del Giurassico) \u00e8 stato ratificato nel 2010 in una sezione a Kuhjoch, nel Tirolo Austriaco (coordinate: 47.4839\u00baN, 11.5306\u00baE).\nAffioramenti.\nImportanti affioramenti del Lias si trovano nelle coste inglesi, in particolare nella contea di Dorset e in quella di Yorkshire. \nLe facies del Giurassico inferiore di quest'area sono prevalentemente costituite da argilla, calcare e silt depositatisi in ambiente marino. Particolarmente rappresentative del periodo sono le scogliere del Vale of Glamorgan, nel sud del Galles, che si estendono per oltre 20\u00a0km poco discosto da Cardiff.\nIn Italia i calcari marini di epoca liassica si rinvengono in molte zone delle Alpi meridionali di Lombardia, Trentino, Veneto, nella Toscana, nell'Appennino centrale; inoltre in molte altre parti del paese. Spesso consentono studi bio e cronologici dettagliati, tramite ammoniti, fossili guida (Venturi e al. 2010 in biblio.).\nIn alcune zone del Trentino quali Marco di Rovereto o Dro, all'interno di formazioni liassiche ubicate su superfici di strato messe a nudo da frane per scivolamento, sono state scoperte piste fossili di dinosauro.\nForme di vita.\nAmmoniti.\nIn questa epoca le ammonoidea, che erano quasi scomparse dopo l'estinzione di massa della fine del Triassico, ebbero una radiazione notevole che le port\u00f2 a sviluppare una grande diversit\u00e0 di forme dando luogo alle vere e proprie ammoniti (Ammonitoidi). La loro evoluzione fu cos\u00ec rapida e importante che i loro gusci fossilizzati sono utilizzati come fossili guida per stabilire la datazione e identificare i limiti inferiori e superiori dei periodi geologici.\nRettili marini.\nIl Giurassico inferiore fu periodo di tempo importante per lo sviluppo dei rettili marini. Nell'Hettangiano i rettili gi\u00e0 comparsi durante il Retico, come ichthyosauria e plesiosauri, si svilupparono ulteriormente e inoltre comparvero nuove specie come il \"Temnodontosaurus\", \"Eurycleidus\", \"Macroplata\" e \"Rhomaleosaurus\". Erano tutti plesiosauri con collo di lunghezza media e testa larga.\nNel Toarciano, l'ultimo stadio di questa epoca, fecero la loro comparsa i thalattosuchia (i coccodrilli marini), nuove specie di ichtyosauri come \"Stenopterygius\", \"Eurhinosaurus\" e il primitivo \"Suevoleviathano\", e plesiosauri come elasmosauri (dal collo lungo), \"Microcleidus\", \"Occitanosaurus\", e il pliosauro \"Hauffiosaurus\".\nAnimali terrestri.\nSulla terraferma fecero la loro comparsa nuovi tipi di dinosauri, heterodontosauridi, scelidosauri, stegosauri e tetanurae, che si aggiunsero ai podokesauri, prosauropodi e sauropodi che provenivano dal Triassico. Erano presenti anche piccoli coccodrilli carnivori come sphenosuchidi e protosuchi.\nNella parte bassa della vegetazione si muovevano i primi mammiferi assieme ai tritylodonti, rettili simili ai mammiferi, gli sphenodonti simili a lucertole e i primi Lissamphibia.\nNell'aria nuovi tipi di pterosauri rimpiazzarono quelli scomparsi alla fine del Triassico."}
{"id": "1249536", "revid": "767487", "url": "https://it.wikipedia.org/wiki?curid=1249536", "title": "Lichada", "text": "Lichada () \u00e8 una ex comunit\u00e0 della Grecia nella periferia della Grecia Centrale (unit\u00e0 periferica dell'Eubea) con 1.140 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Istaia-Aidispos."}
{"id": "1249537", "revid": "71155", "url": "https://it.wikipedia.org/wiki?curid=1249537", "title": "Genere non-binario", "text": ""}
{"id": "1249538", "revid": "287204", "url": "https://it.wikipedia.org/wiki?curid=1249538", "title": "Nonostante Clizia", "text": "Nonostante Clizia \u00e8 il dodicesimo romanzo di Andrea G. Pinketts, pubblicato da Arnoldo Mondadori Editore nel 2003.\nTrama.\nQuale potrebbe essere la miglior morte per Lazzaro Santandrea, se non la resurrezione? Come il suo celebre omonimo, anche Santandrea rivive. Nonostante Clizia, l'infermiera che ne aveva decretato (erroneamente) la morte. La storia inizia a Savona, dove Lazzaro ha ricevuto un colpo di pistola che ne aveva finto il decesso. Fortunatamente, le cose si sistemano, e il nostro eroe pu\u00f2 tornare a Milano, dove lo aspettano la madre e gli amici di sempre. Un'altra storia in cui Pinketts riesce a fondere vari scenari contemporanei e molti orrori metropolitani: tra lotte siculo-cinesi, uomini che si travestono e top-model, la vicenda scorre via, appassionando sempre pi\u00f9 il lettore."}
{"id": "1249539", "revid": "33689", "url": "https://it.wikipedia.org/wiki?curid=1249539", "title": "Videogioco di pallacanestro", "text": ""}
{"id": "1249540", "revid": "119535278", "url": "https://it.wikipedia.org/wiki?curid=1249540", "title": "Adriana Ivancich", "text": "Biografia.\nLo scrittore statunitense conobbe Adriana Ivancich a Latisana il 10 dicembre del 1948, mentre si apprestava una partita di caccia in una tenuta in localit\u00e0 San Gaetano a Caorle. La contessina aveva 18 anni e lui quasi cinquanta.\nHemingway si innamor\u00f2 di lei e la frequent\u00f2 assiduamente. I due si vedevano a Venezia e Cortina. Hemingway rientr\u00f2 a Cuba nell'aprile 1949 per tornare a Venezia nel gennaio 1950 e restarvi fino a marzo. L'amicizia con Adriana rinnovava la sua creativit\u00e0. Alla fine lo scrittore invit\u00f2 Adriana e la madre Dora nella sua casa a Cuba. Adriana rest\u00f2 a Cuba per tre mesi e mezzo tra il 1950 e il 1951. Si videro di nuovo nel periodo marzo/maggio 1954 a Venezia, quando Hemingway torn\u00f2 dopo due incidenti d'aereo in Africa. Verso il 1955 si interruppe la relazione d'amore platonica. Tra 1949 e 1955 si scrissero una serie di lettere, di cui oggi una parte \u00e8 conservata nella universit\u00e0 di Austin (Texas) e nella Kennedy Library di Boston.\nHemingway, nonostante le iniziali smentite ufficiali, sue e della stessa Ivancich, si ispir\u00f2 chiaramente a lei per il personaggio di Renata nel suo romanzo \"Di l\u00e0 dal fiume e tra gli alberi\", ambientato in Veneto e Friuli, pubblicato nel 1950. Lo stesso Hemingway, proprio per tutelare Ivancich dal possibile scandalo che avrebbero potuto suscitare i palesi riferimenti presenti nel romanzo, ne viet\u00f2 la pubblicazione in Italia per almeno due anni. Il romanzo fu poi pubblicato in Italia nel 1965, ma la vicenda aveva suscitato comunque scalpore gi\u00e0 prima.\nLa stessa Adriana Ivancich scrisse un libro di memorie, \"La torre bianca\" (Arnoldo Mondadori Editore, 1980), nel quale raccont\u00f2 i dettagli della sua lunga frequentazione con lo scrittore statunitense, dichiarando fra l'altro di essere lei la Renata del romanzo \"Di l\u00e0 del fiume e tra gli alberi\".\nDisegn\u00f2 inoltre la copertina per l'edizione statunitense dello stesso romanzo e per altre pubblicazioni dello stesso Hemingway. Nel 1953 pubblic\u00f2 alcune sue poesie sotto il titolo \"Ho guardato il cielo e la terra\".\nNel 1963 spos\u00f2 il conte tedesco Rudolph von Rex col quale ebbe due figli, Carlo e Nicola.\nIl 24 marzo 1983 Adriana si impicc\u00f2, a 53 anni, nella sua tenuta in localit\u00e0 Giardino, tra Capalbio e Ansedonia. I medici dell\u2019ospedale di Orbetello non riuscirono a salvarla."}
{"id": "1249541", "revid": "21880", "url": "https://it.wikipedia.org/wiki?curid=1249541", "title": "Phidianidae", "text": ""}
{"id": "1249544", "revid": "33689", "url": "https://it.wikipedia.org/wiki?curid=1249544", "title": "Videogioco di wrestling", "text": ""}
{"id": "1249547", "revid": "287204", "url": "https://it.wikipedia.org/wiki?curid=1249547", "title": "Campionato sudamericano di rugby 1989", "text": "L'edizione del 1989 del campionato del Sud America di Rugby a 15 si svolge a Montevideo con la partecipazione di 5 squadre. "}
{"id": "1249551", "revid": "404338", "url": "https://it.wikipedia.org/wiki?curid=1249551", "title": "Museo Fortuny", "text": ""}
{"id": "1249554", "revid": "33689", "url": "https://it.wikipedia.org/wiki?curid=1249554", "title": "Videogioco di calcio", "text": "Il videogioco di calcio \u00e8 un tipo di videogioco sportivo, dedicato in modo pi\u00f9 o meno realistico alla disciplina del calcio.\nIl genere esiste dagli albori dell'industria videoludica, era molto prolifico per numero di titoli ai tempi d'oro della grafica 2D, ed \u00e8 sempre di notevole importanza: al 2020, nella classifica dei videogiochi pi\u00f9 venduti della storia, titoli calcistici compaiono all'11\u00ba (\"FIFA 18\"), 18\u00ba (\"FIFA 19\"), 23\u00ba (\"FIFA 11\") e 32\u00ba posto (\"FIFA 13\"), mentre il primo titolo dedicato a un diverso sport (pallacanestro) compare solo al 35\u00ba.\nStoria.\nUn precoce titolo commerciale che fa esplicito riferimento al calcio \u00e8 l'arcade \"Soccer\", progettato da Tomohiro Nishikado e pubblicato nel 1973, ma si tratta in sostanza di una variante di \"PONG\", con due racchette per ogni giocatore che dovrebbero rappresentare il portiere e un calciatore.\nCon principi di funzionamento simili vennero prodotti in quel periodo anche gli arcade \"Soccer\" (Ramtek, 1973), \"Super Soccer\" (Allied Leisure, 1973) e \"World Cup\" (Atari, 1974) e, per la console Magnavox Odyssey, \"Soccer\" (1974).\nTra i primi titoli commercializzati e pi\u00f9 somiglianti al vero calcio ci furono per console \"NASL Soccer\" (1979, per Intellivision, Mattel), in sala giochi \"Atari Soccer\" (1980, Atari) e per computer \"Hi-Res Soccer\" (1981, per Apple II, On-Line Systems).\nTra i primi grandi successi ci fu \"International Soccer\" (1983, Commodore 64), spesso riconosciuto come il primo titolo a rendere una simulazione pi\u00f9 completa del calcio, per quanto ancora lontana dal realismo, con l'introduzione di calci d'angolo, falli laterali e replay; e \"Tehkan World Cup\" (1985, arcade), che si distinse per il fluido controllo tramite trackball.\nA cavallo tra gli anni ottanta e novanta, il mercato si espanse proponendo tra i titoli pi\u00f9 importanti \"Emlyn Hughes International Soccer\" (1988), \"Microprose Soccer\" (1988), \"\" (1989), \"Kick Off\" (1989), \"Super Soccer\" (1990), \"Manchester United\" (1990), \"Striker\" (1992), \"Sensible Soccer\" (1992), \"Super Sidekicks\" (1993), \"Goal!\" (1993).\nIn particolare la maggiore rivalit\u00e0 per alcuni anni fu tra le serie di \"Kick Off\" e di \"Sensible Soccer\", entrambe di produzione britannica.\nDa \"Kick Off\" deriv\u00f2 anche \"Player Manager\" (1990), con un'importante componente manageriale.\nCon l'avvento della grafica 3D poligonale il genere ebbe una grossa riforma strutturale. Tra i marchi pi\u00f9 memorabili, sorsero le serie di \"Virtua Striker\" (1994-2002), \"Actua Soccer\" (1994-1998) e \"This Is Football\" (1999-2006).\nNel frattempo si venne a formare un duopolio tra la serie \"FIFA\" della Electronic Arts iniziata con \"FIFA International Soccer\" (1993), che sfrutta una licenza FIFA, e la serie \"Pro Evolution Soccer\" (\"PES\", divenuta negli anni '20 \"eFootball\") della Konami iniziata con \"International Superstar Soccer\" (1994); i due marchi si contendono tuttora il grosso del mercato, lanciando un nuovo titolo principale ogni anno per la maggior parte dei sistemi in voga.\nMentre in passato il maggior successo andava a \"PES\", almeno dagli anni '10 la prevalenza nelle vendite \u00e8 stata conquistata da \"FIFA\".\nCaratteristiche.\nI videogiochi calcistici moderni presentano, tra le altre, le seguenti caratteristiche:\nUn'altra peculiarit\u00e0 riguarda il calcio d'inizio, sempre battuto nel primo tempo dalla squadra che gioca sul proprio campo. Il giocatore pu\u00f2, inoltre, creare scenari (\"partite di fantasia\") impostando le statistiche dell'incontro (risultato, formazioni, provvedimenti disciplinari, calcio d'inizio). Da menzionare anche la permeabilit\u00e0 tra le piattaforme, che consente di trasferire i dati salvati da una console all'altra."}
{"id": "1249557", "revid": "287204", "url": "https://it.wikipedia.org/wiki?curid=1249557", "title": "Serie A 1956-1957 (pallacanestro maschile)", "text": "Il campionato di Serie A di pallacanestro maschile 1956-1957 secondo livello del 35\u00ba campionato italiano \u00e8 stato il secondo dalla riforma dei campionati.\nIl regolamento subisce un'importante modifica: viene abolito il pareggio, per\u00f2 per ogni sconfitta viene assegnato un punto.\nVerdetti.\nFormazione: Damiani, Salich, Canazzoni, Natali, Porcelli, Di Iorio, Magrini, Jurman, Rak, Steffe."}
{"id": "1249558", "revid": "744896", "url": "https://it.wikipedia.org/wiki?curid=1249558", "title": "Full HD", "text": ""}
{"id": "1249559", "revid": "226458", "url": "https://it.wikipedia.org/wiki?curid=1249559", "title": "Campionato sudamericano di rugby 1991", "text": "L'edizione del 1991 del campionato del Sud America di rugby a 15 si svolge in varie sedi con la partecipazione di 5 squadre. \nIl torneo viene agevolmente vinto, dall'Argentina, che schiera la squadra migliore, per preparsi alla Coppa del Mondo di rugby 1991."}
{"id": "1249562", "revid": "2110845", "url": "https://it.wikipedia.org/wiki?curid=1249562", "title": "Enzo Brunori", "text": "Biografia.\nDopo aver completato gli studi di belle arti a Perugia, comincia ad entrare, molto giovane, nei circoli culturali, tanto che perfino dei gerarchi di grido dell'epoca cercano di portarlo a Roma, ma il Brunori non sentendosi pronto decide di restare in Umbria.\nNel 1947 allest\u00ec nella sua citt\u00e0 la prima mostra ufficiale, entrando in contatto sia con Gerardo Dottori che con il critico d'arte Lionello Venturi, figure fondamentali per la sua maturazione artistica. \nFamoso per la rappresentazione della natura, amava raffigurare piante e mari come degli elementi naturali visti come ragione dell'essere. Vinse nel 1953 un \"premio acquisto\" nell'ambito del Premio Spoleto. Partecip\u00f2 a due edizioni della biennale di Venezia. Divenne docente di pittura all'accademia di belle arti di Roma.\nNel 1963 una sua opera viene esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", allestita in medio oriente e in nordafrica.\nDopo un'ultima antologica allestita a Perugia nel 1988, si ritir\u00f2 a vita privata sino alla prematura morte nel 1993.\nDal 23 aprile al 16 maggio 2008, a Roma, nella Sala delle Colonne del Vittoriano, ha avuto luogo l'antologica: \"Enzo Brunori - Una poetica del colore nel secondo Novecento\" a cura di Enrico Crispolti, catalogo De Luca Editori d'Arte, mostra che ha avuto l'Alto Patronato della Presidenza della Repubblica ed i Patrocini delle Regioni Umbria e Lazio; delle Province di Perugia e Roma e dei Comuni di Roma e Perugia.\nCollegamenti esterni.\nhttp://www.enzobrunori.it Sito dell'Associazione Culturale Enzo Brunori - Presidente Giovan Filippo Lippi Boncambi"}
{"id": "1249564", "revid": "106908", "url": "https://it.wikipedia.org/wiki?curid=1249564", "title": "Gran Premio d'Ungheria 2006", "text": "Il Gran Premio d'Ungheria 2006 si \u00e8 svolto il 6 agosto all'Hungaroring. A vincere \u00e8 stato, per la prima volta in carriera, l'inglese Jenson Button, davanti a Pedro de la Rosa e a Nick Heidfeld, che ottiene il primo podio per la BMW Sauber. A punti anche l'altra Honda di Rubens Barrichello, l'altro inglese David Coulthard, Ralf Schumacher, e le due Ferrari di Felipe Massa e Michael Schumacher, ritiratosi a due giri dal termine, per\u00f2 ottavo. In realt\u00e0 doveva arrivare a punti l'esordiente polacco Robert Kubica, per\u00f2 la sua vettura \u00e8 stata trovata sottopeso e cos\u00ec \u00e8 stato squalificato. I leader del mondiale, Fernando Alonso e la Renault, non prendono neanche un punto.\nVigilia.\nLa BMW Sauber sostituisce Jacques Villeneuve con il terzo pilota, il polacco Robert Kubica.\nQualifiche.\nResoconto.\nNella prima fase il portoghese Tiago Monteiro accede alla seconda sessione per meno di un decimo a scapito di Vitantonio Liuzzi, dell'eliminato a sorpresa Nico Rosberg, delle due Super Aguri, di Christijan Albers e Scott Speed. Nella seconda fase vengono eliminati i due contendenti al titolo, Michael Schumacher e Fernando Alonso: il tedesco perch\u00e9 nelle prove libere del sabato mattina, durante il rientro ai box, ha superato Alonso e Kubica dopo l'esposizione della bandiera rossa, causata dalla rottura del motore di Jenson Button, mentre lo spagnolo perch\u00e9 il giorno prima aveva superato Robert Doornbos stringendolo in piena velocit\u00e0 verso il muretto dei box, dopo che lo stesso lo aveva rallentato nel giro precedente. A causa delle penalizzazioni subite, consistenti in due secondi di penalit\u00e0 inflitti ad entrambi in ogni singola qualifica, Fernando partir\u00e0 dalla quindicesima piazza, mentre Michael partir\u00e0 dodicesimo. Da notare il fatto che il tedesco aveva realizzato il miglior tempo con 1'18\"875, unico a scendere sotto l'1'19\". Inoltre non passano il turno le Red Bull, Tiago Monteiro e il tedesco Nick Heidfeld, undicesimo. Nella Q3 Kimi R\u00e4ikk\u00f6nen conquista la seconda pole consecutiva, seguito a tre decimi da Felipe Massa. Dietro di loro le due Honda, con Rubens Barrichello terzo e Jenson Button quarto, mentre gli italiani Jarno Trulli e Giancarlo Fisichella sono ottavo e nono.\nGara.\nCronaca.\nLa gara \u00e8 il primo gran premio ungherese in 20 anni che si disputa sotto la pioggia. Alla partenza scatta in testa Kimi R\u00e4ikk\u00f6nen, e la mantiene fino al giro 17, quando si ferma ai box. Nelle retrovie, ottima rimonta di Fernando Alonso, che sfruttando una strategia pi\u00f9 conservatrice si porta in testa, posizione che manterr\u00e0 fino a prima del secondo pit-stop. All'uscita dalla pit lane, per\u00f2, la ruota posteriore sinistra di Fernando, non essendo ben fissata, si sviter\u00e0 costringendolo al ritiro al giro 51. Per Alonso \u00e8 una grandissima delusione, dato che avrebbe potuto chiudere i giochi gi\u00e0 in Ungheria.\nAnche Jenson Button \u00e8 autore di una gara in rimonta fin dai primi giri: partito quattordicesimo a causa della penalizzazione, al sesto giro \u00e8 gi\u00e0 quinto e il giro successivo si porta in quarta posizione superando Michael Schumacher. Inizia quindi un recupero sulle due McLaren fino all'ingresso della safety car, al 26\u00ba giro, causato dall'incidente che coinvolge Raikkonen, secondo, e Vitantonio Liuzzi in fase di doppiaggio di quest'ultimo. Alla ripartenza della gara l'inglese della Honda si trova secondo, essendosi Raikkonen ritirato in conseguenza all'incidente con Liuzzi, e avendo de la Rosa effettuato il pit-stop in regime di SC, mentre Button si era gi\u00e0 fermato per il cambio gomme nei primi giri.\nNei successivi dieci giri dopo l'uscita della vettura di sicurezza, oltre a fare la seconda sosta ai box, grazie ad una serie di giri veloci Button recupera lo svantaggio da Alonso, portandosi quindi al comando in concomitanza con il secondo pit-stop del pilota spagnolo. Schumacher con il secondo pit-stop decide di non sostituire le gomme intermedie; dopo aver recuperato fino alla seconda posizione, con la pista che si \u00e8 ormai asciugata subisce il ritorno della McLaren di de la Rosa, al quale resiste solo per alcuni giri. Poi viene attaccato anche da Heidfeld e, nel tentativo di resistergli, rompe il braccetto dello sterzo dovendo cos\u00ec rientrare ai box, per ritirarsi a soli 2 giri dalla fine.\nJenson Button vince cos\u00ec il suo primo gran premio in carriera e riporta la Honda ad una storica vittoria in Formula 1, trentanove anni dopo quella ottenuta da John Surtees nel Gran Premio d'Italia 1967. Button \u00e8 anche il primo britannico a vincere in F1 dopo David Coulthard al Gran Premio d'Australia 2003. Dietro di lui si piazzano Pedro de la Rosa (al primo ed unico podio in carriera) e Nick Heidfeld, formando i tre in tal modo un podio inedito. Nel post-gara, il polacco della BMW Sauber Robert Kubica, giunto settimo al traguardo, viene squalificato, dato che la sua auto era stata trovata sottopeso di 2\u00a0kg. Si piazza quindi ottavo Michael Schumacher, che guadagna un punto importante nella lotta mondiale."}
{"id": "1249567", "revid": "289247", "url": "https://it.wikipedia.org/wiki?curid=1249567", "title": "Margraviato del Brandeburgo", "text": ""}
{"id": "1249571", "revid": "1305772", "url": "https://it.wikipedia.org/wiki?curid=1249571", "title": "Murata", "text": ""}
{"id": "1249573", "revid": "122949640", "url": "https://it.wikipedia.org/wiki?curid=1249573", "title": "Desametasone", "text": "Il desametasone (o desametazone) \u00e8 un potente glucocorticoide di sintesi, farmaco appartenente alla classe degli antinfiammatori steroidei.\nCaratteristiche chimico-fisiche.\nLa molecola si presenta come una polvere cristallina, biancastra, praticamente insolubile in acqua ma facilmente solubile in acetone ed alcool; la solubilit\u00e0 in diclorometano \u00e8 parziale. Deve essere protetta dalla luce diretta.\nFarmacodinamica.\nIl desametasone \u00e8 un principio attivo, rientrante tra i farmaci corticosteroidei; \u00e8 un ormone di sintesi dotato di un\u2019attivit\u00e0 antiinfiammatoria circa 7 volte pi\u00f9 potente del prednisolone e 30 volte pi\u00f9 potente dell\u2019idrocortisone.\nLa molecola esercita la sua azione sull'asse ipotalamo-ipofisi-surrene (HPA) legandosi a specifici recettori della membrana plasmatica cellulare.\nNegli altri tessuti la molecola oltrepassa le membrane cellulari e si diffonde nel citosol combinandosi con specifici recettori citoplasmatici, il recettore per i glucocorticoidi (GR).\nIl complesso che si viene a formare entra nel nucleo cellulare e stimola la sintesi proteica.\nCome altri steroidi adrenocorticali il desametasone \u00e8 dotato di propriet\u00e0 anti-allergica, antishock, antitossica, antifebbrile e immunosoppressiva. Caratteristicamente questa molecola presenta in prevalenza un\u2019attivit\u00e0 glicocorticoide; la sua capacit\u00e0 di determinare ritenzione renale di sodio e acqua (ovvero l'attivit\u00e0 mineralcorticoide) \u00e8 invece ampiamente inferiore rispetto a quella di altre molecole della medesima classe.\nFarmacocinetica.\nDopo somministrazione per via orale il desametasone viene rapidamente assorbito dal tratto gastrointestinale.\nA seguito di iniezione per via endovenosa il picco plasmatico \u00e8 raggiunto in 5 minuti. \nLa sua emivita nel plasma \u00e8 pari a circa 190 minuti. Pi\u00f9 interessante considerare l'emivita biologica della molecola che \u00e8 pari a 36-54 ore, il che rende il desametasone una sostanza indicata per il trattamento di quelle patologie che richiedono un\u2019azione glucocorticoide prolungata.\nLa molecola si lega alle proteine plasmatiche, soprattutto all'albumina, per il 77% circa (proporzionalmente meno rispetto a quanto accada per la maggior parte degli altri corticosteroidi). Il metabolismo nel fegato non \u00e8 particolarmente rapido; circa il 65% della dose assunta \u00e8 escreta nelle urine entro 24 ore, specie in forma di steroidi non coniugati.\nIl farmaco oltrepassa con facilit\u00e0 la barriera placentare essendo solo minimamente inattivato.\nUsi medici.\nIl desametasone \u00e8 un corticosteroide caratterizzato da una principale attivit\u00e0 glucocorticoide. 750 microgrammi di desametasone sono equivalenti all'attivit\u00e0 antiinfiammatoria di circa 5 mg di prednisolone.\nLa molecola \u00e8 stata utilizzata, anche nelle sue forme esterificate, nel trattamento di tutte quelle condizioni in cui \u00e8 indicata la terapia con corticosteroidi. L'unica eccezione \u00e8 rappresentata dall'insufficienza adrenocorticale per la quale in medicina si preferisce ricorrere all'idrocortisone associato al fludrocortisone. La mancanza di propriet\u00e0 mineralocorticoidi rende la molecola particolarmente adatta al trattamento di tutte quelle condizioni nelle quali l'effetto sodio e acqua ritentivo pu\u00f2 comportare degli svantaggi(ad esempio soggetti con precedenti di scompenso cardiaco o predisposti alla formazione di edemi)\nAntiinfiammatorio.\nIl desametasone \u00e8 usato per trattare molti disturbi infiammatori e autoimmuni, come l'artrite reumatoide e il broncospasmo. La porpora trombocitopenica idiopatica, una malattia autoimmune acquisita caratterizzata da una diminuzione del numero di piastrine, risponde a 40 mg al giorno del principio attivo, che viene somministrato per quattro giorni; i cicli di trattamento sono generalmente di 14 giorni. Non \u00e8 chiaro se il desametasone in questa condizione sia significativamente migliore di altri glucocorticoidi.\nIl desametasone viene normalmente utilizzato per il trattamento del croup nei bambini: una singola dose \u00e8 spesso sufficiente per ridurre il gonfiore delle vie aeree migliorando cos\u00ec la respirazione e riducendo il discomfort provato dal paziente\nIl desametasone pu\u00f2 essere iniettato nel tallone per il trattamento della fascite plantare: la procedura spesso avviene sotto controllo ecografico.\nLa molecola \u00e8 presente in alcuni colliri (viene utilizzata in particolare dopo alcuni interventi chirurgici agli occhi), in spray nasali e in alcune gocce auricolari (dove risulta spesso in combinazione con antibiotici e antimicotici).\nImpianti steroidei intravitreali di desametasone sono stati approvati dalla Food and Drug Administration (FDA) per il trattamento di condizioni oculari come l'edema maculare diabetico, l'occlusione della vena retinica centrale e l'uveite.\nIl desametasone \u00e8 stato anche utilizzato in associazione ad antibiotici per il trattamento dell'endoftalmite acuta.\nIl desametasone viene utilizzato negli elettrocateteri di stimolazione cardiaca transvenosi per ridurre al minimo la risposta infiammatoria del miocardio. Lo steroide viene rilasciato nel miocardio non appena la vite viene estesa e pu\u00f2 svolgere un ruolo significativo nel ridurre al minimo la soglia di stimolazione acuta, proprio grazie alla riduzione della risposta infiammatoria.\nIl desametasone pu\u00f2 essere somministrato prima dell'infusione di antibiotici in caso di meningite batterica. La molecola agisce nel ridurre la risposta infiammatoria dell'organismo ai batteri uccisi dagli antibiotici (la morte batterica rilascia infatti mediatori proinfiammatori che possono provocare una risposta dannosa), riducendo cos\u00ec la perdita dell'udito e il danno neurologico.\nCancro.\nAi pazienti affetti da cancro, in particolare a coloro che si sottopongono a chemioterapia, viene spesso somministrato desametasone per contrastare alcuni effetti collaterali dei trattamenti antitumorali.\nIl desametasone pu\u00f2 potenziare l'effetto antiemetico degli antagonisti del recettore 5-HT3, come l'ondansetron. L'esatto meccanismo di questa interazione non \u00e8 ben definito, ma \u00e8 stato ipotizzato che questo effetto possa essere dovuto, tra molte altre cause, all'inibizione della sintesi delle prostaglandine, agli effetti antinfiammatori, agli effetti immunosoppressori, alla diminuzione del rilascio di oppioidi endogeni o, pi\u00f9 probabilmente, ad una combinazione di quanto sopra.\nNei tumori cerebrali (primari o metastatici), il desametasone viene utilizzato per contrastare lo sviluppo dell'edema cerebrale, una condizione clinica che pu\u00f2 comportare la compressione di strutture cerebrali. In questi casi generalmente si ricorre ad un dosaggio di 8-10 mg di desametasone fosfato per via intravenosa, seguiti poi da 4-6 mg per via intramuscolare ogni 6 ore; la risposta terapeutica viene ottenuta in 24 ore e il dosaggio pu\u00f2 spesso essere ridotto dopo 2-4 giorni. Il trattamento \u00e8 comunque individualizzato e pu\u00f2 richiedere dosaggi pi\u00f9 elevati, in particolare se il paziente si trova in pericolo di vita. Un dosaggio di mantenimento 2-4mg per 2-3 volte al giorno viene normalmente utilizzato in pazienti con recidive di tumore o neoplasie inoperabili.\nA tutt'oggi in letteratura medica le evidenze di sicurezza ed efficacia di diverse dosi di desametasone in pazienti con tumore cerebrale maligno sono comunque scarse e contrastanti.\nIl desametasone \u00e8 anche usato come agente chemioterapico diretto in alcune neoplasie ematologiche, specialmente nel trattamento del mieloma multiplo, in cui il desametasone viene somministrato da solo o in combinazione con altri farmaci chemioterapici: pi\u00f9 comunemente con talidomide, lenalidomide, bortezomib, o una combinazione di doxorubicina (Adriamicina) e vincristina o bortezomib/lenalidomide/desametasone.\nCOVID-19.\nL'Universit\u00e0 di Oxford (Gran Bretagna) ha condotto uno studio su 6 000 malati affetti da COVID-19 dal quale risulterebbe che il desametasone riduce del 20% la mortalit\u00e0 dei malati necessitanti di ventilazione.\nIl desametasone \u00e8 raccomandato dal National Health Service nel Regno Unito e dal National Institutes of Health (NIH) negli Stati Uniti per i pazienti con COVID-19 che necessitano di ventilazione meccanica o supplementazione di ossigeno (senza necessit\u00e0 di ventilazione).\nIl trattamento con desametasone a bassi dosaggi, in pazienti ricoverati, si \u00e8 dimostrato efficace nel ridurre la mortalit\u00e0 in quei soggetti che necessitavano di supporto respiratorio.\nL'Organizzazione Mondiale della Sanit\u00e0 suggerisce di non utilizzare corticosteroidi nel trattamento di soggetti con COVID-19 non grave (raccomandazione condizionale, basata su prove di scarsa certezza)\nLa Infectious Diseases Society of America (IDSA) suggerisce l'uso di glucocorticoidi per i pazienti con COVID-19 grave, definiti come pazienti con SpO2 \u226494% nell'aria ambiente e coloro che richiedono ossigeno supplementare, ventilazione meccanica o ossigenazione extracorporea della membrana (ECMO). L'IDSA sconsiglia l'uso di glucocorticoidi per i soggetti affetti da COVID-19 senza ipossiemia che richiedono ossigeno. supplementare.\nNel settembre 2020, l'Agenzia europea per i medicinali (EMA) ha approvato l'uso del desametasone negli adulti e negli adolescenti (dai dodici anni di et\u00e0 e con un peso di almeno 40 kg) che necessitano di ossigenoterapia supplementare. Il desametasone pu\u00f2 essere assunto per via orale o somministrato tramite iniezione o infusione (flebo) in vena.\nEndocrinologia.\nIl desametasone viene utilizzato nel trattamento del disturbo, molto raro, di resistenza ai glucocorticoidi.\nNell'insufficienza surrenalica e nella malattia di Addison, il desametasone viene prescritto quando il paziente non risponde bene al prednisone o al metilprednisolone.\nPu\u00f2 essere utilizzato nell'iperplasia surrenalica congenita negli adolescenti e negli adulti per sopprimere la produzione di ACTH. Di solito viene somministrato nelle ore notturne.\nLa somministrazione orale \u00e8 utile nell'iter diagnostico in caso di sospetta malattia di Cushing. Con particolari test si valuta se l'asse ipofisi-surrene (dove agisce il desametasone con un'azione inibitoria) \u00e8 rimasto intatto.\nGravidanza.\nIl desametasone pu\u00f2 essere somministrato alle donne a rischio di parto prematuro per promuovere la maturazione dei polmoni del feto. Il farmaco, somministrato da un giorno a una settimana prima del parto, \u00e8 stato associato a un basso peso alla nascita; tuttavia non sembra correlarsi ad un aumento dei tassi di morte neonatale.\nMalattie d'alta quota.\nIl desametasone \u00e8 utilizzato nel trattamento dell'edema cerebrale di alta quota (\"High-altitude cerebral edema\" - HACE) e dell'edema polmonare di alta quota (\"High-altitude pulmonary edema\" - HAPE). Viene comunemente somministrato in spedizioni di alpinismo per aiutare gli scalatori ad affrontare le complicazioni del mal di montagna.\nNausea e vomito.\nIl desametasone per via endovenosa \u00e8 efficace per la prevenzione della nausea e del vomito nelle persone che hanno subito un intervento chirurgico e il cui dolore post-operatorio \u00e8 stato trattato con oppioidi a lunga durata d'azione per via spinale o epidurale.\nLa combinazione di desametasone e un antagonista del recettore 5-HT3 come ondansetron \u00e8 pi\u00f9 efficace di un antagonista del recettore 5-HT3 da solo nel prevenire la nausea e il vomito postoperatori.\nControindicazioni.\nLa molecola \u00e8 controindicata in caso di ipersensibilit\u00e0 al principio attivo.\nAltre cotroindicazioni sono rappresentate da infezioni micotiche sistemiche o infezioni batteriche sistemiche; tubercolosi; malaria cerebrale; psicosi; ulcera peptica in particolare se con tendenza a sanguinamento; Herpes oftalmico\nEffetti indesiderati.\nGli effetti indesiderati sono simili a quelli degli altri farmaci della stessa classe terapeutica (corticosteroidi) tra cui in particolare: una maggiore suscettibilit\u00e0 e gravit\u00e0 delle infezioni batteriche (comprese infezioni opportunistiche), slatentizzazione della tubercolosi, riesacerbazione di patologie oftalmiche virali o micotiche. Tra le infezioni sostenute da miceti \u00e8 relativamente frequente la comparsa di candidiasi.\nAltri disturbi comuni sono la comparsa di acne, l'insonnia, le vertigini, un incremento dell'appetito, la comparsa di depressione, la tendenza all'incremento ponderale, la possibilit\u00e0 di insorgenza di ipertensione arteriosa, un incremento di pressioni intraoculari fino ad un franco glaucoma, cataratta, vomito, dispepsia, confusione mentale, irritabilit\u00e0 e cefalea.\nTra gli effetti collaterali endocrinologici si segnalano la possibile soppressione dell\u2019asse ipotalamo-ipofisi-surrene; nei trattamenti cronici \u00e8 possibile il verificarsi di una stato cushingoide; arresto della crescita in et\u00e0 pediatrica\nInterazioni.\nLe interazioni farmacologiche note includono:\nFarmaci che inducono il citocromo P450 3A4 (come barbiturici, fenitoina e rifampicina) possono ridurre l'emivita del desametasone, aumentandone il metabolismo. All'opposto farmaci che inibiscono il citocromo P450 3A4 (ad esempio ketoconazolo, itraconazolo e i macrolidi) possono determinare un aumento delle concentrazioni plasmatiche del desametasone e di altri corticosteroidi.\nIl contemporaneo trattamento con contraccettivi orali pu\u00f2 aumentare il volume di distribuzione della molecola. Gli anticoagulanti cumarinici possono vedere accentuata la propria azione in caso di terapia concomitante con corticosteroidi. In questi pazienti, pertanto, il tempo di protrombina e l\u2019INR necessitano di un pi\u00f9 frequente e attento monitoraggio per evitare il sanguinamento spontaneo nei pazienti che ricevono corticosteroidi e anticoagulanti cumarinici nello stesso tempo.\nUsi in medicina veterinaria.\nIl desametasone in associazione al prednisolone viene utilizzato in medicina veterinaria nei cavalli sportivi come potente farmaco anti-infiammatorio (Opticortenol-S). Questo farmaco viene comunemente somministrato per attuare una glucocorticoterapia locale o generale in quanto promuove la gluconeogenesi e induce un effetto anti-infiammatorio, antiallergico e antitossico.\nIndicazioni.\nLe principali indicazioni per l'utilizzo di opticortenol-S nell'equino NON DPA sono: artriti, sinoviti, infiammazione delle guaine tendinee, stiramenti, pruriti, eczemi, dermatiti. Pu\u00f2 inoltre essere utilizzato come coadiuvante nelle malattie infettive ed eventuali complicazioni.\nControindicazioni.\nL'impiego del farmaco \u00e8 controindicato nei soggetti aventi ipersensibilit\u00e0 nei confronti del principio attivo o in tutti quei soggetti che soffrono di ulcera gastrica, ulcera corneale, osteoporosi, gravidanza avanzata e diabete mellito (in quanto il prodotto \u00e8 un antagonista diretto dell'insulina).\nPosologia.\nVia di somministrazione: endovenosa, intramuscolare, sottocutanea, intraperitoneale e locale (intrarticolare).\nPosologia: 0,016-0,025\u00a0mL/kg p.v. (1,6-2,5\u00a0mL/100\u00a0kg p.v.) pari a 0,04\u00a0mg di desametasone trimeltilacetato e 0,12\u00a0mg di prednisolone \u2013 0,0625\u00a0mg di desametasone trimetilacetato e 0,1875\u00a0mg di prednisone/kg p.v.\nIn caso di assoluta necessit\u00e0 eseguire una seconda iniezione dopo 2\u00a0\u2013 5 giorni.\nTrattamento locale: da 1 a 3\u00a0mL pari a\nTempi di sospensione.\nIl prodotto non va somministrato a cavalli allevati allo scopo alimentare.\nEffetti indesiderati e avvertenze speciali.\nIl trattamento con Opticortenol-S pu\u00f2 determinare l'insorgenza di un parto prematuro. Inoltre il prodotto deve essere impiegato con precauzione sotto il diretto controllo veterinario in caso di ipotrofia muscolare, malattie croniche debilitanti e processi cicatriziali a lenta guarigione. Essendo un corticosteroide, Opticortenol-S potrebbe predisporre a una laminite, pertanto \u00e8 consigliato monitorare clinicamente l'animale durante il trattamento. Dopo l'interruzione del trattamento possono sorgere sintomi di insufficienza surrenalica. Per ridurre al minimo i problemi di insufficienza surrenalica si consiglia di somministrare Opticortenol-S al mattino, cio\u00e8 durante il picco del cortisolo endogeno e ridurre gradualmente il dosaggio a fine trattamento.\nInoltre glicocorticoidi possono interagire con i FANS aumentando la probabilit\u00e0 di sviluppo di ulcera gastrica, viene quindi sconsigliata l'associazione di questi due principi attivi negli animali trattati.\nDopo trattamenti prolungati con cortisonici ad alto dosaggio possono verificarsi casi di ipotrofia muscolare, osteoporosi, assottigliamento della mucosa gastrica, immunodepressione e rallentamento e dei processi cicatriziali. Anche l'immunodepressione \u00e8 stata verificata, ma essa pu\u00f2 risultare utile per il trattamento di alcune forme neoplastiche quali il linfosarcoma."}
{"id": "1249574", "revid": "14691", "url": "https://it.wikipedia.org/wiki?curid=1249574", "title": "Emily the strange", "text": ""}
{"id": "1249576", "revid": "406085", "url": "https://it.wikipedia.org/wiki?curid=1249576", "title": "Via Rasella", "text": ""}
{"id": "1249579", "revid": "1534511", "url": "https://it.wikipedia.org/wiki?curid=1249579", "title": "Trattato di Wehlau", "text": "Il trattato di Wehlau (in tedesco: \"Vertrag von Wehlau\"; in polacco: \"Traktat Welawski\") fu un trattato firmato nella citt\u00e0 della Prussia orientale di Wehlau (\"Welawa\", oggi \"Znamensk, nell'Oblast' di Kaliningrad\") tra la Polonia e il Brandeburgo-Prussia durante il Diluvio il 19 settembre 1657.\nNella sua carica di duca di Prussia, il Margravio Federico Guglielmo del Brandeburgo, aveva revocato il giuramento di fedelt\u00e0 al sovrano Giovanni II Casimiro di Polonia nel 1656, e si era alleato contro di lui con il re Carlo X di Svezia, che Federico Guglielmo riconosceva come sovrano di Prussia. Con il trattato di Labiau, in quell'anno, Carlo assegn\u00f2 al margravio la sovranit\u00e0 sulla Prussia e la Varmia. Dopo la sua sconfitta nella Battaglia di Varsavia del 1656, Giovanni Casimiro si incontr\u00f2 con Federico Guglielmo a Wehlau. In cambio della rinuncia del margravio all'alleanza Brandeburgo-Svezia, il re polacco riconobbe la piena sovranit\u00e0 di Federico Guglielmo sul Ducato di Prussia, che dal trattato di Toru\u0144 del 1466 era uno stato fantoccio polacco. Nel caso la dinastia brandeburgo-prussiana degli Hohenzollern si fosse estinta, il Ducato di Prussia doveva tornare alla corona di Polonia. Anche se il governo degli Hohenzollern termin\u00f2 nel 1918, la Prussia Orientale non torn\u00f2 alla Polonia fino al 1945 e, anche allora, fu restituita solo la parte meridionale.\nJohann von Hoverbeck fu uno dei diplomatici brandeburgo-prussiani durante i negoziati per il trattato, che fu emendato dal trattato di Bydgoszcz il 6 novembre 1657 e confermato dal trattato di Oliva del 1660.\nDato che la sovranit\u00e0 degli Hohenzollern in Prussia sorgeva al di fuori del Sacro Romano Impero, l'elettore Federico I di Prussia fu in grado di elevare in Ducato di Prussia allo status di Regno di Prussia nel 1701. Uno dei motivi era quello che, secondo la legge costituzionale, la Prussia Orientale non era mai stata parte della Germania, ma uno stato tedesco indipendente in unione personale con l'Elettorato del Brandeburgo: dapprima brevemente durante le rivoluzioni del 1848, e poi ancora dal 1871 al 1950 dalla creazione del Secondo Reich alla vittoria degli Alleati quando la Germania Est accett\u00f2 la linea Oder-Nei\u00dfe come confine orientale, che fu confermata dal governo della riunificazione della Germania nel 1990."}
{"id": "1249580", "revid": "189072", "url": "https://it.wikipedia.org/wiki?curid=1249580", "title": "Lorenzo Luzzo", "text": ""}
{"id": "1249583", "revid": "339392", "url": "https://it.wikipedia.org/wiki?curid=1249583", "title": "Relazione periodo-luminosit\u00e0", "text": ""}
{"id": "1249586", "revid": "1318658", "url": "https://it.wikipedia.org/wiki?curid=1249586", "title": "Serie A 1957-1958 (pallacanestro maschile)", "text": "Il campionato di Serie A di pallacanestro maschile 1957-1958 secondo livello del 36\u00ba campionato italiano, \u00e8 stato il terzo dalla riforma dei campionati. Vengono promosse le prime classificate di ogni girone che al termine della stagione si disputeranno, in partite di andata e ritorno ed eventuale bella, il titolo di campione d'Italia della Serie A\nVerdetti.\nFormazione Venezia: Donega, Toso, Moscheni, Montesco, Doria, Bognolo, Geroli, Girardo, Vincenti, Del Zotto\nAllenatore: Marsico\nFonti.\nIl Corriere dello Sport edizione 1957-58\nLa Gazzetta del Mezzogiorno edizione 1957-58"}
{"id": "1249588", "revid": "4175", "url": "https://it.wikipedia.org/wiki?curid=1249588", "title": "Campionato sudamericano di rugby 1993", "text": "L'edizione del 1993 del campionato Sudamericano di Rugby si svolge in varie sedi con la partecipazione di 5 squadre. "}
{"id": "1249595", "revid": "287204", "url": "https://it.wikipedia.org/wiki?curid=1249595", "title": "Campionato sudamericano di rugby 1995", "text": "L'edizione del 1995 del campionato del Sud America di rugby a 15 si svolge in varie sedi con la partecipazione di 4 squadre. "}
{"id": "1249599", "revid": "287204", "url": "https://it.wikipedia.org/wiki?curid=1249599", "title": "Delta Cephei", "text": "Delta Cephei (\u03b4 Cep / \u03b4 Cephei) \u00e8 una stella supergigante gialla cefeide con magnitudine apparente da 3,48 a 4,37 e un periodo di circa 5,37 giorni, situata nella costellazione del Cefeo. Costituisce la seconda cefeide scoperta (Goodricke, 1784), e una delle pi\u00f9 luminose del cielo.\nCaratteristiche.\nLa stella impiega meno tempo a raggiungere il massimo della luminosit\u00e0, e pi\u00f9 tempo per arrivare al minimo; nello stesso arco di tempo varia anche la sua classe spettrale: da F5 a G3. \nSi ritiene che stelle di questo genere si formino con una massa 3\u201330 volte superiore a quella solare, e che abbiano gi\u00e0 da tempo passato la fase di sequenza principale come stelle di Classe B. Dopo aver esaurito il loro combustibile nucleare, l'idrogeno, presente nel nucleo, queste stelle instabili passano ora attraverso gli ultimi stadi della loro evoluzione.\nDelta Cephei ha circa 2.000 volte la luminosit\u00e0 del Sole, producendo un forte vento stellare, che, in combinazione con le pulsazioni stellari, hanno un tasso di espulsione di massa di circa (1,0 \u00b1 0,8) masse solari ogni milione di anni. Questa materia confluisce verso l'esterno ad una velocit\u00e0 di circa 35 km s\u20131. Il risultato di questo gas espulso \u00e8 la formazione di una nebulosa di circa un parsec di diametro che contiene 0,07-0,21 masse solari di idrogeno neutro. Dove il vento stellare \u00e8 in conflitto con il mezzo interstellare circostante si forma un'onda di prua.\nDelta Cephei ha anche un compagno, una stella di classe B 500 volte pi\u00f9 luminosa del Sole. Dista dalla principale circa 41 arcosecondi, che a quella distanza corrispondono a circa 12.000 UA. Un'altra compagna, a 21\" di distanza e di magnitudine 13, si ritiene invece che sia solo sulla linea di vista dalla Terra, e non legata gravitazionalmente a Delta Cephei.\nOsservazione.\nLa sua posizione \u00e8 fortemente boreale e ci\u00f2 comporta che la stella sia osservabile perfettamente dall'emisfero nord, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alla fascia tropicale.\nLa sua magnitudine al massimo \u00e8 3,5, questo le consente di essere scorta con facilit\u00e0 anche dalle aree urbane di moderate dimensioni, sebbene un cielo non eccessivamente inquinato sia maggiormente indicato per la sua individuazione, in particolar modo quando la luminosit\u00e0 della stella scende al minimo.\nIl periodo migliore per la sua osservazione nel cielo serale ricade nei mesi compresi fra fine giugno e novembre; nell'emisfero nord \u00e8 visibile anche per tutto l'autunno, grazie alla declinazione boreale della stella, mentre nell'emisfero sud pu\u00f2 essere osservata in particolare durante i mesi del tardo inverno australe.\nStoria.\nLa sua variabilit\u00e0 fu scoperta da John Goodricke nel 1784, e fu la seconda variabile di questo tipo scoperta, dopo Eta Aquilae, la cui variabilit\u00e0 fu riconosciuta tale da Edward Pigott all'inizio dello stesso anno. Per la sua luminosit\u00e0 e per l'ampiezza delle fluttuazioni, \u00e8 una delle stelle pi\u00f9 semplici per astrofili e astronomi dilettanti che iniziano a dedicarsi allo studio delle stelle variabili, perch\u00e9 la stella \u00e8 sempre visibile nelle ore notturne di gran parte dell'emisfero boreale.\nNel 2002 \u00e8 stato impiegato il Telescopio Spaziale Hubble per determinare la distanza della stella, con un errore di circa il 4%: 273 parsec, o 890 anni luce.\nAllontanamento.\nPoco pi\u00f9 di 6 milioni di anni fa, era pi\u00f9 vicina al Sole di quanto non lo sia ora, trovandosi a circa 550 anni luce di distanza. In quell'epoca, la sua magnitudine massima era attorno a +2,7."}
{"id": "1249600", "revid": "53251", "url": "https://it.wikipedia.org/wiki?curid=1249600", "title": "Phantom (elettronica)", "text": ""}
{"id": "1249605", "revid": "767487", "url": "https://it.wikipedia.org/wiki?curid=1249605", "title": "Joey Tafolla", "text": "Biografia.\nDopo essere stato membro dei Jag Panzer, inizi\u00f2 la carriera solista con l'etichetta Shrapnel Records di Mike Varney durante gli anni '80, ed emerse assieme ad altri \"shredder\" (chitarrista dotato di notevole tecnica e velocit\u00e0) del tempo, come Marty Friedman, Jason Becker, Paul Gilbert, Richie Kotzen, Tony MacAlpine e Vinnie Moore.\nNella seconda met\u00e0 degli anni Ottanta, s'inserisce nella scena neoclassica con il suo primo album \"Out Of The Sun\", pubblicato nel 1987, con ospiti Tony MacAlpine alle tastiere e Paul Gilbert alla chitarra. Joey dimostra subito di essere tecnicamente molto preparato e allo stesso tempo dotato di grande personalit\u00e0. Ben presto guadagner\u00e0 collaborazioni a progetti rock e a compilation chitarristiche del settore shredding.\nDopo quattro anni dal suo primo disco, nel 1991 cambia totalmente genere con \"Infra-Blue\", un lavoro quasi rock-fusion in trio, con Joey completamente diverso e pieno di idee shuffle nei riff, ma non manca una serie di virtuosismi, eseguiti principalmente nell'uso del legato. Con questo disco Joey si afferma abbastanza da poter tenere clinics e seminari in tutto il mondo, pubblicando un video didattico per la Reh Video e dedicandosi all'insegnamento.\nLa sua carriera solistica prosegue in modo eccellente, assorbendo varie influenze. Nel Giugno 2001 esce il suo terzo album \"Plastic\", nel quale Joey cerca ancora di sperimentare nuove soluzioni, pur continuando ad attingere dal suo enorme bagaglio virtuosistico.\nJoey \u00e8 stato titolare della JTM MERCHANDISING, una ditta che produceva abbigliamento ed accessori, con sede in Huntington Beach, California."}
{"id": "1249607", "revid": "287204", "url": "https://it.wikipedia.org/wiki?curid=1249607", "title": "Serie A 1958-1959 (pallacanestro maschile)", "text": "Il campionato di Serie A di pallacanestro maschile 1958-1959 secondo livello del 37\u00ba campionato italiano \u00e8 stato il quarto dalla riforma dei campionati. Sono iscritte 20 squadre raggruppate in 2 gironi da 10; le prime classificate di ogni girone vengono promosse alla serie superiore; retrocedono le ultime classificate squadre di ogni girone.\nVerdetti.\nFormazione: Agnini, Vitale, Bonetto, Sarain, Bidoli, Toffanello, Toneig, Fantin, Stefanelli Peraro. Allenatore: Marsico"}
{"id": "1249612", "revid": "287204", "url": "https://it.wikipedia.org/wiki?curid=1249612", "title": "Campionato sudamericano di rugby 1997", "text": "L'edizione del 1997 del campionato del Sud America di rugby si svolge in varie sedi con la partecipazione di 4 squadre. "}
{"id": "1249615", "revid": "2036605", "url": "https://it.wikipedia.org/wiki?curid=1249615", "title": "Camera degli Sposi", "text": "La Camera degli Sposi, chiamata nelle cronache antiche Camera picta (\"camera dipinta\"), \u00e8 una stanza collocata nel torrione nord-est del Castello di San Giorgio di Mantova. \u00c8 celebre per il ciclo di affreschi che ricopre le sue pareti, capolavoro di Andrea Mantegna, realizzato tra il 1465 e il 1474. Mantegna studi\u00f2 una decorazione ad affresco che investisse tutte le pareti e le volte del soffitto, adeguandosi ai limiti architettonici dell'ambiente, ma al tempo stesso sfondando illusionisticamente le pareti con la pittura, come se lo spazio fosse dilatato ben oltre i limiti fisici della stanza. Il tema generale \u00e8 una celebrazione politico-dinastica dell'intera famiglia di Ludovico II Gonzaga, con l'occasione dell'elezione a cardinale del figlio Francesco.\nStoria.\nLa decorazione della stanza venne commissionata da Ludovico II Gonzaga a Mantegna, pittore di corte dal 1460. La sala aveva originariamente una duplice funzione: quella di sala delle udienze (dove il marchese trattava affari pubblici) e quella di camera da letto di rappresentanza, dove Ludovico si riuniva coi familiari.\nL'occasione della commissione \u00e8 tutt'altro che chiarita dagli studiosi, registrando varie discordanze. L'interpretazione tradizionale lega gli affreschi all'elezione al soglio cardinalizio del figlio del marchese Ludovico, Francesco Gonzaga, avvenuta il 1\u00ba gennaio 1462: la scena della \"Corte\" rappresenterebbe quindi il marchese che ne riceve la notizia e quella dell\"Incontro\" mostrerebbe padre e figlio che si trovano nel felice evento. La figura matura e corpulenta di Francesco tuttavia non \u00e8 coerente con la sua et\u00e0 nel 1461, di circa 17 anni, testimoniata invece da un suo presunto ritratto conservato oggi a Napoli. Si \u00e8 pensato quindi che gli affreschi celebrassero la venuta di Francesco a Mantova nell'agosto 1472, quando si apprest\u00f2 a ricevere il titolo di abate commendatario di Sant'Andrea.\nLa sequenza cronologica delle pitture \u00e8 stata chiarita dal restauro del 1984-1987: il pittore inizi\u00f2 dalla volta con limitate campiture a secco, che riguardano soprattutto parti dell'\"oculo\" e della ghirlanda che lo circonda; si pass\u00f2 poi alla parete della \"Corte\", dove fu usata una misteriosa tempera grassa, stesa a secco procedendo per \"pontate\"; seguirono le pareti est e sud, coperte dai tendaggi dipinti, dove venne usata la tecnica tradizionale dell'affresco; infine fu dipinta la parete ovest dell\"Incontro\", pure trattata ad affresco e condotta a \"giornate\" molto piccole, che testimoniano una lentezza operativa che confermerebbe la durata quasi decennale dell'impresa, indipendentemente da altri compiti che il maestro dovette assolvere.\nDopo la morte di Ludovico, la stanza e il suo ciclo subirono una serie di traversie, che spesso ne degradarono, oltre che la conservazione fisica, anche il ruolo nella storia dell'arte. \nPochi anni dopo la morte del marchese la camera risulta adibita a deposito di oggetti preziosi: forse per questa ragione non fu concesso a Vasari di visitarla, Vasari non cita infatti quest'opera ne \"le Vite\", monumentale enciclopedia degli artisti e delle loro opere conosciute al tempo. Durante l'occupazione imperiale del 1630 la Camera degli Sposi sub\u00ec numerosi danni, per poi essere praticamente abbandonata alle intemperie fino al 1875 circa.Ancora oggi sul capolavoro del Mantegna sono visibili scritte e incisioni di stampo vandalico effettuate in tutto il Settecento. La stanza inizi\u00f2 ad essere chiamata \"Camera degli Sposi\" nel 1648 da Carlo Ridolfi. In ogni caso il riferimento era dovuto alla presenza in posizione predominante di Ludovico raffigurato accanto alla moglie, non tanto perch\u00e9 si trattasse di una camera nuziale. In effetti Gonzaga utilizz\u00f2 la camera per redigere e custodire i suoi documenti commerciali e per ricevere, quasi uno studio di rappresentanza. Vi \u00e8 presente un armadio per custodire i documenti ma anche il gancio che determinava la posizione del letto.\nLa tecnica usata, che prevedeva in alcuni episodi parti a secco pi\u00f9 o meno ampie, non facilitava la conservazione e si hanno notizie vaghe di restauri prima del XIX secolo. Quelli successivi, fino a quello del 1941, furono numerosi e inadeguati. Finalmente nel 1987 si procedette a un restauro capillare con tecniche moderne, che ha recuperato tutto quanto sopravvissuto, restituendo l'opera agli studi e alla fruizione pubblica.\nIl terremoto dell'Emilia del 2012 ha riaperto una vecchia micro-fenditura che corre verticale e poi obliqua nella scena della Corte e ha staccato una porzione di intonaco dipinto. Nel 2014 sono stati effettuati interventi tecnici per mettere in sicurezza da eventuali sismi la \"Camera Picta\"; dopo quasi un anno di lavoro il 2 aprile 2015 la Camera Picta ha riaperto i suoi tesori ai turisti, con l'inaugurazione da parte del ministro dei beni culturali, contando, gi\u00e0 il giorno seguente, un'affluenza di 1400 turisti.\nDescrizione e stile.\nGiulio Carlo Argan evidenzia come la pittura mantegnesca qui, come in altre opere, si caratterizzi per la sua evocazione di immagini dell'antichit\u00e0 classica. Mantegna \u00e8 il primo grande \"classicista\" della pittura: la sua arte pu\u00f2 essere definita un \"classicismo archeologico\".\nImpaginazione generale.\nNella stanza pressoch\u00e9 cubica (8,05 m circa di lato, con due finestre, due porte e un camino), Mantegna studi\u00f2 una decorazione che investiva tutte le pareti e le volte del soffitto, adeguandosi ai limiti architettonici dell'ambiente, ma al tempo stesso sfondando illusionisticamente le pareti con la pittura, come se ci si trovasse al centro di un loggiato o di un padiglione aperto verso l'esterno.\nMotivo di raccordo tra le scene sulle pareti \u00e8 il finto zoccolo marmoreo che gira tutt'intorno nella fascia inferiore, sul quale poggiano i pilastri che suddividono le scene in tre \"aperture\". La volta \u00e8 affrescata suggerendo una forma sferoidale e presenta centralmente un oculo, da cui si sporgono personaggi e animali stagliati sul cielo azzurro. Attorno all'oculo alcuni costoloni dipinti dividono lo spazio in losanghe e pennacchi. I costoloni vanno a terminare in finti capitelli, a loro volta poggianti sui reali peducci delle volte, gli unici elementi a rilievo di tutta la decorazione, assieme alle cornici delle porte e al camino. Ciascun peduccio (esclusi solo quelli in angolo) appoggia in corrispondenza di uno dei pilastri dipinti.\nIl registro superiore delle pareti \u00e8 occupato da dodici lunette, decorate da festoni e imprese dei Gonzaga. Alla base delle lunette, tra peduccio e peduccio, corrono figuratamente le aste che fanno da cursore ai tendaggi, che sono raffigurati come scostati per permettere la visione delle scene principali. Questi drappi, che realmente coprivano i muri delle stanze del castello, simulano il broccato o il cuoio impresso a oro e foderato d'azzurro, e sono abbassati sulle pareti sud ed est, mentre sono aperti sulla parete nord (la \"Corte\") e ovest (l\"Incontro\").\nIl tema generale \u00e8 la celebrazione politico-dinastico dell'intera famiglia Gonzaga, anche se decenni di studi non sono riusciti a chiarire univocamente un'interpretazione accettata da tutti gli studiosi. Probabilmente l'ideazione del complesso programma iconografico richiese varie consulenze, tra cui sicuramente quella del marchese stesso. Numerosissimi sono i ritratti, estremamente curati nella fisionomia e, talvolta, nella psicologia. Sebbene un'identificazione certa di ognuno di essi \u00e8 impossibile a causa della mancanza di testimonianze, taluni sono tra le opere pi\u00f9 intense di Mantegna in questo genere.\nLa volta.\nLa volta \u00e8 composta da un soffitto ribassato, che \u00e8 illusionisticamente diviso in vele e pennacchi dipinti. Alcuni finti costoloni dividono lo spazio in figure regolari, con sfondo dorato e pitture a monocromo che simulano sculture e clipei in stucco. L'abile articolarsi degli elementi architettonici dipinti simula una volta profonda, quasi sferica, che in realt\u00e0 \u00e8 una leggera curva di tipo \"unghiato\".\nAl centro si trova il famoso oculo, il brano pi\u00f9 stupefacente dell'intero ciclo, dove sono portati alle estreme conseguenze gli esperimenti illusionistici della Cappella Ovetari di Padova. Si tratta di un tondo aperto illusionisticamente verso il cielo, che doveva ricordare il celebre oculo del Pantheon, il monumento antico per eccellenza celebrato dagli umanisti. Nell'oculo, scorciati secondo la prospettiva da \"sott'in su\", si vede una balaustra dalla quale si sporgono una dama di corte, accompagnata dalla serva di colore, un gruppo di domestiche, una dozzina di putti, un pavone (riferimento agli animali esotici presenti a corte, piuttosto che simbolo cristologico) e un vaso, sullo sfondo di un cielo azzurro. Per rafforzare l'impressione dell'oculo aperto, Mantegna dipinse alcuni putti pericolosamente in bilico aggrappati al lato interno della cornice, con vertiginosi scorci dei corpicini paffuti. La variet\u00e0 delle pose \u00e8 estremamente ricca, improntata ad una totale libert\u00e0 di movimento dei corpi nello spazio: alcuni putti arrivano a infilare il capo negli anelli della balaustra, oppure sono visibili solo da una manina che spunta.\nSe non \u00e8 chiara l'eventuale identificazione delle fanciulle con personaggi reali gravitanti attorno alla corte gonzaghesca (un volto muliebre \u00e8 acconciato come la marchesa Barbara), esse sono colte in atteggiamenti diversi (una addirittura ha in mano un pettine) e le loro espressioni giocose sembrano suggerire la preparazione di uno scherzo, un episodio tratto dalla quotidianit\u00e0 nel solco della lezione di Donatello. Il pesante vaso di agrumi \u00e8 infatti appoggiato a un bastone e le ragazze attorno, con volti sorridenti e complici, sembrano in procinto di farlo cadere nella stanza.\nNella nuvola vicino al vaso si trova nascosto un profilo umano, probabile autoritratto dell'artista abilmente mascherato.\nL'oculo \u00e8 racchiuso da una ghirlanda circolare, a sua volta racchiusa in un quadrato di finti costoloni, che sono dipinti con un motivo intrecciato che ricorda le palmette dei bassorilievi all'antica. Nei punti di incontro si trovano medaglioni dorati. Attorno al quadrato sono disposte otto losanghe con sfondo dorato, ciascuna contenente una ghirlanda circolare che racchiude un ritratto di uno dei primi otto imperatori romani, dipinto a grisaglia, sorretto da un putto e circondato da nastri svolazzanti. Tale rappresentazione suggella la concezione fortemente antiquaria dell'intero ambiente. I cesari sono ritratti in senso antiorario con il nome entro il medaglione (dove conservato) e le loro pose sono variate per evitare uno schematismo. Sono:\nAttorno alle losanghe, nel registro pi\u00f9 esterno, sono collocati (in senso orario) dodici pennacchi corrispondenti a ciascuna lunetta sulle pareti. Essi sono decorati con finti bassorilievi di ispirazione mitologica, che celebrano simbolicamente le virt\u00f9 del marchese quale condottiero e uomo di stato, quali il coraggio (mito di Orfeo), l'intelligenza (mito di Arione di Metimna), la forza (mito delle dodici fatiche di Ercole). Sono:\nI costoloni vanno a terminare in finti capitelli con decorazioni vegetali, sui quali sono impostate le basi dei putti reggi-medaglione. Questi capitelli poggiano sui peducci reali.\nParete \"della Corte\".\nLa scena della corte ha un'impaginazione particolarmente originale, per adattarsi alla forma della stanza. La presenza del camino infatti, che invade a met\u00e0 la parte inferiore destinata agli affreschi narrativi, rendeva molto difficile ambientare la scena senza interruzioni, ma Mantegna risolse il problema usando l'espediente di collocare la scena su una piattaforma rialzata a cui si accede da alcuni gradini che scendono nel lato destro. Da questa piattaforma, il cui pavimento coincide con il ripiano sopra il camino, pendono preziosi tappeti che arricchiscono la sontuosit\u00e0 della scena.\nIl primo settore \u00e8 occupato da una finestra che d\u00e0 sul Mincio: qui Mantegna si limit\u00f2 a disegnare una tenda chiusa. Nel secondo la tenda \u00e8 dischiusa e mostra la corte dei Gonzaga riunita, sullo sfondo di un'alta transenna decorata da medaglioni marmorei, oltre la quale un alberello sfonda nella lunetta. Il terzo settore ha la tenda chiusa, ma una serie di personaggi vi passa davanti, camminando anche davanti al pilastro, secondo un espediente che confonde il confine tra mondo reale e mondo dipinto, usato gi\u00e0 da Donatello.\nI personaggi.\nIl settore centrale mostra il marchese Ludovico II Gonzaga seduto su un trono a sinistra in veste \"de nocte\", in risalto particolare grazie alla posizione leggermente defilata. Egli \u00e8 ritratto mentre tiene in mano una lettera e parla con un servitore dal naso adunco, probabilmente il suo segretario Marsilio Andreasi o Raimondo Lupi di Soragna; oppure potrebbe trattarsi del fratello del marchese Ludovico II, Alessandro. La posa del marchese \u00e8 l'unica che rompe la staticit\u00e0 del gruppo, attirando inevitabilmente l'attenzione dello spettatore. Sotto il trono sta accucciato il cane preferito del marchese, Rubino, simbolo di fedelt\u00e0. Dietro di lui sta poi in piedi il terzogenito Gianfrancesco, che tiene le mani sulle spalle di un bambino, forse il protonotario Ludovichino. L'uomo col cappello nero \u00e8 Vittorino da Feltre, precettore del marchese e dei suoi figli. Al centro troneggia seduta la moglie del marchese, Barbara di Brandeburgo, in posizione quasi frontale e con un'espressione di dignitosa sottomissione, con una bambina alle ginocchia che sembra porgerle una mela in un gesto di fanciullesca ingenuit\u00e0, forse l'ultimogenita Paola. Dietro la madre sta in piedi Rodolfo, affiancato a destra da una donna, forse Barbarina Gonzaga. Gli altri personaggi sono incerti. Il primo profilo in secondo piano da sinistra \u00e8 stato interpretato come un possibile ritratto di Leon Battista Alberti, mentre la donna dietro Barbarina \u00e8 forse una nutrice di casa Gonzaga o, come sostengono alcuni studiosi, Paola Malatesta, madre di Ludovico II, in abito monastico; in basso sta la famosa nana di corte Lucia affetta da neurofibromatosi, che guarda direttamente lo spettatore; in piedi parzialmente coperto dal pilastro sta un famiglio (cortigiano).\nIl settore successivo mostra sette cortigiani che si avvicinano alla famiglia marchionale, in parte sulla piattaforma, in parte salendo le scale attraverso un'anticamera. Gli ultimi \"entrano\" nella scena discostando la tenda, dietro la quale si intravede un cortile assolato con muratori all'opera.\nNello sguancio della finestra si trova un finto paramento marmoreo, solcato da venature tra le quali \u00e8 celata la data 16 giugno 1465, dipinta come un finto graffito e di solito interpretata come data di inizio dei lavori.\nNon \u00e8 chiaro l'esatto episodio a cui si riferisce l'affresco di questa parete. Fondamentale sarebbe stata la lettura delle scritte sulla lettera tenuta dal marchese, secondo alcuni la stessa tenuta in mano dal cardinale nella parete ovest, che l'ultimo restauro ha confermato come definitivamente perdute. Alcuni hanno interpretato la missiva come l'urgente convocazione di Ludovico quale comandante della truppe milanesi, da parte della duchessa di Milano Bianca Maria Visconti, a causa dell'aggravarsi delle condizioni del marito Francesco Sforza: spedita da Milano il 30 dicembre 1461 era giunta a Mantova il 1\u00ba gennaio 1462, proprio la data destinata ai festeggiamenti del neocardinale. Partito ligiamente per Milano rinunciando ai festeggiamenti, Ludovico avrebbe cos\u00ec incontrato a Bozzolo il figlio Francesco, che percorreva la strada in senso opposto (scena dell\"Incontro\"), tornando da Milano dove si era recato per ringraziare lo Sforza per il ruolo che aveva giocato nelle trattative per la sua nomina a cardinale. Il pomello del faldistorio nel trono farebbe in modo di coprire proprio l'indirizzo della lettera, dettaglio che \u00e8 stato interpretato come una sorta di \"damnatio memoriae\" decretata dai Gonzaga verso gli Sforza, colpevoli di aver impedito al loro erede di sposare prima una (Susanna) e poi l'altra figlia (Dorotea) delle figlie di Ludovico. Ma molti hanno sollevato il dubbio che una vendetta cos\u00ec ermetica potesse essere rappresentata in un'opera tanto rilevante ed alcuni dubitano anche se l'episodio della lettera e della partenza del marchese per Milano fosse cos\u00ec significativo da dover essere immortalato.\nDi recente, uno studio di Giovanni Pasetti e Gianna Pinotti ha creduto di identificare nelle figure di cortigiani dipinte sulla parete nord gran parte della famiglia Sforza, tra cui un giovane Ludovico il Moro.\nL'ultimo personaggio rappresentato sulla destra, in abito blu, potrebbe essere Caterina Gonzaga, figlia naturale del marchese Ludovico, cieca da un occhio, andata in sposa nel 1451 al condottiero Francesco Secco.\nParete \"dell'Incontro\".\nLa parete ovest, detta \"dell'Incontro\", \u00e8 analogamente divisa in tre settori. In quello di destra avviene l'\"incontro\" vero e proprio, in quello centrale alcuni putti reggono una targa dedicatoria e in quello di sinistra sfila la corte del marchese, che prosegue con due personaggi anche nel settore centrale: questi ultimi sono rappresentati nell'angusto spazio tra il pilastro e la reale mensola dell'architrave della porta, dimostrando la difficile compenetrazione attuata efficacemente tra mondo reale e mondo dipinto. Nel pilastro tra l'incontro e i putti si trova nascosto tra le \"grisaille\" un autoritratto di Mantegna come mascherone.\nI personaggi.\nNell\"Incontro\" sono rappresentati il marchese Ludovico, stavolta in vesti ufficiali, affiancato forse da Ugolotto Gonzaga, figlio del fratello defunto Carlo. Gli \u00e8 di fronte il figlio Francesco cardinale. Sotto di loro stanno i figli di Federico I Gonzaga, Francesco e Sigismondo, mentre il padre Federico si trova all'estrema destra: le pieghe generose del suo abito sono uno stratagemma per nascondere la cifosi. Federico \u00e8 a colloquio con due personaggi, uno di fronte e l'altro in secondo piano, indicati da alcuni come Cristiano I di Danimarca (di fronte; cognato di Ludovico II, poich\u00e9 marito di Dorotea di Brandeburgo, sorella di Barbara) e Federico III d'Asburgo, figure che ben rappresentano il vanto della famiglia per la parentela regale. Il ragazzo al centro infine \u00e8 l'ultimo figlio maschio del marchese, il protonotario Ludovico, che tiene per mano il fratello cardinale e il nipote, futuro cardinale, rappresentando il ramo della famiglia destinato al \"cursus\" ecclesiastico. La scena ha una certa fissit\u00e0, determinata dalla staticit\u00e0 dei personaggi ritratti di profilo o di tre quarti per enfatizzare l'importanza del momento.\nSullo sfondo \u00e8 rappresentata una veduta ideale di Roma, in cui si riconoscono il Colosseo, Castel Sant'Angelo, la piramide di Cestio, il teatro di Marcello, il ponte Nomentano, le Mura aureliane, ecc. Mantegna invent\u00f2 anche alcuni monumenti di sana pianta, come una statua colossale di Ercole, in un capriccio architettonico che non ha niente di filologico, derivato probabilmente da un'elaborazione fantastica basata su modelli a stampa. La scelta della citt\u00e0 eterna era simbolica: rimarcava il forte legame tra la dinastia e Roma, avvalorato dalla nomina cardinalizia, e poteva anche essere una citazione beneaugurante per il cardinale quale possibile futuro papa. A destra si trova anche una grotta dove alcuni cavatori sono al lavoro nello scolpire blocchi e colonne.\nLa parte centrale.\nLa parte centrale \u00e8 occupata dai putti che reggono la targa dedicatoria. Vi si legge: \"\". Oltre alla firma \"pubblica\" dell'artista, che si dichiara \"padovano\", vi si legge la data 1474, generalmente indicata come quella della fine dei lavori, e parole di adulazione verso Ludovico Gonzaga (\"illustrissimo... principe ottimo e di fede ineguagliata\") e a sua moglie Barbara (\"incomparabile gloria delle donne\").\nNell'ultimo restauro \u00e8 stata riscoperta nello scomparto sinistro una carovana dei Magi, stesa a secco e gi\u00e0 coperta di sudiciume, forse aggiunta per indicare la stagione invernale dell\"Incontro\", nonostante la rigogliosa vegetazione, che per\u00f2 comprende anche alcuni aranci, che fioriscono a fine anno. Nello scomparto sinistro manca una lunga fascia di lato, che era stata coperta da una ridipintura settecentesca: i restauri hanno confermato la completa perdita delle pitture, dove si nascondeva una figura della quale si vede ancora oggi una mano.\nPareti \"minori\".\nLe pareti sud ed est sono coperte da tendaggi, oltre i quali spuntano le lunette. In quella sud si aprono una porta e un armadio a muro. Sopra l'architrave della porta \u00e8 dipinto un grande stemma gonzaga, piuttosto malridotto, e le lunette sono quasi illeggibili. Quella est \u00e8 meglio conservata e presenta tre belle lunette con festoni e imprese araldiche."}
{"id": "1249616", "revid": "339392", "url": "https://it.wikipedia.org/wiki?curid=1249616", "title": "Nelson Frazier Jr.", "text": ""}
{"id": "1249622", "revid": "339392", "url": "https://it.wikipedia.org/wiki?curid=1249622", "title": "Jimmy Reiher, Jr.", "text": ""}
{"id": "1249624", "revid": "10051774", "url": "https://it.wikipedia.org/wiki?curid=1249624", "title": "Deprezzamento", "text": ""}
{"id": "1249628", "revid": "287204", "url": "https://it.wikipedia.org/wiki?curid=1249628", "title": "Campionato sudamericano di rugby 1998", "text": "L'edizione del 1998 del campionato del Sud America di Rugby a 15 si svolge in varie sedi con la partecipazione di 4 squadre. \nL'Argentina schiera la squadra \"Desarollo\" (sviluppo) ossia la seconda squadra. "}
{"id": "1249629", "revid": "43211", "url": "https://it.wikipedia.org/wiki?curid=1249629", "title": "Rey Misterio, Sr.", "text": ""}
{"id": "1249630", "revid": "161374", "url": "https://it.wikipedia.org/wiki?curid=1249630", "title": "Camera degli sposi", "text": ""}
{"id": "1249636", "revid": "339392", "url": "https://it.wikipedia.org/wiki?curid=1249636", "title": "Mr Hudson &amp; the Library", "text": ""}
{"id": "1249638", "revid": "1934238", "url": "https://it.wikipedia.org/wiki?curid=1249638", "title": "Pontelangorino", "text": "Pontelangorino \u00e8 una piccola localit\u00e0 rurale situata in Provincia di Ferrara. \u00c8 una frazione di Codigoro che conta circa 1000 abitanti. In linea d'aria dista circa 3\u00a0km ad est dalla millenaria Abbazia di Pomposa.\nL'economia della frazione \u00e8 prevalentemente basata sull'agricoltura.\nStoria.\nLa chiesa venne costruita nel 1952. Il centro, dislocato lungo un unico asse viario, crebbe negli anni sessanta con la costruzione della sede della delegazione comunale (1963) e la piazza. \nNel 1979 nasce il polo scolastico, distaccamento delle scuole medie \"Giovanni Pascoli\" di Codigoro e il polo si completa negli anni novanta con asilo ed elementari.\nNegli anni settanta-ottanta si costituisce la \"Cooperativa Riso Estense\" alla quale aderirono oltre 400 soci. Gi\u00e0 negli anni ottanta la cooperativa per\u00f2 entr\u00f2 in crisi e venne assorbita dal \"Consorzio Padana Risi\" ma solo negli anni successivi grazie alla \"Risi e Grani\" la situazione si ristabil\u00ec. Negli ultimi anni, sono sorti alcuni insediamenti industriali, come lo stabilimento di Conserve Italia, atta alla lavorazione di prodotti ortofrutticoli, e la \"Falco\", che produce pannelli truciolari.\nEntrambi sorgono lungo la Strada statale 309 Romea appena dopo la frazione di \"Caprile\".\nL'11 gennaio 2017 fu teatro di un atroce delitto che vide due ragazzi minorenni uccidere i genitori di uno di loro; l'altro dichiar\u00f2 di essere stato un killer a pagamento.\nAttivit\u00e0.\nDagli anni '90 nel paese viene organizzata una Sagra della Zucca, prodotto tipico della zona."}
{"id": "1249640", "revid": "2005288", "url": "https://it.wikipedia.org/wiki?curid=1249640", "title": "Didymoteicho", "text": "Didymoteicho (, in turco: \"Dimetoka\", in bulgaro: \"Dimotika\", \"\u0414\u0438\u043c\u043e\u0442\u0438\u043a\u0430\") \u00e8 un comune della Grecia situato nella periferia della Macedonia orientale e Tracia (unit\u00e0 periferica di Evros) con 23.380 abitanti secondo i dati del censimento 2001\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 passata da 354 a 565 km\u00b2 e la popolazione da 18.998 a 23.380 abitanti\nGeografia.\nDidymoteicho \u00e8 situata nella regione della Tracia occidentale, lungo la sponda sinistra dell'Erythropotamos, un corso d'acqua che un paio di km pi\u00f9 a valle confluisce nell'Evros, il principale fiume della regione che segna il confine tra la Grecia e la Turchia. Didymoteicho \u00e8 situata a 94 km a nord-est di Alessandropoli e a 46 km a sud della citt\u00e0 turca di Edirne.\nNomi.\nLa citt\u00e0 era precedentemente conosciuta in Katharevousa \"Didym\u00f3teichon\", \u0394\u03b9\u03b4\u03c5\u03bc\u03cc\u03c4\u03b5\u03b9\u03c7\u03bf\u03bd, dal greco \"\u03b4\u03af\u03b4\u03c5\u03bc\u03bf\u03c2\", \"d\u00eddymos\", \"gemello\" e \"\u03c4\u03b5\u1fd6\u03c7\u03bf\u03c2\", \"te\u00eechos\", \"muro\".\nDidymoteicho \u00e8 conosciuta in bulgaro come \"\u0414\u0438\u043c\u043e\u0442\u0438\u043a\u0430\" (\"Dimotika\") e in turco come \"Dimetoka\".\nStoria.\nEpoca antica.\nLa zona intorno alla citt\u00e0 risale al Neolitico.\nFu un'importante citt\u00e0 ellenistica e dei Traci.\nLa citt\u00e0 venne saccheggiata dai romani nel 204 a.C.\nAll'inizio del II secolo, l'imperatore Traiano ha creato una nuova citt\u00e0 tra le due colline che circondano la citt\u00e0 e la chiam\u00f2 Plotinopolis dalla moglie Pompeia Plotina.\nLa citt\u00e0 sarebbe stata successivamente una delle citt\u00e0 pi\u00f9 importanti della Tracia, avendo la propria Assemblea.\nI suoi resti sono ora conosciuti come \"Kale\", dal turco \"Castello\".\nNegli anni sessanta, durante lo scavo di una trincea da parte dell'esercito, un busto in oro di Settimio Severo fu trovato sul sito di Plotinopoulis ed \u00e8 ora al Museo di Komotini.\nEpoca Medievale.\nIn epoca medievale, noto come Demotika, fu un importante centro di mercato e uno dei luoghi migliori per la caccia per gli imperatori bizantini e successivamente per i sultani.\nEssa era ben fortificata dai bizantini e dopo la riconquista contro l'Impero Latino di Costantinopoli nel 1261, divenne la citt\u00e0 pi\u00f9 importante della Tracia e della Macedonia bizantina.\nLa citt\u00e0 fu assediata diverse volte durante il Secondo impero bulgaro e durante le guerre civili bizantine del XIV secolo; essa \u00e8 famosa come sede degli imperatori Andronico III e Giovanni VI Cantacuzeno.\nLa citt\u00e0 era anche il luogo di nascita degli imperatori bizantini Giovanni III Vatatze e Giovanni V Paleologo.\nEpoca Ottomana.\nLa battaglia di Demotika, prima vittoria di un esercito ottomano in Europa, fu combattuta prima del 1352, durante un'altra guerra civile bizantina che coinvolse la citt\u00e0.\nNel 1361 e dopo lungo assedio, gli Ottomani riuscirono a conquistare la citt\u00e0. A differenza della vicina Adrianopoli che venne rasa al suolo, mantennero intatta la citt\u00e0. \nFu allora che costruirono la grande moschea e le terme della citt\u00e0, entrambe le quali sono state le prime del loro genere nel continente europeo. Sotto la dominazione turca, la citt\u00e0 era conosciuta come \"Dimetoka\" o \"Demotika\". Vi nacque il sultano Bayezid II.\nDopo la battaglia di Poltava, il re esiliato Carlo XII di Svezia ha vissuto nella citt\u00e0 (1713\u20131714). Durante il periodo ottomano, fu un importante centro dei Sufi Bektashi.\nEpoca Moderna.\nNel 1912 la citt\u00e0 fu brevemente occupata dai Bulgari, durante la prima guerra balcanica, solo per tornare agli Ottomani un anno pi\u00f9 tardi con la firma del trattato di Bucarest. Per assicurarsi l'entrata in guerra della Bulgaria al fianco degli Imperi Centrali, il governo di Costantinopoli offr\u00ec a quello di Sofia i territori sulla sponda destra della Meri\u00e7. Fu cos\u00ec che nel 1915 pass\u00f2 nuovamente sotto il controllo bulgaro. Alla fine della prima guerra mondiale, con la firma del trattato di Neuilly, la Bulgaria fu costretta a cedere Didymoteicho e la Tracia occidentale agli Alleati, che ne affidarono l'amministrazione al generale francese Sharpe. Nella seconda met\u00e0 di aprile 1920, alla conferenza di Sanremo dei primi ministri dei governi principali alleati nell'Intesa, fu decretata la cessione alla Grecia di tutta la Tracia occidentale.\nDurante la seconda guerra mondiale Didymoteicho fu occupata dai tedeschi.\nLa citt\u00e0 \u00e8 stata gravemente colpita dalla piena del fiume Evros dal 17 al 22 febbraio 2005. A quel tempo erano segnalati avvisi di alluvione. Gran parte della citt\u00e0 venne devastata mercoled\u00ec 2 marzo 2005 e la piena continu\u00f2 per diversi giorni. Venerd\u00ec 4 marzo le acque cominciarono lentamente a defluire. Oltre 5000 mm di pioggia hanno causato lo straripamento del fiume.Gli edifici, le propriet\u00e0 e i negozi erano allagati, lasciando la gente prigioniera. \u00c8 stata la peggiore inondazione in quasi 50 anni. La linea ferroviaria a sud di Didymoteicho e vicino alla stazione fu anch'essa allagata e fu chiusa. Gravi inondazioni sono avvenute anche nel marzo 2006 in tutta la citt\u00e0 e nell'area di Evros.\nInfrastrutture e trasporti.\nStrade.\nDidymoteicho \u00e8 attraversata dalla strada nazionale 51, che forma l'ultimo troncone della strada europea E85, che dalla frontiera bulgara giunge sino al porto di Alessandropoli.\nFerrovie.\nDidymoteicho possiede una stazione lungo la linea ferroviaria Alessandropoli-Svilengrad."}
{"id": "1249642", "revid": "110157", "url": "https://it.wikipedia.org/wiki?curid=1249642", "title": "Sankt Florian", "text": "Sankt Florian \u00e8 un comune austriaco di abitanti nel distretto di Linz-Land, in Alta Austria; ha lo status di comune mercato (\"Marktgemeinde\"). Vi sorge l'abbazia di San Floriano."}
{"id": "1249643", "revid": "1573940", "url": "https://it.wikipedia.org/wiki?curid=1249643", "title": "Moridilla", "text": "Moridilla \u00e8 un genere di molluschi nudibranchi della famiglia Facelinidae.\nTassonomia.\nIl genere comprende le seguenti specie:"}
{"id": "1249645", "revid": "21880", "url": "https://it.wikipedia.org/wiki?curid=1249645", "title": "Rolandia", "text": ""}
{"id": "1249646", "revid": "1904508", "url": "https://it.wikipedia.org/wiki?curid=1249646", "title": "Stefania del Belgio", "text": "Biografia.\nInfanzia.\nStefania era la terza figlia del re dei Belgi Leopoldo II e della regina Maria Enrichetta d'Asburgo-Lorena.\nI suoi nonni paterni erano il re Leopoldo I del Belgio e la regina Luisa, nata principessa d'Orl\u00e9ans; quelli materni erano il conte palatino d'Ungheria Giuseppe Antonio Giovanni d'Asburgo-Lorena e la duchessa Maria Dorotea di W\u00fcrttemberg.\nLa sua infanzia fu segnata dal profondo disaccordo esistente tra i suoi genitori e dalla morte prematura del fratello maggiore Leopoldo, avvenuta nel 1869.\nArciduchessa d'Austria.\nPrima di compiere il suo sedicesimo anno di et\u00e0 venne destinata a sposare Rodolfo d'Asburgo-Lorena (1858-1889), figlio dell'imperatore Francesco Giuseppe e dell'imperatrice Elisabetta (1837-1898).\nIl fidanzamento fu ufficializzato il 10 marzo del 1880, mentre il matrimonio venne ritardato di un anno, in attesa che la sposa raggiungesse la pubert\u00e0. Fu celebrato il 10 maggio 1881 a Vienna, nella Chiesa degli Agostiniani.\nLe trattative per questo matrimonio furono condotte direttamente dall'imperatore Francesco Giuseppe, interessato a salvaguardare il futuro della dinastia degli Asburgo; l'imperatrice Elisabetta, invece, avrebbe desiderato per il figlio un matrimonio d'amore. Rodolfo, cedendo ai suoi doveri di principe ereditario, acconsent\u00ec a sposare Stefania.\nL'unica figlia della coppia fu l'arciduchessa Elisabetta, nata il 2 settembre del 1883 e morta il 22 marzo del 1963.\nIl matrimonio tra Stefania e Rodolfo, nonostante la nascita della figlia, pare che non fosse particolarmente felice.\nA causa di Rodolfo, Stefania contrasse la gonorrea, una malattia venerea che la rese sterile: non potendo pi\u00f9 avere figli, il futuro della dinastia era quindi vacillante. L'irrequieto Rodolfo, che conduceva una vita sempre pi\u00f9 traviata e dedita all'alcool, approfitt\u00f2 di questa circostanza per chiedere ufficialmente, nel 1888, l'annullamento del suo matrimonio con Stefania, ma papa Leone XIII rifiut\u00f2.\nIl 30 gennaio del 1889 Rodolfo venne trovato morto nel suo casino di caccia a Mayerling, assieme alla baronessa Maria Vetsera. Le cause della misteriosa morte dei due presunti amanti furono attribuite nel corso del tempo a motivi differenti. Quella pi\u00f9 accreditata fu comunque quella dell'omicidio-suicidio, scaturito dalla disperazione dei due innamorati di fronte alla richiesta, formulata direttamente dall'imperatore Francesco Giuseppe, di interrompere la loro relazione.\nContessa di Lonyay.\nDopo questo primo matrimonio di \"ragione\", Stefania ne contrasse un secondo il 22 marzo del 1900 con il conte Elmer de Lonyay, perdendo tutti i suoi titoli imperiali e provocando la collera del padre Leopoldo II, che la disered\u00f2.\nLa principessa Stefania e il conte Lonyay si stabilirono nel castello di Oroszv\u00e1r in Ungheria.\nElla pubblic\u00f2 nel 1937 un libro di memorie intitolato \"Je devais \u00eatre imp\u00e9ratrice\".\nUltimi anni.\nAlla fine della seconda guerra mondiale, all'arrivo dell'armata sovietica in Ungheria, la coppia lasci\u00f2 il castello per rifugiarsi presso l'abbazia benedettina di Pannonhalma, dove la principessa, colpita da un'emorragia cerebrale, mor\u00ec. Era il 23 agosto 1945.\nStefania \u00e8 sepolta nella cripta di questa abbazia."}
{"id": "1249647", "revid": "110157", "url": "https://it.wikipedia.org/wiki?curid=1249647", "title": "Sankt Marien", "text": "Sankt Marien \u00e8 un comune austriaco di 4 645 abitanti nel distretto di Linz-Land, in Alta Austria."}
{"id": "1249650", "revid": "767487", "url": "https://it.wikipedia.org/wiki?curid=1249650", "title": "Rafael Hern\u00e1ndez Col\u00f3n", "text": "\u00c8 stato il quarto (dal 1973 al 1977) e il sesto (per due mandati consecutivi, dal 1985 al 1993) governatore di Porto Rico. Il suo partito politico d'appartenenza \u00e8 il PPD.\nNel 1991 Hern\u00e1ndez Col\u00f3n firm\u00f2 una legge secondo la quale si stabiliva che l'unica lingua ufficiale di Porto Rico dovesse essere lo spagnolo. L'effetto immediato fu che l'inglese non era pi\u00f9 la seconda lingua ufficiale. Se da un lato furono in molti ad applaudire la decisione del governatore, dall'altro i sostenitori del Commonwealth e dei partiti a favore dello Stato federale statunitense interpretarono questa legge come una minaccia per le loro ideologie. Nel 1993 il suo successore Pedro Rossell\u00f3 annull\u00f2 la legge e ristabil\u00ec la lingua inglese come lingua ufficiale, assieme ovviamente allo spagnolo."}
{"id": "1249652", "revid": "287204", "url": "https://it.wikipedia.org/wiki?curid=1249652", "title": "Rafael Hernandez Colon", "text": ""}
{"id": "1249657", "revid": "767487", "url": "https://it.wikipedia.org/wiki?curid=1249657", "title": "Traun", "text": "Traun \u00e8 un comune austriaco di 24 066 abitanti nel distretto di Linz-Land, in Alta Austria; ha lo status di citt\u00e0 (\"Stadt\")."}
{"id": "1249661", "revid": "110157", "url": "https://it.wikipedia.org/wiki?curid=1249661", "title": "Wilhering", "text": "Wilhering \u00e8 un comune austriaco di abitanti nel distretto di Linz-Land, in Alta Austria; ha lo status di comune di mercato (\"Marktgemeinde\")."}
{"id": "1249663", "revid": "767487", "url": "https://it.wikipedia.org/wiki?curid=1249663", "title": "Feres (Tracia)", "text": "Feres (, in turco: \"Ferecik\", in bulgaro: \"Fere\", \"\u0424\u0435\u0440\u0435\") \u00e8 un ex comune della Grecia nella periferia della Macedonia orientale e Tracia di 9.839 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Alessandropoli.\nStoria.\nFin dalla fondazione Feres era compreso all'interno dell'Impero Ottomano. A seguito delle Guerre balcaniche (1912-1913) divenne parte della Bulgaria con il nome \"\u0424\u0435\u0440\u0435\" (Fere), per passare poi nel 1920 alla Grecia. Ottenne lo status di municipalit\u00e0 nel 1986, unendo le comunit\u00e0 di Ardani, Doriskos, Feres e Itea.\nLocalit\u00e0.\nFeres \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1249664", "revid": "110157", "url": "https://it.wikipedia.org/wiki?curid=1249664", "title": "Allerheiligen im M\u00fchlkreis", "text": "Allerheiligen im M\u00fchlkreis \u00e8 un comune austriaco di 1 233 abitanti nel distretto di Perg, in Alta Austria."}
{"id": "1249665", "revid": "339392", "url": "https://it.wikipedia.org/wiki?curid=1249665", "title": "Bikini contest", "text": ""}
{"id": "1249666", "revid": "287204", "url": "https://it.wikipedia.org/wiki?curid=1249666", "title": "Feres", "text": ""}
{"id": "1249669", "revid": "110157", "url": "https://it.wikipedia.org/wiki?curid=1249669", "title": "Arbing", "text": "Arbing \u00e8 un comune austriaco di 1 435 abitanti nel distretto di Perg, in Alta Austria; il 1\u00ba gennaio 1955 ha inglobato parte del comune soppresso di Puchberg im Machland."}
{"id": "1249670", "revid": "599013", "url": "https://it.wikipedia.org/wiki?curid=1249670", "title": "Derby calcistici in Umbria", "text": "I derby calcistici in Umbria sono gl'incontri di calcio che vedono opporsi due squadre che hanno sede nell'omonima regione del Centro Italia.\nLa pi\u00f9 famosa sfida calcistica a rientrare in questa definizione vede di fronte il Perugia e la , i pi\u00f9 noti e vincenti club della regione; una partita che infatti esula parzialmente dal contesto, ricadendo sotto il nome di \"derby dell'Umbria\". Per quanto concerne le altre compagini regionali, svettano gl'incontri tra le realt\u00e0 di secondo piano del Gubbio e del Foligno, seguiti da quelli delle varie formazioni umbre che si sono sfidate a livello professionistico, ovvero Castel Rigone, Citt\u00e0 di Castello, Gualdo e Voluntas Spoleto.\nStoria.\nLa prima volta che si incontrarono delle compagini umbre in un campionato professionistico fu nella Serie C 1938-1939, nella quale proprio in quell'anno si ritrovarono addirittura in cinque nello stesso girone: Perugia, Ternana, Gubbio, Foligno e Tiferno; solo cronologicamente da calendario il primo derby professionistico della storia fu Ternana-Foligno, terminato 2-0. Nella stessa stagione queste cinque squadre disputarono anche la loro prima Coppa Italia, dove ebbero luogo altri derby: Perugia-Tiferno (3-0) e Ternana-Foligno (4-1), e nel turno successivo Ternana-Perugia (1-1 anche dopo i tempi supplementari, venne quindi ripetuta a Perugia con il risultato di 0-2 per i rossoverdi).\nSia per l'importanza delle squadre che per il numero di incontri disputati, la pi\u00f9 importante sfida regionale \u00e8 il \"derby dell'Umbria\" Perugia-Ternana. Gli unici altri due derby umbri che sono stati giocati in Serie B sono Perugia-Gubbio (unico provinciale) e Ternana-Gubbio, entrambi precisamente nel campionato 1947-1948 (in cui tutte e tre le squadre retrocessero), mentre quelli in Coppa Italia sono Gubbio-Foligno, Ternana-Foligno e Perugia-Tiferno. Oltre alle quattro formazioni pi\u00f9 titolate citate in precedenza, hanno partecipato a queste sfide nelle competizioni professionistiche anche il Tiferno, in occasione della Coppa Italia del 1938-39 e dei campionati di Serie C 1938-39 e 1939-40, la Virtus Spoleto per quattro anni in Serie C dalla stagione 1942-43 a quella del 1947-48, il Gualdo, che s'\u00e8 aggiunto con una certa stabilit\u00e0 a cavallo degli anni novanta e duemila, e il Castel Rigone, che \u00e8 salito alla ribalta solo nella stagione 2013-2014.\nFino alla stagione 2013-14, il derby umbro che \u00e8 stato disputato per pi\u00f9 volte nelle competizioni professionistiche \u00e8 di gran lunga Perugia-Ternana con 62 incontri, di cui 46 nei campionati e 16 nelle coppe; gli altri due pi\u00f9 giocati sono Ternana-Foligno per 30 volte (20 nei campionati, 8 nelle coppe e 2 nei play-out del 2011) e Perugia-Gubbio per 23 volte (14 nei campionati e 9 in Coppa Italia Lega Pro). Pur essendo considerati derby minori in quanto mai giocati in Serie A, si tratta di partite sentitissime, che possono sfociare in incidenti anche gravi\u00a0\u2013 come quelli soprattutto negli anni ottanta e novanta tra Perugia e Ternana, e negli anni trenta e cinquanta per quanto riguarda Perugia-Foligno.\nDerby giocati almeno in Serie B.\nPerugia-Ternana.\nIl \"derby dell'Umbria\" per eccellenza, ed anche il pi\u00f9 sentito, \u00e8 quello tra Perugia e . Nonostante che i due club hanno entrambi disputato la Serie A, lo hanno fatto in tempi diversi, incontrandosi al massimo nei campionati di Serie B. Con i suoi 62 precedenti \u00e8 di gran lunga il derby umbro pi\u00f9 disputato nelle competizioni professionistiche. Nello specifico le due squadre hanno disputato 16 incontri in Serie B, 16 in Serie C, 10 in Serie C1, 4 in Serie C2, 10 in Coppa Italia e 6 in Coppa Italia Lega Pro.\nIl primo incontro ufficiale risale al campionato di Seconda Divisione Umbria 1925-26, mentre il primo in una competizione professionistica fu disputato nella Coppa Italia 1938-1939 nel quale le due squadre pareggiarono a Terni per 1-1, da cui ne consegu\u00ec la ripetizione della partita a Perugia dove vinse la compagine rossoverde per 0-2 aggiudicandosi il passaggio del turno; nella stessa stagione si incontrarono per la prima volta anche in un campionato professionistico nella Serie C 1938-1939 in cui a Terni si pareggi\u00f2 per 0-0, mentre a Perugia si aggiudicarono la vittoria nuovamente i Ternani per 0-1.\nStatistiche.\nPer quanto riguarda le statistiche va notato che nel campionato di Prima Divisione 1930-1931 Ternana-Perugia fin\u00ec 2-2 sul campo, ma a causa dell'invasione dei tifosi locali venne assegnato a tavolino il risultato di 0-2 alla squadra ospite; Perugia-Ternana nel campionato Prima Divisione 1931-1932 venne sospesa per maltempo al 71' sul risultato di 3-2, e nel recupero la partita fin\u00ec 2-0 per i biancorossi; nel campionato di Serie C 1940-1941 Perugia-Ternana venne sospesa al 73' per incidenti sul punteggio di 2-3, e la ripetizione dell'incontro fin\u00ec 0-2.\nPerugia-Gubbio.\nAltro derby umbro, anche se meno sentito rispetto a quelli precedentemente descritti, \u00e8 quello provinciale tra Perugia e Gubbio. Questo derby \u00e8 uno degli unici tre Derby umbri giocati in Serie B (l'unico provinciale), precisamente nel campionato 1947-48 in cui entrambe le squadre retrocessero. Dalla stagione 2013-14 \u00e8 inoltre anche il terzo derby umbro pi\u00f9 disputato nelle competizioni professionistiche con 23 incontri, di cui: 2 in Serie B, 6 in Serie C, 4 in Lega Pro Prima Divisione, 2 in Serie C2 e 9 in Coppa Italia Lega Pro. Le due squadre non hanno invece mai avuto modo di incontrarsi nella Coppa Italia maggiore.\nDa notare che nelle partite disputate a Perugia, in tutta la storia la squadra ospite eugubina non \u00e8 mai riuscita ad imporsi vittoriosa, e nei campionati professionistici riesce a trovarvi il pareggio una volta per 1-1 nella Serie C 1948-1949e uno 0-0 nella Serie C 2020-2021. Nelle gare delle competizioni professionistiche il Gubbio ha vinto per 2-1 in casa nel campionato di Serie B 1947-1948 e ancora per 3-2 nella serie C 2020-2021, unica stagione in cui i rossobl\u00f9 sono riusciti a rimanere imbattuti contro i Perugini. Nelle partite di Coppa invece il Gubbio non ha mai vinto n\u00e9 in casa ne fuori.\nIl primo incontro risale al campionato di Terza Divisione Umbria 1929-30 con i risultati entrambi a favore del Perugia, mentre la prima volta in un campionato professionistico \u00e8 stata nel campionato di Serie C 1938-39, ed anche questa volta con i biancorossi sempre vincenti.\n\"Aggiornato al 18 marzo 2021\"\nLista dei risultati.\n\"Con l'aggiunta di altri eventuali incontri nella Coppa Italia Centrale 1937-38.\"\nTernana-Gubbio.\nAltro derby umbro, anche se meno sentito rispetto a quelli precedentemente descritti, \u00e8 quello tra e Gubbio. \u00c8 uno degli unici tre Derby umbri giocati in Serie B, precisamente nel campionato 1947-48 in cui entrambe le squadre retrocessero. Le due squadre non hanno mai avuto modo di incontrarsi nella Coppa Italia maggiore, mentre pi\u00f9 frequenti sono state le partite disputate in Coppa Italia Serie C.\nDa notare che nelle gare di campionato disputate a Terni il Gubbio ha evitato la sconfitta in una sola occasione su 12 vincendo per 1-4 nella Serie C2 1987-1988, mentre in nessuna competizione si \u00e8 mai pareggiato a Terni.\nIl primo incontro risale al campionato di Seconda Divisione Umbria 1934-35, mentre la prima volta in un campionato professionistico \u00e8 stata nel campionato di Serie C 1938-39, in cui a Terni la squadra rossoverde vinse per 6-0.\nL'ultimo incontro \u00e8 stato disputato in Coppa Italia Lega Pro 2009-10 in cui ha prevalso la compagine eugubina a Terni per 0-1, mentre l'ultimo in un campionato risale al Campionato Nazionale Dilettanti 1994-95.\n\"Aggiornato al 7 ottobre 2009\"\nAltri derby rilevanti.\nTernana-Foligno.\nUn altro sentito derby umbro \u00e8 quello che si disputa tra e Foligno, anche a causa dei numerosi incontri nel corso della storia. Nella stagione 2013-14 \u00e8 infatti il secondo derby umbro pi\u00f9 giocato nei campionati professionistici con 30 incontri, di cui: 10 in Serie C, 10 in Serie C1, 2 in Coppa Italia, 6 in Coppa Italia Lega Pro e 2 nei Play-out del 2010-11. \u00c8 stato giocato inoltre al massimo nel terzo livello del campionato italiano per 28 volte (compresi gli anni in cui il terzo livello era ancora un campionato dilettantistico), e per la prima volta in uno professionistico nel lontano campionato del 1938-39. In questo campionato si affrontarono per la prima volta due squadre umbre professionistiche con la partita Ternana-Foligno terminata 2-0, perci\u00f2 questo Derby detiene il record di essere stato il primo umbro nei campionati professionisti. Nella stessa stagione le due squadre vennero entrambi ammesse per la prima volta in Coppa Italia, e si incontrarono subito al turno di qualificazione a Terni con il risultato di 4-1 per la squadra di casa. La prima volta che fu disputato questo Derby risale al campionato dilettantistico di Prima Divisione 1929-1930 in cui Ternana-Foligno fu la prima partita del calendario e termin\u00f2 per 1-1; il campionato termin\u00f2 con poi il Foligno all'ultimo posto retrocesso e successivamente ripescato.\nTra tutte, la gara storica pi\u00f9 importante si pu\u00f2 ritenere lo spareggio disputato in campo neutro allo stadio \u201cSanta Giuliana\u201d di Perugia: le cronache riportano che erano presenti almeno 7.000 spettatori provenienti da tutta l'Umbria. Era il 25 aprile 1953, lo spareggio assegnava la vittoria del campionato di Promozione Regionale e la promozione in IV Serie, in quanto Foligno e Ternana avevano concluso al primo posto, a pari punti. Del folignate Sergio Daini la rete che vale un campionato all'11\u00ba minuto del secondo tempo supplementare, scatenando l'apoteosi sia in campo che sugli spalti.\nUn'altra partita memorabile \u00e8 lo spareggio Play-Out disputato al termine della stagione di Lega Pro Prima Divisione 2010-2011, che vide vincente e salvo il Foligno, con la Ternana prima retrocessa e poi ripescata a causa dei tanti fallimenti tra le societ\u00e0 nello stesso girone.\nDa notare che la Ternana non riesce a vincere a Foligno in un campionato professionistico dalla lontana Serie C 1942-1943.\n\"Aggiornato al 22 gennaio 2012\"\nAltri derby.\nGubbio-Foligno.\nUn altro derby umbro storico e molto sentito dalle rispettive tifoserie \u00e8 quello tra e Foligno, nonostante che si sia giocato al massimo nel terzo livello del campionato italiano per sole tre stagioni nei lontani campionati del 1938-39 (primo incontro nei professionisti), 1939-40, 1945-46. Tante e frequenti sono le volte che le due squadre si sono incontrate nelle diverse competizioni (almeno 46), dando vita sempre a partite molto accese sia in campo che fuori, sfociando spesso anche in incidenti. In Umbria viene infatti considerato un Derby molto importante, a causa del fatto che sono la \"seconda coppia\" delle maggiori realt\u00e0 umbre, in cui si disputa una sorta di primato come terza squadra umbra dopo quelle delle due province. Questo derby inoltre pu\u00f2 essere considerato provinciale, dato che entrambe le citt\u00e0 sedi dei due club appartengono alla Provincia di Perugia.\nDa notare che nelle partite delle competizioni professionistiche \u00e8 sempre stato molto determinante il fattore campo. Infatti, in base ai soli risultati conosciuti (non sono disponibili i risultati nel campionato di Serie C 1945-46), negli incontri disputati a Foligno si \u00e8 sempre imposta vittoriosa la squadra di casa, mentre in quelli a Gubbio validi per i campionati il Foligno ha evitato la sconfitta solo una volta pareggiando nel campionato di Serie C2\u00a02006-07.\nIl primo incontro ufficiale risale al campionato di Prima Divisione Umbria 1937-38, mentre c'\u00e8 da segnalare infine un precedente anche in Coppa Italia nel 1939-40 che ha visto vittorioso il Foligno in casa per 3-1.\n\"Aggiornato al 12 agosto 2009\"\nRisultati.\nI campionati nei quali invece non si dispone dei risultati sono i seguenti:\n\"con l'aggiunta di altri eventuali incontri nelle Coppe Italia Dilettanti (tra il 1968 e il 1995) e nella Coppa Italia Centrale 1937-38.\"\nStatistiche.\n(*) Mancano i risultati nel campionato della Serie C 1945-46.\nPerugia-Foligno.\nCapitolo a parte merita il derby provinciale tra e Foligno, derby storico e combattutissimo sia sul campo che dalle rispettive tifoserie. Questa gara \u00e8 stata disputata al massimo nel terzo livello del campionato italiano per 18 volte (compresi gli anni in cui il terzo livello era ancora un campionato dilettantistico). Nell'incontro disputato durante la stagione di Prima Divisione 1931-32, ci furono gravissimi incidenti con spari di armi da fuoco e conseguente squalifica del campo di gioco del Foligno, sino al termine del campionato. Il primo derby si disput\u00f2 nel campionato di Terza Divisione Umbria 1928-29, in quel campionato Perugia e Foligno si incontrarono per ben tre volte, poich\u00e9 al termine del campionato entrambe le squadre giunsero prime a parit\u00e0 di punti, si dovette giocare uno spareggio, vinto poi dal Foligno, sul campo neutro di Arezzo. Il primo derby disputato in un campionato professionistico risale invece alla Serie C 1938-39.\nDopo un lungo intervallo, il 7 dicembre 2008 si \u00e8 nuovamente giocata una partita tra le due squadre che non si incontravano (n\u00e9 in campionato, n\u00e9 in altri tornei, n\u00e9 in amichevoli) esattamente da 50 anni, infatti l'ultima partita tra Perugia e Foligno era stata giocata nel campionato di Campionato Interregionale 1958-1959.\nIn tutta la loro storia le due formazioni si sono incontrate solamente nei campionati, e mai in altri tornei o coppe, anche se non sono conosciuti gli incontri disputati nelle edizioni 1937-38 e 1938-39 della Coppa Italia Centrale.\n\"Aggiornato al 9 maggio 2010\"\nRisultati.\n\"Mancano 2 risultati\"\n\"con l'aggiunta di altri eventuali incontri nella Coppa Italia Centrale 1937-38 e 1938-39.\"\nStatistiche.\n\"Mancano 2 risultati\"\n(*) Mancano alcuni risultati.\nGubbio-Gualdo.\nUn derby umbro che pu\u00f2 sembrare minore rispetto ad altri citati, ma forse pi\u00f9 \"derby\" degli altri data la vicinanza tra le due citt\u00e0 (appena 20 chilometri), \u00e8 quello disputato tra e Gualdo\u00a0\u2013 quest'ultimo, dal 2013, Gualdo Casacastalda. Questo derby inoltre pu\u00f2 essere considerato provinciale, dato che entrambe le citt\u00e0 sedi dei due club appartengono alla provincia di Perugia.\nIl primo incontro in una competizione professionistica risale solo alla stagione 2000-01, dato che il Gualdo \u00e8 approdato per la prima volta al professionismo nella stagione 1992-93, proprio mentre il Gubbio scendeva nei dilettanti. In questa prima stagione nel 2000-01 le due squadre si sono affrontate per ben 3 volte: prima in Coppa Italia Serie C il 27 agosto 2000 in cui -Gualdo \u00e8 finita 1-1, e poi nel campionato di Serie C2. Molto pi\u00f9 frequenti sono stati invece gli incontri nelle competizioni dilettantistiche, in cui il primo risale al campionato di Prima Divisione Umbria 1937-38.\nLe due squadre non hanno mai avuto modo di incontrarsi nella Coppa Italia maggiore, mentre pi\u00f9 numerose sono state le partite disputate in Coppa Italia Serie C.\nDa notare che in tutta la storia il Gualdo ha vinto solo 7 volte su 51 partite disputate, di cui 6 in casa e soltanto una a Gubbio in occasione della Coppa Italia Serie C 2004-05, ma mai in campionato.\n\"Aggiornato al 5 febbraio 2006\"\nRisultati.\nI risultati nelle competizioni professionistiche sono i seguenti:\nLe competizioni dilettantistiche in cui le due squadre si sono affrontate, di cui per\u00f2 non si dispongono i risultati, sono i seguenti:\n\"con l'aggiunta di altri eventuali incontri nelle Coppe Italia Dilettanti (tra il 1966 e il 1988) e nella Coppa Italia Centrale 1937-38.\""}
{"id": "1249671", "revid": "767487", "url": "https://it.wikipedia.org/wiki?curid=1249671", "title": "Bad Kreuzen", "text": "Bad Kreuzen \u00e8 un comune austriaco di 2 282 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1249672", "revid": "110157", "url": "https://it.wikipedia.org/wiki?curid=1249672", "title": "Baumgartenberg", "text": "Baumgartenberg \u00e8 un comune austriaco di 1\u00a0686 abitanti nel distretto di Perg, in Alta Austria; ha lo status di comune mercato (\"Marktgemeinde\"). Il 1\u00ba gennaio 1955 ha inglobato parte del comune soppresso di Puchberg im Machland."}
{"id": "1249676", "revid": "773636", "url": "https://it.wikipedia.org/wiki?curid=1249676", "title": "Chiesa di San Michele Arcangelo (Gabbro)", "text": "La chiesa di San Michele Arcangelo \u00e8 un edificio sacro che si trova nel paese di Gabbro, nel comune di Rosignano Marittimo.\nStoria e descrizione.\nFu costruita nel 1761 al posto dell'antica chiesa di San Michele di Contrino.\nSulla facciata del tipo a capanna si apre il portale d'ingresso sormontato da un oculo nel quale \u00e8 dipinto l\"Arcangelo Michele che uccide il drago\".\nAll'interno, \u00e8 interessante la piccola tela dietro l'altare maggiore che raffigura la \"Madonna del Buon Consiglio\", di scuola senese del XVI secolo, ma molto ridipinta."}
{"id": "1249678", "revid": "767487", "url": "https://it.wikipedia.org/wiki?curid=1249678", "title": "Dimbach (Austria)", "text": "Dimbach \u00e8 un comune austriaco di 1 032 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1249679", "revid": "92046", "url": "https://it.wikipedia.org/wiki?curid=1249679", "title": "Yildiray Bast\u00fcrk", "text": ""}
{"id": "1249680", "revid": "991694", "url": "https://it.wikipedia.org/wiki?curid=1249680", "title": "Mondiale per club FIFA 2005", "text": ""}
{"id": "1249682", "revid": "1226", "url": "https://it.wikipedia.org/wiki?curid=1249682", "title": "Le streghe di Mayfair", "text": ""}
{"id": "1249683", "revid": "339392", "url": "https://it.wikipedia.org/wiki?curid=1249683", "title": "Mondiale per club FIFA 2006", "text": ""}
{"id": "1249686", "revid": "339392", "url": "https://it.wikipedia.org/wiki?curid=1249686", "title": "Mondiale per club FIFA 2007", "text": ""}
{"id": "1249690", "revid": "110157", "url": "https://it.wikipedia.org/wiki?curid=1249690", "title": "Senftenberg (Austria)", "text": "Senftenberg \u00e8 un comune austriaco di 1 897 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\")."}
{"id": "1249691", "revid": "121866219", "url": "https://it.wikipedia.org/wiki?curid=1249691", "title": "Brusio di Taos", "text": "Il brusio di Taos o ronzio di Taos (in inglese Taos Hum o Hum) \u00e8 un presunto rumore, descritto come un rombo molto basso e persistente di origine sconosciuta, simile al rumore di un motore diesel avviato al minimo, che verrebbe udito nella citt\u00e0 di Taos, in Nuovo Messico.\nIl brusio sarebbe chiaramente percepibile dall'orecchio umano ma non risulterebbe in alcun modo registrabile artificialmente. Il fenomeno \u00e8 stato a lungo studiato ma senza pervenire a ipotesi certe sulla sua origine. \nFenomeni simili sono stati riscontrati in altre localit\u00e0 come Bristol, in Inghilterra o Windsor in Canada.\nStoria.\nIn un villaggio del New Mexico, Taos, negli Stati Uniti, molti iniziarono a lamentare la presenza di un ronzio persistente e particolarmente fastidioso tanto da suscitare numerose proteste che nel 1993 una delegazione del Congresso americano incaric\u00f2 l\u2019Universit\u00e0 del New Mexico di analizzare il fenomeno; vennero quindi effettuati rilevamenti acustici, geodinamici, magnetici ed elettromagnetici al fine di rintracciare l'origine del suono senza per\u00f2 giungere a una conclusione soddisfacente. Venne constatato che coloro che lamentavano la presenza costante di questo ronzio persistente, circa 160 persone su 8000 abitanti, circa il 2% della popolazione, lo udivano per settimane costantemente ovunque nei dintorni di Taos mentre il resto della popolazione non sentiva nulla. A coloro che lamentavano la presenza del ronzio vennero fatti ascoltare alcuni suoni campione con diverse frequenze al fine di stabilire quella del ronzio di Taos, che fu ipotizzato essere molto bassa, tra i 32 e gli 80 Hz, cio\u00e8 al confine della percezione umana; venne anche rilevato che il campione di persone continuava a sentire questo suono campione che veniva fatto loro ascoltare anche quando la macchina che lo produceva veniva spenta.\nUn fenomeno simile era stato registrato nel 1979 a Bristol, in Inghilterra, dove la sera in molti lamentavano la presenza di un ronzio a bassa frequenza che divenne poi noto come \"Bristol Hum\". Il fenomeno interess\u00f2 le istituzioni e i mass media ai quali giungevano lettere di protesta da persone che lamentavano varie tipologie di disturbi provocati da questo ronzio come la perdita del sonno, difficolt\u00e0 respiratorie, emicrania, ansia, irritabilit\u00e0, difficolt\u00e0 motorie e perdita di concentrazione. In questo caso vennero avanzate diverse ipotesi come il traffico di una vicina autostrada o le fabbriche di Avonmouth ma una apposita commissione, dopo un mese di rilevazioni, non pervenne a nessuna conclusione. Un altro caso analogo si verific\u00f2 a Kokomo, nell'Indiana, dove alcuni residenti lamentarono il persistere di un suono a bassa intensit\u00e0 che sarebbe stato causa di malessere come mal di testa o sangue dal naso, e dove poi una commissione di esperti riusc\u00ec invece a identificare la fonte del rumore in due enormi ventole di raffreddamento di due fabbriche locali, il cui spegnimento mise fine al fenomeno. Altri casi si verificarono a Windsor nell'Ontario, Canada, .\nDopo una serie di segnalazioni, all'incirca nel 1992, Bill Richardson, un politico statunitense all'epoca rappresentante del Parlamento degli Stati Uniti ha chiesto un'inchiesta e con il finanziamento del governo \u00e8 stato formato un team di ricercatori della Universit\u00e0 del Nuovo Messico, il team comprendeva anche scienziati del Los Alamos National Laboratory, del Sandia National Laboratories e del Phillips Laboratorio Air Force. L'indagine inizi\u00f2 nel mese di aprile 1993, ma ancora a marzo 1994 non era stata individuata la causa del ronzio, cos\u00ec, poco dopo, il finanziamento del governo fu ritirato e la squadra investigativa si sciolse. Dopo anni di malessere nel 1993 i cittadini di Taos indussero una ricerca nel tentativo di trovare la fonte che produceva il suono, senza un buon esito. Da quel momento in poi gli scienziati hanno aumentato le ricerche e nel 2005 sono venuti alla conclusione che l'origine di questo suono non sia altro che una patologia che colpisce un muscolo che irrigidisce il timpano; questa \u00e8 la soluzione pi\u00f9 accreditata anche se non \u00e8 ancora stato provato niente.\nVennero avanzate diverse ipotesi, alcune bizzarre come i dischi volanti o i fenomeni paranormali, altre di natura fisiologica, legate a un disturbo dell'orecchio noto come acufene che porta a sentire rumori di varia forma come fischi, ronzii o altro che vengono percepiti come suoni provenienti dall\u2019ambiente esterno ma sono in realt\u00e0 prodotti all'interno dell'orecchio e possono divenire talmente fastidiosi da recare danno alla qualit\u00e0 della vita. Nel caso di Taos, ma anche di altri casi analoghi come quello di Bondi in Australia o Auckland in Nuova Zelanda o Kokomo nell'Indiana, gran parte dei soggetti intervistati sosteneva che il ronzio risultasse pi\u00f9 forte dentro casa che fuori nonostante isolanti e doppi vetri. Questo port\u00f2 a concludere che probabilmente l'origine fosse all'interno della testa di chi lo sentiva anche se probabilmente, a volte i ronzii possono essere prodotti da vecchie fabbriche, impianti di raffreddamento o ventole ma altre volte possono essere il frutto di suggestione, ipersensibilit\u00e0 e altre volte ancora dei veri e propri disturbi dell'udito.\nNel dicembre 2012, il Dr. Glen MacPherson ha creato il \u201cWorld Hum Map andDatabase\u201d. Su questo sito \u00e8 possibile raccontare la propria esperienza legata al fenomeno attraverso un semplice questionario e segnalare i luoghi nel quale si percepisce l'Hum in una mappa di Google, per contribuire a creare una panoramica globale del fenomeno."}
{"id": "1249695", "revid": "33751", "url": "https://it.wikipedia.org/wiki?curid=1249695", "title": "Mondiale per club FIFA 2000", "text": ""}
{"id": "1249706", "revid": "1745361", "url": "https://it.wikipedia.org/wiki?curid=1249706", "title": "Pop Life (David Guetta)", "text": "Pop Life \u00e8 il terzo album in studio del dj francese David Guetta, uscito il 17 giugno 2007.\nL'album era atteso da pubblico e critica, che non sono rimasti delusi, infatti l'album riscontra un successo maggiore dei due precedenti \"Just a Little More Love\" e \"Guetta Blaster\".\nGran parte del merito del successo va al singolo \"Love Is Gone\" che anticipa di qualche mese l'uscita dell'album e ottiene un grande successo, raggiungendo il numero 1 delle classifiche in vari paesi, mentre in Italia il successo \u00e8 minore, infatti si ferma al numero 28."}
{"id": "1249711", "revid": "31886", "url": "https://it.wikipedia.org/wiki?curid=1249711", "title": "Montedello", "text": "Montedello (\"Mundel\" in dialetto locale) \u00e8 un antico borgo medioevale della storica Valle dei Cavalieri, appartenente alle Terre Matildiche in Alta Vald'Enza, lungo l'antica \"via del sale\";\noggigiorno conta 15 abitanti permanenti, \u00e8 situato nel comune di Ventasso, nella provincia di Reggio Emilia, e confina a sud con la regione Toscana. \u00c8 collocato nel Parco nazionale dell'Appennino Tosco-Emiliano e nella riserva dell'oasi naturalistica chiamata Parco dei Cento Laghi.\nToponimo.\nL'etimo del toponimo risale forse al Latino medioevale \"Montes\" (monte) e \"T\u0113lum \" (armato, difeso) ovvero \"Monte Armato\" (latino \"Montet\u0113lum\");\naltre fonti lo fanno risalire dal Longobardo \"Mund\" o \"Munt\" (difeso, protetto, fortificato) e \"Tell\" o \"Tel\" (tumulo, sommit\u00e0) ovvero \"Altura Fortificata\" (longobardo \"Mundell\").\nEntrambe le accezioni etimologiche evidenziando i concetti di \"\"protezione difesa armata\" e \"sommit\u00e0 altura monte\"\";\nquesti etimi in entrambe le traduzioni ed ipotesi, assieme alla conformazione topografica ed architettonica, probabilmente non lasciano spazio ad altre interpretazioni o dubbi sulle funzioni primigenie dell'insediamento.\nTopografia.\nTerritorio ubicato su d'un crinale roccioso naturalmente prospiciente il torrente Enza che domina tutte le linee ottiche della \"Valle\", \u00e8 un paese sviluppatosi topicamente sul sistema a croce dell'accampamento permanente antico romano con uno sviluppo urbano rettangolare, o \"castra stativa\", costruito sul rilievo pi\u00f9 alto del luogo scelto, il \"vallum\", con una \"via principalis\" (orientata est-ovest) longitudinale al crinale confluente con una via di fuga rapida verso il fiume detta \"decumana\", incrociate ortogonalmente a destra ed a sinistra dell'insediamento centrale con alcuni viottoli d'accesso (orientati nord-sud), il \"praetorium\" e \"questorium\".\nGli abitanti della zona poi si stabilivano intorno a questi accampamenti, per essere protetti e per sfruttare i traffici commerciali.\nNel medioevo questo agglomerato fortificato veniva utilizzato come parte di un sistema poligonale di difesa del territorio della Valle nella distribuzione di una rete postazioni di guardia diffuso su tutti i punti dominanti strategici.\nIn epoca pi\u00f9 recente, durante la II guerra Mondiale, in questa zona del crinale appenninico passava la famosa Linea Gotica, un ideale sbarramento che per la natura molto selvaggia ed impervia del paesaggio, con modesto impiego di forze belliche impediva di fatto il passaggio a qualunque truppa nemica anche meglio equipaggiata e numericamente preponderante, e cos\u00ec come era successo ripetutamente nelle epoche passate questo luogo strategico era proprio lo scenario su cui si incentrava il fronte di guerra in Italia da parte dei Partigiani che si rifugiavano tra i boschi intorno a Montedello.\nStoria.\nL'area era stata frequentata sin dalla tarda et\u00e0 del bronzo da parte di trib\u00f9 Liguri, e la vallata era stata usata per spostamenti di genti e merci, rotte di commercio e materie prime (tra le principali il sale) tra il mare ed altre zone submontane.\nVi sono ritrovamenti di monete romane, nella zona della vallata, e probabilmente il luogo dove ora sorge \"Montedello\", per la sua conformazione topografica e posizione strategica, era stato usato come accampamento romano lungo il torrente Enza, ma data l'estrema asprezza e brutalit\u00e0 selvaggia dell'ambiente, non si ritrovano insediamenti stabili fino ad epoca altomedioevale.\nL'agglomerato urbano che si incontra oggi, risale probabilmente ad un Forte costruito dalla Vassalleria di Carlo Magno attorno al 781.\nIn origine era costituito da una \"Rocca\", alcune abitazioni in pietra ed una certa quantit\u00e0 di baracche in legno.\nDal periodo bassomedioevale sembrano risalire le edificazioni e costruzioni pi\u00f9 antiche di ci\u00f2 che \u00e8 il borgo oggi; alcune iscrizioni su pietra apparentemente assegnano \"honoris causa\" alla gens nobile degli \"Hilarii\" giunta sul luogo a seguito di imprecisate forze armate, il diritto-dovere di possedere e riportare al fulgore canossiano il borgo di \"Montedello\". Nel medioevo questo agglomerato fortificato veniva utilizzato come parte di un sistema poligonale di difesa che costituiva una fitta rete di paesi fortificati e virtualmente inespugnabili che dominavano alcune vallate molto impervie e selvagge delle Terre Matildiche, dove cio\u00e8 i condottieri della famiglia dei Canossiani traevano la fonte del loro originario potere, attorno all\"anno mille\".\nNel 1415 il censimento estense rileva attorno alle case in muratura ed in pietra, la presenza di case in legno e paglia, abitate da alcune decine di persone.\nA quel tempo a Montedello, nell'abitato ad impianto lineare, era gi\u00e0 nota la torre detta \"Torre degli Ilariucci\" alla met\u00e0 del Cinquecento, che ha costituito il nucleo originario per la corte aperta, chiaramente identificabile nei catasti del 1715 e del 1772 per la presenza di un oratorio: nel 1715 nell\u2019Estimo del Sig. Paolo del fu Sig. Antonello Ilariucci \u00e8 censito un Sito di Casa Cortile, Ara, con sopra un altro Oratorio, Fienile Orto, Caneparo, e Prato arborato nelle case di Montedello, e nel 1772 nell\u2019Estimo della Signora Impolita Ilariuzzi Castiglioni Scala da Caneto \u00e8 presente sempre un Sito di Casa Cortile, Ara con sopra un ulteriore Oratorio, con Fienile, Orto, e Caneparo a cui si aggiungono delle Stalle con due pozzi, e pretto con pozzo, qual prato, \u00e8 arborato il tutto situato in loco detto Montedello.\nNel catasto del 1607 ancora non compare l\u2019oratorio con pianta ad aula ma solamente un campo con casa, mentivo, ortivo et pascollivo in loco detto alli \"Canepari\"... et sopra eso vi \u00e8 la casa et teza di giaroni e calzina che, grazie all\u2019indicazione della collocazione presso i \"Canepari\", si \u00e8 potuto collegarla alle successive descrizioni.\nGeologia.\nLa conformazione geologica della zona \u00e8 costituita da unit\u00e0 epiliguri dell'Eocene superiore\u00a0\u2013 Miocene, con depositi terrigeni marini del versante tirrenico, risalenti al Pliocene.\nlocalmente, la conformazione \u00e8 uguale a quella tipica delle zone pi\u00f9 alte degli \"Appennini\" settentrionali, e denota la presenza di Argille, Rocce calcaree e Graniti.\nIn particolare si ritrovano comunemente arenarie di Ranzano ed \"argille abissali\".\nNella zona, specialmente verso il torrente Enza, \u00e8 possibile incontrare resti fossilizzati come gusci di molluschi e altri animali tipici di un ambiente antico con clima tropicale.\nDall'anno 1000 ad oggi non sono note, o comunque riportate, attivit\u00e0 sismiche, danni o allarmi di terremoti, se non come \"echi\" di eventi lontani, come il pi\u00f9 rilevante nella zona del 1920.\nArchitettura.\nTutto il paese \"storico\" \u00e8 unito da una strada principale pavimentata con selciato e viottoli secondari spesso privati e ripidi;\nl'accesso al centro del paese avviene attraversando uno stretto archivolto che di fatto permetteva l'accesso a cavallo ma non egualmente ai moderni mezzi pesanti.\nIl borgo antico \u00e8 situato su d'un crinale roccioso ed \u00e8 costituito da alcune abitazioni in pietra dove si trovano alcuni loggiati, corti, sottopassi, bifore e portali,\nDiverse edificazioni presentano un notevole interesse storico ed architettonico, spesso sono state accuratamente ristrutturate e, in percentuale sempre maggiore, vengono tuttora abitate, vissute e sottratte al progressivo recente abbandono dovuto al declino delle attivit\u00e0 agricole rurali.\nLe case sono tipicamente costruite in pietra di fiume raccolta e tagliata direttamente nell'Enza e sono state edificate, a volte su precedenti costruzioni in epoca medioevale, direttamente su speroni rocciosi affioranti dalla montagna e talvolta ancora ben visibili alla base di alcuni muri.\nNel punto pi\u00f9 alto del paese si trovano gli edifici pi\u00f9 alti che dispongono di un panorama a 360 gradi sull'Alta Valdenza, l'antica Valle dei Cavalieri.\nLe case hanno quasi sempre mura abbastanza spesse come era d'uso in passato per irrobustire le strutture contrastare la dispersione termica.\nFino agli anni settanta le vie erano segnate da tabernacoli e bassorilievi in marmo, maest\u00e0 di passaggio e lapidi votive.\nAlcuni portali in pietra riportano incisioni che li datano tra il XVI ed il XVIII secolo, e sono ritenuti tra i portali pi\u00f9 pregevoli della montagna reggiana.\nLuoghi d'interesse.\nDi rilevante pregio l'oratorio del XVI secolo, ad oggi adibito a regolari funzioni religiose cattoliche; il portale d'entrata reca l'incisione che evidenzia la data del 1652. L'oratorio \u00e8 dedicato a Santa Lucia, patrono del piccolo borgo, la cui commemorazione si festeggia il giorno 13 dicembre.\nAneddotica.\nIl borgo da secoli \u00e8 suddiviso in \"rami\" o \"fazioni\" risalenti alle varie ascendenze dei ceppi primigeni che si frazionavano e ancor oggi vengono distinti con un epiteto conferito probabilmente a causa d'un tratto caratteristico, un nome o attivit\u00e0, che l'antenato notabile di tale \"linea\" ha tramandato alla sua stirpe. Questi si annoverano oggigiorno in:"}
{"id": "1249712", "revid": "10052705", "url": "https://it.wikipedia.org/wiki?curid=1249712", "title": "Clorotene", "text": ""}
{"id": "1249715", "revid": "104087", "url": "https://it.wikipedia.org/wiki?curid=1249715", "title": "Solvente 111", "text": ""}
{"id": "1249718", "revid": "230929", "url": "https://it.wikipedia.org/wiki?curid=1249718", "title": "Colpo basso", "text": "Colpo basso \u00e8 un'espressione mutuata dal pugilato per indicare un colpo diretto \"sotto la cintura\" dei pantaloncini del pugile. Il colpo basso rappresenta una scorrettezza nel pugilato ed \u00e8 punibile con richiami e squalifica. Il divieto di portare colpi sotto la cintura fu introdotto nel regolamento della boxe gi\u00e0 nella prima met\u00e0 del XIX secolo.\nPugilato.\nUn colpo inferto sotto la cintura risulta potenzialmente pericoloso interessando gli organi genitali (testicoli nell'uomo e vulva nella donna) e comporta spesso per gli uomini l'incapacit\u00e0 di proseguire il combattimento. I pugili uomini e altri atleti maschi impegnati in sport di contatto sono pertanto obbligati dai regolamenti a indossare le necessarie protezioni per i testicoli, che devono rispondere a precisi requisiti tecnici. Per le donne l'utilizzo di protezioni non \u00e8 obbligatorio.\nL'espressione \"colpo basso\", oltre a indicare colpi indirizzati ai genitali (in genere \u00e8 utilizzato per quelli maschili, a causa del dolore atroce che un \"colpo basso\" provoca agli uomini), indica per traslato qualunque azione scorretta, deprecabile e inaspettata ai danni di qualcuno oppure un'azione scorretta per avere facilmente la meglio su un avversario.\nWrestling.\nNel wrestling si utilizza la corrispondente espressione inglese \"low blow\".\nProprio nel wrestling, questa mossa \u00e8 divenuta molto \"popolare\", specialmente negli ambienti del \"wrestling erotico\". In particolar modo nel wrestling femminile, questa mossa viene utilizzata per mettere al tappeto lo sfidante."}
{"id": "1249719", "revid": "104087", "url": "https://it.wikipedia.org/wiki?curid=1249719", "title": "Genklene", "text": ""}
{"id": "1249720", "revid": "2071655", "url": "https://it.wikipedia.org/wiki?curid=1249720", "title": "Ljudi invalidy (singolo)", "text": "Ljudi invalidy (in cirillico: \"\u041b\u044e\u0434\u0438-\u0438\u043d\u0432\u0430\u043b\u0438\u0434\u044b\"; traduzione: \"Gente invalida\") \u00e8 un singolo del duo russo t.A.T.u., pubblicato il 21 ottobre 2005 come primo estratto dal secondo album in lingua russa \"Ljudi invalidy\". La versione inglese del brano \u00e8 \"Dangerous and Moving\".\n\"Ljudi invalidy\" fu pubblicato come singolo promozionale solamente in Russia in due versioni. La canzone ottenne un discreto successo nelle radio russe e nelle classifiche, tuttavia le canzoni \"Obez'janka nol\"' e \"All About Us\" ebbero pi\u00f9 successo sia nelle radio sia nelle chart televisive.\nProduzione del brano.\nLa canzone fu prodotta in origine nel 2003/2004 durante \"Podnebesnaja\" da Ivan \u0160apovalov e fu in seguito presa per inserirla nell'album \"Ljudi invalidy\", usando lo stesso testo ma cambiandone la musica. Il singolo usc\u00ec via radio nel settembre 2005 e precedette la pubblicazione dell'album omonimo, pubblicato il mese successivo. \n\u00c8 disponibile una demo della primordiale versione della canzone, intitolata \"Ljudi invalidy (AutoTune Demo)\", in cui, sebbene sembri che non siano le t.A.T.u. a cantare, in realt\u00e0 sono loro: le voci sono state abbassate di tre quarti e passavano attraverso l'Auto-Tune. L'unica differenza che c'\u00e8 con la demo \u00e8 che, prima del primo verso, la frase \"bez ljubvi\" (in cirillico: \"\u0431\u0435\u0437 \u043b\u044e\u0431\u0432\u0438\"; tradotto: \"senza amore\") \u00e8 ripetuta molte volte. Questo \u00e8 un chiaro riferimento alla spiegazione del testo, che parla della gente incapace di amare.\nVideo musicale.\nIl videoclip inizia con le t.A.T.u. che camminano in un club che mostra molta dell'\"esanime immoralit\u00e0\" di cui la canzone parla.\nIl video \u00e8 diretto da James Cox ed \u00e8 girato in un vicolo di Los Angeles. Ai senzatetto che abitavano nella viuzza fu chiesto di allontanarsi per le riprese e le strade dovettero essere clorate per il forte odore di urina presente. Una volta ripulita la strada, emerse un altro problema: parte dell'\u00e9quipe sembr\u00f2 essere molto sensibile al cloro e dovette indossare dei respiratori fino alla fine delle riprese. Nel video appare anche l'attrice Ashley Greene, divenuta poi nota con \"Twilight\".\nNel DVD del \"The Best\" \u00e8 mostrato parte del \"making of\" del video, integrata al \"making of\" di \"All About Us\".\nLjudi invalidy (Intro).\nLjudi invalidy (Intro) \u00e8 la prima traccia dell'album \"Ljudi invalidy\". La intro non \u00e8 nient'altro che i primi 49 secondi della canzone \"Ljudi invalidy\"."}
{"id": "1249722", "revid": "773636", "url": "https://it.wikipedia.org/wiki?curid=1249722", "title": "Chiesa dei Santi Giovanni Battista e Ilario", "text": "La chiesa dei Santi Giovanni Battista e Ilario \u00e8 un edificio sacro che si trova accanto al castello di Rosignano Marittimo.\nStoria.\nFu costruita nella prima met\u00e0 dell'Ottocento e consacrata nel 1848. In seguito, durante la seconda guerra mondiale, sub\u00ec alcuni danneggiamenti e nel 1950 fu restaurata e nuovamente consacrata.\nDescrizione.\nA croce latina e a tre navate, conserva alcune opere di notevole pregio. Nella navata laterale destra si trova un piccolissimo portale di un ciborio in marmo, risalente al XVI secolo, dove a bassorilievo sono raffigurati quattro angioletti che pregano inginocchiati inseriti in una architettura sulla quale poggia una lunetta che reca il \"Cristo benedicente\". L'altare dedicato alla Madonna delle Grazie presenta una pala realizzata in legno intagliato e dorato che contiene quindici quadretti disposti a cornice con immagini della vita di Ges\u00f9; al centro \u00e8 inserita una tavola con la \"Madonna col Bambino\". Sopra l'altare maggiore \u00e8 sospeso un \"Crocifisso\" in legno policromo della met\u00e0 del XV secolo."}
{"id": "1249726", "revid": "1305772", "url": "https://it.wikipedia.org/wiki?curid=1249726", "title": "Corpo d'\u00e9lite", "text": " "}
{"id": "1249728", "revid": "889336", "url": "https://it.wikipedia.org/wiki?curid=1249728", "title": "Michelle McCool", "text": "Ha detenuto due volte il Women's Championship e due volte il Divas Championship ed \u00e8 stata l'unica donna a detenere entrambi i titoli contemporaneamente. Nel 2010 \u00e8 stata votata \"Woman of the Year\" dai lettori del Pro Wrestling Illustrated.\nCarriera.\nWorld Wrestling Entertainment (2004\u20132011).\n\"Diva Search\" e training (2004\u20132006).\nNel 2004 la McCool partecip\u00f2 alla prima edizione del \"WWE RAW Diva Search\", ma non riusc\u00ec a vincere la competizione. Tuttavia, nel novembre di quell'anno, le venne offerto un contratto di tre anni nella WWE. Inizi\u00f2 ad apparire nei backstage di SmackDown! nel ruolo di una fitness trainer. Disput\u00f2 il suo primo match il 3 marzo 2005 al fianco di Big Show contro Dawn Marie e Ren\u00e9 Dupr\u00e9e e in quell'occasione vinse. Tre settimane dopo debutt\u00f2 nel suo primo match singolo, perdendo proprio contro la Marie. Ingaggi\u00f2 poi una breve rivalit\u00e0 con gli MNM, dopo aver difeso Jon Heidenreich dagli attacchi verbali di Melina. Le due ragazze si sfidarono a giugno, in un match vinto da Melina.\nSuccessivamente, la McCool venne mandata nella Deep South Wrestling (DSW) per migliorare le sue capacit\u00e0 sul ring. In seguito si spost\u00f2 nella Ohio Valley Wrestling (OVW) dove ricopr\u00ec anche il ruolo di manager.\n\"SmackDown!\" (2006\u20132008).\nDebutt\u00f2 nuovamente a SmackDown! 2 giugno 2006, questa volta interpretando la gimmick della professoressa heel. Si alle\u00f2 a Kristal Marshall e fu inserita in un feud contro Jillian Hall e Ashley Massaro, che sfoci\u00f2 in un Bra and Panties match a The Great American Bash, vinto da Ashley. Vinse il suo primo match da singola sconfiggendo Jillian Hall il 28 luglio a SmackDown!. In seguito inizi\u00f2 a lavorare come valletta per il duo composto da K.C. James e Idol Stevens (oggi conosciuto come \"Damien Sandow\") i quali, per la loro affiliazione alla McCool, presero il nome di \"The Teacher's Pets\". I tre iniziarono un feud contro Paul London e Brian Kendrick e la loro valletta Ashley valido per il WWE Tag Team Championship ma non vinsero mai il titolo. Il feud termin\u00f2 a No Mercy 2006 con la vittoria di London e Kendrick. Il 28 novembre 2006 McCool fu ricoverata in ospedale per problemi ad un rene, la rottura dello sterno ed uno sbilancio degli elettroliti. Durante la sua assenza, James e Stevens furono mandati nuovamente alla OVW. McCool usc\u00ec dall'ospedale il 2 dicembre 2006\nTorn\u00f2 a lottare nella WWE il 30 marzo 2007 a SmackDown!, partecipando ad un \"10-Diva Tag Team Match\". McCool divenne nuovamente face quando arriv\u00f2 in soccorso di Ashley in seguito all'attacco perpetrato a questa da Jillian Hall nel backstage, iniziando un breve feud con la Hall. Il 28 maggio a RAW McCool vinse una Memorial Day Bikini Blast Battle Royal eliminando Melina e vincendo uno speciale servizio fotografico sul sito ufficiale della federazione.\nRegni titolati (2008\u20132010).\nNel 2008 inizi\u00f2 una faida insieme a Kelly Kelly contro Layla e Lena. Il 20 luglio 2008 a The Great American Bash 2008 sconfisse Natalya, diventando prima WWE Divas Champion della storia. Inizi\u00f2 un feud con Maryse dopo diverse settimane, finendosi ad Unforgiven con la vittoria della campionessa. Il 3 ottobre a WWE Friday Night SmackDown perse un Lumberjill Match contro Beth Phoenix. Il 14 novembre batt\u00e9 Maria in un match con la cintura femminile di Smackdown in palio ed in questo match ebbe gi\u00e0 aspetti da heel. Il 5 dicembre perse un match contro Maria. Il 26 dicembre 2008 perse il WWE Divas Championship contro Maryse in un match arbitrato da Maria.\nDopo una settimana dalla perdita del titolo appare in un segmento a SmackDown! scusandosi con Maria e Eve ma quando Eve entra sul ring , McCool l'attacca alle spalle effettuando un Turn Heel. Il 9 gennaio 2009 perde il match di coppia affiancata da Victoria contro le sorelle Bella. Dopo l'incontro attacca la sua partner e la settimana successiva riesce a sconfiggerla. La settimana successiva riesce a sconfiggere per squalifica in coppia con Natalya le gemelle Bella, dopo essere stata attaccata da Maria ad inizio match. Dopo due settimane riesce a sconfiggere Eve Torres. Il match \u00e8 stato annunciato quando Eve ha dato uno schiaffo alla bionda durante un'intervista. La settimana seguente perde un match contro Maria grazie l'aiuto di Eve Torres. McCool riesce a vendicarsi la settimana seguente in coppia con Maryse contro proprio Maria e Eve Torres. Dopo diverse settimane attacca Melina e la settimana seguente perde un match contro Melina e Maria in coppia con Maryse. Dopo il match McCool attacca Maryse ottenendo un match per il Divas Championship. L'8 maggio accompagnata al ring da Alicia Fox vince un match contro Gail Kim diventando N.1 Contender al WWE Women's Championship che vince nel PPV The Bash sconfiggendo Melina. A Night of Champions sconfigge di nuovo Melina conservando il titolo. Nel PPV WWE Bragging Righs il team di SmackDown (McCool, Beth Phoenix &amp; Natalya) ha sconfitto il team di Raw (Melina, Kelly Kelly &amp; Gail Kim). A Survivor Series 2009 il Team Mickie (Mickie James, Eve Torres, Kelly Kelly, Melina, e Gail Kim) batte il Team McCool (McCool, Jillian Hall, Beth Phoenix, Layla, e Alicia Fox). Nel PPV WWE TLC McCool sconfigge Mickie James conservando il WWE Women's Championship.\nAlleanza con Layla e abbandono (2010\u20132011).\nL'8 gennaio 2010 McCool interviene in un match tra Beth Phoenix e Mickie James ma involontariamente colpisce Beth Phoenix permettendo a Mickie James di vincere. Al termine del match McCool e Layla attaccano Mickie James ma Beth Phoenix, prima attacca McCool poi mette a KO Mickie James con una Glam Slam. La settimana seguente sar\u00e0 Mickie James a ripagare con la stessa moneta Beth Phoenix.\nIl 15 gennaio Beth Phoenix affronta Mickie James ma non vince nessuno perch\u00e9 Beth Phoenix viene squalificata per eccessiva violenza. Alla fine sul ring arrivano la campionessa McCool e Layla che infieriscono su Mickie James poi McCool conclude con una Faith Breaker ai danni di Mickie James. Alla Royal Rumble 2010 affronter\u00e0 Mickie James per il WWE Women's Championship. Nel PPV McCool viene sconfitta da Mickie James perdendo la cintura. La McCool lotta anche nel PPV Elimination Chamber insieme a Layla in un match sancito da Vickie Guerrero, contro Maryse &amp; Gail Kim e a vincere \u00e8 stato proprio il duo di SmackDown. Il 23 febbraio a SmackDown McCool riconquista per la seconda volta il WWE Women's Championship sconfiggendo Mickie James in un special referee match in cui l'arbitro era Vickie Guerrero. A WrestleMania XXVI McCool, Vickie Guerrero, Alicia Fox, Maryse &amp; Layla sconfiggono Eve, Beth Phoenix, Kelly Kelly, Gail Kim &amp; Mickie James. Il 16 aprile McCool, aiutata da Layla sconfigge Mickie James. Il Team Lay-Cool sconfigge Mickie James e Beth Phoenix. A Extreme Rules, McCool, viene sconfitta da Beth Phoenix in un Extreme Makeover match perdendo la cintura. Nell'edizione di SmackDown dell'11 maggio 2010, Layla vince il Women's Championship, in un handicap match insieme a McCool schienando Beth, autoproclamondosi Co-Women's Champion con Layla.\nIl 30 luglio a SmackDown difende il Co-WWE Women's Champion insieme a Layla contro Tiffany. La prossima settimana dovranno decidere chi sar\u00e0 la Women's Champion tra McCool e Layla per volere di Teddy Long. Nella puntata di Smackdown! del 6 agosto il General Manager Theodore Long insiste con le autoproclamatosi Co-Women's Champions nel decidere chi \u00e8 effettivamente la campionessa in carica. Con un astuto stratagemma McCool e Layla riescono a mantenere il loro status di Co-Women's Champions, poich\u00e9 Layla rivela di avere una singola cintura in grado di dividersi in 2 parti: cos\u00ec facendo hanno aggirato il volere del General Manager.\nIl 30 agosto il team LayCool (McCool &amp; Layla) affronta Melina e Eve Torres, perdendo contro queste ultime; subito dopo il match le LayCool propongono un match a Night of Champions a Melina, mettendo in palio ambedue le cinture, sia il WWE Women's Championship che il WWE Divas Championship. A Night of Champions McCool sconfigge Melina conquistando il WWE Divas Championship e unificando le due cinture diventando quindi WWE Unified Divas Champion. A settembre 2010 arriva prima nella classifica \"PWI Female 50\", della rivista Pro Wrestling Illustrated.\nA Hell In A Cell McCool viene sconfitta da Natalya per squalifica, tuttavia mantiene il titolo. A WWE Bragging Rights Layla affronta Natalya al posto di McCool con in palio il WWE Unified Divas Championship e grazie all'aiuto di McCool Layla vince il match rimanendo quindi Co-WWE Unified Divas Champion insieme alla \"titolare\" McCool. A WWE Survivor Series 2010 in un 2 on 1 handicap match McCool insieme a Layla affronter\u00e0 Natalya per il WWE Unified Divas Championship. A Survivor Series McCool e Layla vengono sconfitte da Natalya in un handicap match perdendo il Divas title. Il 13 dicembre a Raw le LayCool vincono un premio insieme. L'altro premio viene vinto da McCool, in una Divas battle royal con tutte le Divas sia di Raw che di SmackDown per decretare la Diva dell'anno 2010. A TLC McCool e Layla vengono sconfitte da Beth Phoenix e Natalya in un table match.\nNella puntata di SmackDown! del 27 gennaio 2011, le Laycool sconfiggono in un tag team match Kaitlyn e Kelly Kelly. Le Laycool, nella puntata di Raw che precede la Royal Rumble decidono di sfruttare la loro clausola di rivincita sfidando Natalya per il Divas Title. Al PPV, il General Manager Anonimo di Raw, decide di cambiare il match in un fatal four way tra le Laycool, Natalya e Eve Torres, in cui sar\u00e0 la stessa Eve a portarsi a casa la vittoria. Nella puntata di Raw del 1\u00ba febbraio, McCool e Layla sconfiggono Eve Torres e Natalya in un tag team match. Nella puntata di SmackDown! del 4 febbraio, la McCool viene sconfitta in un 3 on 2 handicap match insieme a Layla e Dolph Ziggler contro Edge e Kelly Kelly, valido per il World Heavyweight Championship degli uomini. Nella puntata di SmackDown! del 4 marzo, McCool e Layla sconfiggono in un diva tag team match la squadra formata da Beth Phoenix e Rosa Mendes.\nAd aprile, dopo vari insuccessi della sua compagna, attacca Layla, sancendo il divorzio fra le due. La settimana dopo Layla chiede alla McCool di partecipare ad NoDQ NoCountOut match ad Extreme Rules ed ella decide di partecipare proponendo a Layla un match loser leaves WWE match. Layla accetta e la perdente del match lascer\u00e0 la WWE. A Extreme Rules \u00e8 stata proprio McCool a perdere quindi sar\u00e0 obbligata a lasciare la WWE. Dopo il match ad Extreme Rules viene attaccata da Kharma la nuova diva della WWE che stava terrorizzando ogni diva della federazione.\nApparizioni sporadiche (2018\u2013presente).\nIl 22 gennaio 2018 Michelle McCool ha fatto una breve apparizione nella speciale puntata \"Raw25\" insieme ad altre ex lottatrici della WWE. Nel Il 28 dello stesso mese ha partecipato al primo Royal Rumble match femminile, venendo per\u00f2 eliminata da Natalya. Ad ottobre ha anche partecipato al primo PPV tutto al femminile Evolution, venendo eliminata da Ember Moon.\nIl 7 gennaio 2022 in occasione della \"Royal Rumble\", fu annunciato tramite il sito ufficiale della WWE la sua partecipazione di all'omonimo match.\nVita privata.\nVerso la fine del 2007 inizia una relazione con The Undertaker. I due convolano a nozze il 26 giugno 2010 a Houston, in Texas. Il 1\u00ba agosto 2012, durante una sezione autografi nella Florida Championship Wrestling, la coppia annuncia di aspettare il loro primo figlio. Il 29 agosto seguente nasce Kaia Faith Calaway.\nTitoli e riconoscimenti.\nWrestling Observer Newsletter"}
{"id": "1249736", "revid": "287204", "url": "https://it.wikipedia.org/wiki?curid=1249736", "title": "Giuliano Piccininno", "text": "Biografia.\n\u00c8 un disegnatore di fumetti della Sergio Bonelli Editore per cui ha disegnato il personaggio Dampyr e, attualmente, Zagor; \u00e8 tra i fondatori del gruppo \"StudioCaf\" da cui discende l'attuale Scuola Grafica Salernitana che durante i primi anni '80 ha prodotto la rivista Trumoon.\nDopo aver conseguito il titolo di scenografo all'Accademia delle Belle Arti di Napoli, e diverse esperienze nel campo delle fanzine, passa al professionismo con Alan Ford (1984-1987) della Max Bunker.\nCome insegnante di disegno e storia dell'arte si trasferisce al liceo scientifico dell'Istituto d'Istruzione Superiore \"G.G. Trissino\" di Valdagno (Vi) nel 1986.\nDa qui in poi le collaborazioni con diverse case editrici si moltiplicano e disegna una notevole quantit\u00e0 di personaggi spaziando dallo stile realistico a quello supereroistico, dal comico ironico al grottesco, dal comico disneyano al personalissimo graffiante mix di linee, da Bravestarr (Arnoldo Mondadori Editore) e Masters of the Universe (Mattel) a Topolino (Arnoldo Mondadori Editore); dalle Tartarughe Ninja ai Looney Tunes per Rizzoli; dai Texas Strangers (ed.RC) a Tiramolla (Vallardi), al draghetto Prezzemolo di Gardaland; da \"Ozzy\" edito dalla Star Comics ai liberi per l'Intrepido, da Thrash a \"Rave\" (Tornado Press). Dal 2008 disegna i Bagigi per la rivista \"Rugby Club\". Nel 2012 pubblica in Francia un volume su Dracula per le edizioni Soleil.\nNel 2016 pubblica sul numero 41 de \" Le Storie\" di Sergio Bonelli Editore un episodio ambientato nell'antica Roma con protagonista un giovane Marco Tullio Cicerone. Ha realizzato l'artwork del disco \"Felona e/and Sorona 2016\" del gruppo progressive rock Le Orme."}
{"id": "1249740", "revid": "773636", "url": "https://it.wikipedia.org/wiki?curid=1249740", "title": "Oratorio della Madonna della Neve (Rosignano Marittimo)", "text": "L'oratorio della Madonna della Neve \u00e8 un edificio sacro che si trova a Rosignano Marittimo.\nPreceduto da un portale con arco in muratura, l'edificio \u00e8 composto da due locali entrambi ad aula rettangolare ed un piccolo campanile. La facciata \u00e8 del tipo a capanna. L'oratorio era meta di frequenti pellegrinaggi nel mese di maggio, dedicato alla Madonna, prima che nel 1816 passasse ad uso privato e cominciasse la sua progressiva decadenza."}
{"id": "1249744", "revid": "35813", "url": "https://it.wikipedia.org/wiki?curid=1249744", "title": "Maria Enrichetta d'Asburgo Lorena", "text": ""}
{"id": "1249746", "revid": "35813", "url": "https://it.wikipedia.org/wiki?curid=1249746", "title": "Maria Valeria d'Asburgo Lorena", "text": ""}
{"id": "1249750", "revid": "599013", "url": "https://it.wikipedia.org/wiki?curid=1249750", "title": "Mario G\u00f3mez", "text": "Con la maglia del Bayern Monaco, squadra nella quale ha militato dal 2009 al 2013, ha conquistato sette trofei (due campionati tedeschi, due Coppe di Germania, due Supercoppe di Germania e una UEFA Champions League) e si \u00e8 consacrato come uno dei pi\u00f9 forti e prolifici attaccanti in circolazione.\nDopo aver vestito la maglia della Germania in molte nazionali giovanili, \u00e8 dal 2007 nel giro della nazionale maggiore, con la quale ha preso parte a due Mondiali (2010 e 2018) e tre Europei (2008, 2012, edizione questa in cui si \u00e8 laureato capocannoniere, e 2016).\nBiografia.\nG\u00f3mez, di padre spagnolo di Albu\u00f1\u00e1n (Andalusia) e madre tedesca, \u00e8 cresciuto a Unlingen, in Svevia superiore.\n\u00c8 soprannominato \"SuperMario\" e per le sue ascendenze iberiche, \"El torero\".\nCaratteristiche tecniche.\nEra un attaccante fisicamente prestante, capace di calciare con entrambi i piedi, abile nel gioco aereo e dotato di ottima tecnica nel dribbling. Poteva ricoprire la posizione di punta in vari moduli (3-5-2, 4-2-3-1 e 4-3-3), per sfruttare i cross e i passaggi dei compagni di squadra. Era inoltre abile nel battere i rigori.\nCarriera.\nClub.\nInizi e Stoccarda.\nComincia la sua carriera nelle giovanili di SV Unlingen, FV Saulgau e , dove milita fino al 2001, anno in cui passa allo . Passa due anni nelle giovanili e nel 2003 viene inserito nella squadra amatoriale della Regionalliga e, nella stessa stagione, scende in campo per la prima volta con la squadra professionistica in Champions League nella gara del 9 marzo contro il e in Bundesliga l'8 maggio.\nNella stagione successiva gioca ancora stabilmente nella Regionalliga, realizzando 15 reti in 24 partite, e gioca 8 gare con la squadra professionista in Bundesliga. Dal 2005-2006 viene inserito stabilmente nella prima squadra giocando 30 partite e segnando 6 reti in campionato, aggiungendo 2 gol in 5 gare in Coppa UEFA e 3 reti in Coppa di Germania.\nNel marzo del 2007 si rompe una mano e soffre la lacerazione di un legamento del ginocchio che lo tiene fermo fino a maggio. Al rientro, avvenuto il 12 maggio, realizza immediatamente una rete spingendo lo Stoccarda a ridosso della vetta del campionato, poi vinto a fine stagione con due punti di vantaggio sullo . Al termine della stagione viene nominato calciatore tedesco dell'anno.\nNel 2007-2008 realizza 19 reti in 25 presenze, risultando secondo nella classifica marcatori dietro a Luca Toni, mentre diventa capocannoniere della Coppa di Germania con i suoi sei gol. Il 26 maggio 2009 annuncia la sua volont\u00e0 di trasferirsi al Bayern Monaco durante l'estate, lasciando dunque lo Stoccarda dopo 121 presenze.\nBayern Monaco.\nStagione 2009-2010.\nViene ceduto al per 30 milioni di euro. Il suo acquisto \u00e8 avvenuto prima della chiamata del nuovo tecnico, Louis van Gaal, che, ben poco entusiasta, dichiara presto che questa ingente spesa non era necessaria per il suo progetto.\nEsordisce per la prima volta con il Bayern il 2 agosto 2009 in Coppa di Germania contro il SpVgg Neckarelz, gara nel quale realizza una doppietta. L'esordio in campionato avviene qualche giorno dopo, l'8 agosto, nella gara pareggiata 1-1 contro l'. Il 15 agosto, nella giornata successiva, realizza il suo primo gol in campionato nella gara pareggiata 1-1 contro il . L'8 dicembre sigla un gol alla in Champions League, gara vinta dal Bayern per 4-1. Al termine della stagione, G\u00f3mez festeggia la vittoria del suo secondo campionato personale e della sua prima Coppa di Germania. La sua prima stagione al Bayern si conclude con 14 realizzazioni: 3 in coppa, uno in Champions e 10 in campionato.\nStagione 2010-2011.\nNon \u00e8 stato convocato per la Supercoppa di Germania vinta contro lo Schalke 04. I numerosi infortuni occorsi a gran parte del reparto offensivo della squadra nella stagione 2010-2011, tra tutti quelli di Arjen Robben, Frank Rib\u00e9ry, Miroslav Klose e Ivica Olic, danno a G\u00f3mez l'opportunit\u00e0 di giocare e segnare con continuit\u00e0. Il 16 ottobre 2010 gioca titolare contro l' e sfodera una prestazione eccellente realizzando una tripletta, suoi primi gol stagionali per lui. In campionato segna con continuit\u00e0 fino alla fine della stagione (28 gol in totale), conquista il titolo di capocannoniere e contribuisce in maniera decisiva al terzo posto in campionato. Con le sue 5 triplette \u00e8 andato vicino a eguagliare il primato di sei che appartiene a Gerd M\u00fcller del 1971-1972. In Coppa di Germania, G\u00f3mez segna 3 gol: il primo ad agosto 2010 nella vittoria per 4-0 sul Germania Windeck, il secondo a dicembre nella vittoria per 6-3 contro lo Stoccarda, e il terzo a gennaio nella vittoria per 4-0 contro l'Alemannia Acquisgrana In Champions League segna il gol decisivo contro i romeni del nell'incontro della fase a gironi disputato il 19 ottobre che si conclude 3-2. Sempre contro il Cluj realizza una tripletta nella gara disputata il 3 novembre 2010. Il 23 novembre segna una doppietta nella sconfitta per 3-2 contro la . Il 23 febbraio 2011 trova il gol della vittoria allo scadere nella partita d'andata degli ottavi di finale di Champions League contro l'Inter e porta il Bayern alla vittoria. Segna anche nella partita di ritorno contro l'Inter, gara che vede il Bayern sconfitto per 3-2 ed eliminato dalla competizione. In totale conclude la competizione con 8 gol in 8 gare.\nStagione 2011-2012.\nIl 27 agosto 2011 realizza una tripletta contro il (0-3). Il 23 agosto realizza l'unico gol contro lo che consente al Bayern di qualificarsi per la UEFA Champions League 2011-2012, mentre il 10 settembre sigla la sua prima quaterna nella gara contro il . Si riconferma decisivo in Champions League anche in questa stagione, andando a segno contro il , partita in cui realizza una doppietta; in questa manifestazione si ripete il 2 novembre 2011, stavolta firmando una tripletta nella partita contro il , partita vinta 3-2 dai tedeschi all'Allianz Arena. Il 13 marzo 2012 segna il suo primo poker in Champions League, nel 7-0 con cui la sua squadra batte il Basilea. Il 17 aprile segna nella semifinale di andata contro il , mentre nella finale contro il Chelsea non riesce a trovare il gol e il Bayern viene sconfitto ai rigori per 4-3. Conclude la sua terza stagione al Bayern con 41 realizzazioni: 26 in campionato, una nelle qualificazioni di Champions League, 12 in quest'ultima competizione e 2 in Coppa.\nStagione 2012-2013.\nG\u00f3mez salta la Supercoppa di Germania vinta contro il Borussia Dortmund poich\u00e9 operato in estate alla caviglia. Mentre era in convalescenza per il recupero, il Bayern acquista Mario Mand\u017euki\u0107 dal per coprire la sua momentanea assenza, anche se il nuovo acquisto, grazie alle sue buone prestazioni, relega G\u00f3mez, per tutta la stagione, in panchina. Il 6 aprile 2013 vince il suo secondo campionato con la maglia dei bavaresi, quindi il suo terzo in totale, con sei giornate di anticipo dalla fine del campionato. Il 16 aprile 2013 il Bayern conquista l'accesso alla finale della Coppa di Germania battendo per 6-1 il Wolfsburg con una tripletta di G\u00f3mez in sei minuti, tra l'80' e l'86'. Il 25 maggio 2013 vince la sua prima Champions League, grazie alla vittoria per 2-1 dei bavaresi nella finale contro il . Il 1\u00ba giugno 2013 mette a segno una doppietta nella finale di Coppa di Germania contro lo Stoccarda, partita vinta 3-2, che permette ai bavaresi di vincere il titolo e di essere la prima squadra tedesca a ottenere il traguardo del \"triplete\". Risulta inoltre, con 6 gol, capocannoniere di quest'ultima competizione.\nCon il Bayern, in Bundesliga, G\u00f3mez ha totalizzato 115 presenze e realizzato ben 75 goal in totale.\nFiorentina.\nStagione 2013-2014.\nIl 12 luglio 2013 si trasferisce alla societ\u00e0 italiana della , per una cifra complessiva di \u20ac 21 milioni (15,5 subito e i restanti dilazionati).\nSalutato da 25.000 tifosi nel giorno della sua presentazione, esordisce in maglia viola il 22 agosto, nella gara di Europa League -Fiorentina 1-2. Esordisce nel campionato italiano il 26 agosto seguente, nella partita della prima giornata vinta per 2-1 sul . Segna la sua prima rete con la maglia viola il 1\u00ba settembre, in occasione della seconda giornata di campionato, mettendo a segno una doppietta nella vittoria esterna per 5-2 contro il . Nella partita successiva contro il , giocata il 15 settembre e terminata con un pareggio, si infortuna al ginocchio destro. L'esito delle visite mediche evidenzia una lesione parziale al legamento del ginocchio interessato, stabilendo un tempo di recupero di circa sette-otto settimane. Il subentrare di un'infiammazione al tendine della zampa d'oca causa per\u00f2 l'allungamento del tempo di recupero, che arriva a tenerlo fuori quasi cinque mesi. Torna in campo esattamente cinque mesi dopo, il 15 febbraio 2014, subentrando nel corso della gara interna contro l', persa 2-1. Segna il primo gol in Europa League il 13 marzo 2014, contro la Juventus. Il 23 marzo 2014, nella partita contro il Napoli, s'infortuna al ginocchio sinistro e riporta una lesione di I grado del legamento collaterale mediale. Conclude la prima stagione in maglia viola con 15 presenze e 4 gol.\nStagione 2014-2015.\nIl 21 settembre 2014, durante la partita contro l', \u00e8 costretto ancora una volta a fermarsi per un infortunio, questa volta alla coscia. Torna in campo a due mesi esatti dallo stop, giocando gli ultimi 21' della sconfitta esterna contro la (3-1). che lo fa capitano nella trasferta contro il Cagliari del 30 novembre, dove G\u00f3mez segna il gol del definitivo 0-4, tornando al gol dopo sette mesi. Il 21 gennaio segna una doppietta nella gara di Coppa Italia contro l'Atalanta: il secondo gol risulter\u00e0 il numero 5000 nella storia della Fiorentina. Il 3 febbraio 2015, nell'incontro di Coppa Italia valevole per i quarti di finale della competizione, firma una doppietta contro la Roma, risultando decisivo per la vittoria che porta i viola in semifinale con la Juventus. Il 5 marzo, nel corso della gara d'andata della semifinale di Coppa Italia Juventus-Fiorentina, viene sostituito durante il secondo tempo per un infortunio alla caviglia sinistra. Ritorna in campo il 22 marzo seguente, nella partita di campionato in trasferta contro l', realizzando una doppietta (2-2). Finisce la stagione con 10 gol in partite ufficiali tra coppe e campionato, risultando essere il capocannoniere della Coppa Italia 2014-2015 con 4 reti.\nIl prestito al Be\u015fikta\u015f.\nIl 30 luglio si trasferisce in prestito ai turchi del . Il suo esordio in S\u00fcper Lig avviene nella prima giornata di campionato, il 16 agosto, quando subentra al 74' nella vittoriosa trasferta contro il Mersin (2-5). Il 13 settembre seguente, segna due gol all' (2-0). Il 27 settembre successivo, si gioca il derby di Istanbul tra Besiktas e , rispettivamente 2\u00aa e 1\u00aa in campionato. G\u00f3mez firma una doppietta che vale il successo (3-2) e l'aggancio in vetta da parte del suo club. A fine stagione, contribuisce in modo decisivo alla conquista del titolo turco da parte del Besiktas, realizzando 26 gol in 33 partite di campionato e laureandosi miglior marcatore del torneo.\nIl 20 luglio 2016 annuncia che non torner\u00e0 in Turchia a causa dell'instabilit\u00e0 politica facendo cos\u00ec ritorno alla Fiorentina.\nWolfsburg e il ritorno allo Stoccarda.\nIl 17 agosto 2016 passa a titolo definitivo al Wolfsburg.\nIl 22 dicembre 2017, dopo un anno e mezzo trascorso con i \"Lupi\", viene acquistato dallo Stoccarda, facendo cos\u00ec ritorno alla squadra biancorossa dopo 8 anni. Sigla un contratto fino a giugno 2020. Il 15 dicembre 2018 sigla una doppietta decisiva contro l'Hertha Berlino, che lo porta a quota 100 marcature con lo Stoccarda. Conclude la seconda met\u00e0 della stagione 2018-19 con lo Stoccarda totalizzando 8 reti in 16 presenze. Al termine della stagione 2018-19 retrocede con la sua squadra in Zweite Bundesliga, dopo aver siglato 7 gol in 33 presenze. Con la rete segnata nell'andata dello spareggio promozione-salvezza contro l'Union Berlino, terminato 2-2, diventa il primo giocatore nella storia a segnare con due squadre diverse negli spareggi per la retrocessione in Bundesliga. Sceglie di restare a Stoccarda nonostante la retrocessione, e sigla la prima marcatura nel match di apertura del campionato contro l'Hannover.\nIl 28 giugno 2020 Gomez annuncia il suo ritiro dal calcio giocato.\nNazionale.\nHa fatto parte di tutte le nazionali giovanili di calcio della Germania. Ha esordito in nazionale maggiore il 7 febbraio 2007, nella gara contro la . Nella partita ha segnato anche il suo primo gol in nazionale. Ha segnato la sua prima doppietta con la maglia della nazionale maggiore nella gara vinta 6-0 contro , valida per le qualificazioni a Euro 2008. Viene, cos\u00ec, convocato all'Europeo 2008, ma la sua prestazione non convince e la Germania viene sconfitta in finale dalla il 29 giugno.\nViene convocato per il Mondiale 2010. Ha giocato quasi tutte le partite, venendo sempre sostituito, e anche stavolta non riesce a realizzare nessun gol. Dopo il terzo posto al mondiale precedente, G\u00f3mez viene convocato per l'Europeo 2012, risultando capocannoniere della competizione insieme ad altri cinque giocatori con i suoi tre gol segnati nella fase a gironi: uno al e una doppietta ai .\nGli infortuni lo tengono lontano dal giro della nazionale, nonch\u00e9 dal Mondiale 2014, dove, dopo un paio di apparizioni nel 2013, torna ad essere convocato solo nell'estate 2014 scatenando una serie di polemiche per eventuali ulteriori impieghi. Il 6 novembre 2015 riconquista la Nazionale grazie ai gol realizzati in Turchia con il Besiktas.\nViene convocato per gli Europei 2016 in Francia, nei quali torna a segnare in nazionale dopo quattro anni, realizzando il gol del definitivo 1-0 contro l'Irlanda del Nord, nella sfida giocatasi il 21 giugno e valevole per la fase a gironi.\nConvocato anche per i Mondiali 2018 in Russia, gioca le tre gare del girone entrando sempre a partita in corso, in un torneo che sancisce a sorpresa l'eliminazione dei tedeschi, campioni in carica, al primo turno.\nIl 5 agosto seguente annuncia il suo addio alla nazionale.\nStatistiche.\nPresenze e reti nei club.\nTra club, nazionale maggiore e nazionali giovanili, ha giocato globalmente 719 partite segnando 355 reti, alla media di 0,50 gol a partita.\n\"Statistiche aggiornate al 28 giugno 2020.\""}
{"id": "1249751", "revid": "1983214", "url": "https://it.wikipedia.org/wiki?curid=1249751", "title": "Oakham", "text": ""}
{"id": "1249752", "revid": "92920", "url": "https://it.wikipedia.org/wiki?curid=1249752", "title": "Luca Rossi", "text": "Ha esordito collaborando alla testata Gordon Link della Dardo e Demon Hunter della Xenia.\nHa curato la grafica e la realizzazione delle copertine della serie Ironheart, edita nel 1995 da il Marchio Giallo.\nRealizza su sceneggiatura di Alberto Conte due volumi editi da Magic Press: \"U.S.S.\" (edito nel 2005) e \"L'ultimo della lista\" (edito nel 2006)\n\u00c8 dal 2007 il disegnatore principale della testata DC/VERTIGO \"House of Mystery\"."}
{"id": "1249761", "revid": "767487", "url": "https://it.wikipedia.org/wiki?curid=1249761", "title": "Y\u014dko Ishida", "text": " \u00c8 nota per la creazione di canzoni per la sigla di alcuni anime come \"Sailor Moon R\", \"Pretear - La leggenda della nuova Biancaneve\", \"Sempre pi\u00f9 blu (Ai yori aoshi)\" e \"Oh, mia dea!\", e per aver cantato per il Para Para Max CD.\nIshida \u00e8 entrata nell'industria dell'intrattenimento dopo aver vinto un concorso per diventare cantante di canzoni per anime. Ha debuttato nel 1993 con la canzone \"Otome no Policy\", la sigla di coda dell'anime \"Sailor Moon R\". All'epoca il suo nome era scritto \u77f3\u7530\u3088\u3046\u5b50, ma in seguito \u00e8 stato cambiato in \u77f3\u7530\u967d\u5b50. Nel 2000 l'ha cambiato di nuovo in \u77f3\u7530\u71ff\u5b50, nome che usa tuttora.\nOltre alle canzoni per anime, ha cantato anche canzoni per bambini."}
{"id": "1249764", "revid": "287204", "url": "https://it.wikipedia.org/wiki?curid=1249764", "title": "Alessandro Baggi", "text": "Esordisce appena diciassettenne sulle pagine della rivista \"1984\".\nNel 1988 si aggiudica il primo premio al \"Concorso Nazionale Giovani Autori\" di Prato.\nMel 1989 approda alla ACME collaborando alle testate Mostri e Splatter.\nSuccessivamente disegna per l\"'Intrepido\" della Universo, diventandone copertinista nel 1995.\nLa Phoenix Enterprise Publishing Company gli ha dedicato un volume monografico intitolato \"Vertigini\".\nNel 2001 esordisce alla Sergio Bonelli Editore sulla testata Dampyr, disegnando la storia del n\u00b0 10."}
{"id": "1249766", "revid": "629745", "url": "https://it.wikipedia.org/wiki?curid=1249766", "title": "Madonna del Belvedere", "text": "La Madonna del Belvedere (o Madonna del Prato) \u00e8 un dipinto olio su tavola (113x88 cm) di Raffaello Sanzio, datato 1506 e conservato nel Kunsthistorisches Museum di Vienna. La data M.D.VI. si trova sull'orlo dell'abito della Vergine.\nStoria.\nL'opera \u00e8 generalmente indicata con uno dei due dipinti che Raffaello fece a Firenze per Taddeo Taddei (l'altro \u00e8 forse la \"Sacra Famiglia con palma\"), visti da Vasari presso i suoi eredi a palazzo Taddei. Baldinucci riporta come l'opera venne ceduta a Ferdinando d'Austria, che la port\u00f2 nel palazzo a Innsbruck. Nel 1663 fin\u00ec nel Castello di Ambras e nel 1773 fu trasferita nelle collezioni imperiali a Vienna, al palazzo del Belvedere che le diede il nome con cui \u00e8 nota. Il nome di \"Madonna del Prato\" deriva invece dal paesaggio.\nL'opera \u00e8 affine stilisticamente e nel soggetto alla \"Madonna del Cardellino\" (Uffizi) e alla \"Belle Jardini\u00e8re\" (Louvre), con una serie di disegni preparatori e studi compositivi (Ashmolean Museum, Cabinet des Dessins...) che sono riferiti ora all'una, ora all'altra opera.\nDescrizione e stile.\nImmersi in un ampio paesaggio lacustre, dall'orizzonte particolarmente alto, si trovano la Madonna seduta, che regge tra le gambe Ges\u00f9 Bambino, il quale sembra muovere i primi passi incerti della fanciullezza, e san Giovannino che, inginocchiato a sinistra, offre la croce astile, suo tipico attributo, al gioco dell'altro fanciullo. Nel gesto di Ges\u00f9 che afferra la croce c'\u00e8 un richiamo al destino del suo martirio.\nLa composizione, sciolta e di forma piramidale, con i protagonisti legati dalla concatenazione di sguardi e gesti, deriva con evidenza da modelli leonardeschi, come la \"Sant'Anna, la Vergine e il Bambino con l'agnellino\", ma se ne distacca sostituendo, al senso di mistero e all'inquietante carica di allusioni e suggestioni, un sentimento di calma e spontanea familiarit\u00e0. Al posto dei \"moti dell'animo\" reconditi, Raffaello mise in atto una rappresentazione dell'affettuosit\u00e0, dove \u00e8 ormai sfumata anche la tradizionale malinconia della Vergine, che premonisce il destino tragico del figlio.\nMaria ha una posa contrapposta, con la gamba destra distesa lungo una diagonale, che trascina con s\u00e9 il manto azzurro bordato d'oro; alla massa azzurra si contrappone quella rossa della veste. Il rosso rappresentava la Passione di Cristo e il blu la Chiesa, per cui nella Madonna vi era sottintesa l'unione della Madre Chiesa con il sacrificio di suo Figlio. Il suo busto \u00e8 quindi ruotato verso destra, ma la testa e lo sguardo si dirigono invece in basso a sinistra, verso i fanciulli.\nIl sole \u00e8 sostituito dal volto della Vergine, che irradia il paesaggio circostante. \u00c8 presente una netta linea di contorno tra i personaggi e il paesaggio che, a differenza della pittura leonardesca, viene posto in secondo piano.\nTra le varie specie botaniche raffigurate con cura, un altro stilema derivato da Leonardo, spicca a destra un papavero rosso: il colore, anche in questo caso, \u00e8 un riferimento alla Passione, morte e resurrezione di Cristo."}
{"id": "1249768", "revid": "120964624", "url": "https://it.wikipedia.org/wiki?curid=1249768", "title": "Matteo da Campione", "text": "Architetto e scultore del gotico italiano, appartenente al gruppo dei maestri campionesi.\nBiografia.\nLa sua data di nascita non \u00e8 documentata in modo preciso, tuttavia egli fa parte del gruppo di quei lapicidi lombardi, originari della zona dei laghi, noti come i Maestri Campionesi e che furono attivi nel Nord Italia dal tardo XII secolo fino alla fine del XIV secolo.\nIntorno alla met\u00e0 del XIV secolo Matteo viene incaricato dai Visconti di Milano della trasformazione del Duomo di Monza dove, svolgendovi il duplice ruolo di architetto e di scultore, \u00e8 autore della facciata, del battistero e del pulpito.\nMuore nell'anno 1396 e viene sepolto nella \"Cappella del Rosario\", all'interno del duomo. L'epigrafe di Matteo \u00e8 applicata sulla parete esterna della Cappella e riporta questa iscrizione in caratteri gotici: \n(Qui giace quel grande costruttore, Matteo da Campione, devoto maestro, che edific\u00f2 la facciata di questa sacra chiesa, l'evangelizzatorio e il battistero e che mor\u00ec il 24 maggio 1396)."}
{"id": "1249777", "revid": "287204", "url": "https://it.wikipedia.org/wiki?curid=1249777", "title": "Eltanin", "text": "Eltanin, nota anche come Etamin o Gamma Draconis (\u03b3 Dra / \u03b3 Draconis), \u00e8 una stella della costellazione del Dragone.\nSi tratta di una gigante arancio di classe spettrale K5, distante 148 anni luce dalla Terra. Nonostante secondo la nomenclatura di Bayer si chiami \"gamma\" (lettera greca che designa in genere la terza stella pi\u00f9 brillante di una costellazione), \u00e8 in realt\u00e0 la stella pi\u00f9 luminosa del Dragone, cui seguono Eta Draconis e Rastaban (Beta Draconis) con una differenza di mezza magnitudine. Infatti il nome \"Rastaban\" (o anche \"Rasaben\") era stato inizialmente utilizzato per designare Eltanin; comunque entrambi i termini derivano dall'arabo e sono sinonimi, in quanto significano \"serpente\" o \"drago\". \u00c8 stata chiamata anche la Stella dello Zenit (\"Zenith Star\") in virt\u00f9 del suo passaggio in prossimit\u00e0 dello zenit quando osservata dalla latitudine dell'Osservatorio Reale di Greenwich.\nEltanin \u00e8 una gigante arancione con una massa 1,7 volte quella solare ed un raggio quasi 50 volte superiore, mentre la sua luminosit\u00e0, comprendendo la radiazione infrarossa emessa, \u00e8 470 volte quella del Sole.\nSi prevede che tra circa 1,5 milioni di anni Eltanin transiter\u00e0 a 28 anni luce da terra. A questo punto sar\u00e0 la stella pi\u00f9 brillante del cielo (ovviamente dopo il Sole), arrivando a rivaleggiare con la luminosit\u00e0 attuale di Sirio.\nNel 1728, nonostante inutili tentativi di misurare la parallasse della stella, James Bradley scopr\u00ec l'aberrazione della luce che risulta dal movimento della Terra. La scoperta di Bradley conferm\u00f2 l'eliocentrismo copernicano."}
{"id": "1249779", "revid": "118307682", "url": "https://it.wikipedia.org/wiki?curid=1249779", "title": "Lewis Wolpert", "text": "Biografia.\nIngegnere civile in madrepatria, studi\u00f2 successivamente al King's College di Londra per approfondire i suoi studi in biologia cellulare.\nI suoi interessi vertevano in maniera particolare sullo sviluppo dell'embrione.\nFu professore di biologia applicata alla medicina, al dipartimento di anatomia all'University College di Londra\n\u00c8 stato membro della Royal Society e commendatore dell'Ordine dell'Impero Britannico. Nel 1999 \u00e8 diventato membro della Royal Society of Literature.\nCur\u00f2 una rubrica periodica sul quotidiano \"The Independent\" e, oltre alle sue pubblicazioni scientifiche, scrisse sulla sua personale esperienza di depressione clinica, in \"Malignant Sadness: The Anatomy of Depression\", libro dal quale fu in seguito tratto un programma televisivo della BBC in tre puntate, \"A Living Hell\".\nWolpert \u00e8 morto ultranovantenne nel 2021, per complicazioni da Covid-19. \nIdee.\nIn un articolo del 2005, pubblicato da \"The Guardian\", intitolato \"Spiked\", il quale chiedeva ad una serie di scienziati quale fosse la cosa che ognuno dovrebbe imparare sulla scienza, Wolpert rispose:\nVorrei insegnare al mondo che la scienza \u00e8 il miglior modo di capire il mondo, e che per ogni sequenza di osservazioni c'\u00e8 una sola spiegazione. Inoltre la scienza \u00e8 oggettiva, e spiega il mondo cos\u00ec come \u00e8. Le questioni etiche sorgono solo quando la scienza \u00e8 applicata alla tecnologia - dalla medicina all'industria.\nHa pubblicamente dibattuto col filosofo William Lane Craig sull'esistenza di Dio, con l'astrofisico Hugh Ross sul tema del creazionismo e con William Dembski sull'Intelligenza divina.\nIn un articolo intitolato \"Is Science Dangerous?\" spiega: \"Considero eticamente inaccettabile e impraticabile censurare qualsiasi aspetto dei tentativi di capire la natura del nostro mondo.\"\nIn un'intervista ha risposto alle domande di Steve Paulson sul senso delle religioni e sul rapporto che intercorre tra la religione e la condizione umana. La posizione di Wolpert, gi\u00e0 espressa in \"Six Impossible Things Before Breakfast: The Evolutionary Origins of Belief\", dato alle stampe nel 2006, \u00e8 profondamente differente rispetto a quella del collega Richard Dawkins, il quale pone l'abolizione del credo religioso come una necessit\u00e0 urgente . Wolpert eleva la religione all'apice del cammino evolutivo: essa \u00e8 la risposta umana all'incapacit\u00e0 di comprendere i fenomeni che ci circondano; la riduce tuttavia ad un \"illusione\", necessaria per\u00f2 ad affrontare tematiche dolorose come la morte, la malattia e la sofferenza.\nIl 15 gennaio 2004, Wolpert e il biologo e parapsicologo Rupert Sheldrake parteciparono ad una discussione pubblica sulla telepatia, alla Royal Society of Arts di Londra.\nIl 25 maggio 1994, Wolpert condusse un'intervista con Francis Crick dal titolo \"How the Brain \"sees\"\" per il \"The Times Dillon Science Forum\"; da essa \u00e8 stato poi prodotto un video.\nA lui \u00e8 attribuita la famosa frase: \"Non \u00e8 la nascita, il matrimonio, o la morte, il momento pi\u00f9 importante nella vita, ma la gastrulazione.\""}
{"id": "1249782", "revid": "121837", "url": "https://it.wikipedia.org/wiki?curid=1249782", "title": "Stella dello Zenit", "text": ""}
{"id": "1249785", "revid": "787565", "url": "https://it.wikipedia.org/wiki?curid=1249785", "title": "Carlo Emanuele Buscaglia", "text": "Ufficiale pilota della Regia Aeronautica, fu uno dei pi\u00f9 famosi aviatori della seconda guerra mondiale e fu insignito della medaglia d'oro al valore militare. Si distinse nella specialit\u00e0 degli aerosiluranti riuscendo ad affondare, secondo la versione ufficiale della Regia Aeronautica, oltre tonnellate di naviglio nemico.\nBiografia.\nEsordi di carriera.\nCarlo Emanuele Buscaglia nacque a Novara, in Piemonte, il 22 settembre 1915. Entr\u00f2 alla Regia Accademia Aeronautica, frequentando il corso Orione, nell'ottobre 1934 e consegu\u00ec il grado di sottotenente nel giugno 1937, il brevetto di pilota d'aeroplano nel novembre 1936 e quello di pilota militare nel febbraio del 1937.\nIl 1\u00ba luglio 1937 Buscaglia venne assegnato alla 50\u00aa Squadriglia del 32\u00ba Stormo Bombardamento Terrestre equipaggiato con i bombardieri Savoia-Marchetti S.M.81, che presto vennero sostituiti con i pi\u00f9 moderni Savoia-Marchetti S.M.79. Nell'aprile 1939 venne promosso tenente e nel febbraio 1940 venne trasferito presso la 252\u00aa Squadriglia del 46\u00ba Stormo Bombardamento Terrestre, ove prestava servizio un altro asso, Francesco Aurelio Di Bella. Con questo reparto, allo scoppio del secondo conflitto mondiale, partecip\u00f2 ad alcune operazioni di bombardamento sul fronte occidentale.\nLa guerra aeronavale nel Mediterraneo.\nNel luglio 1940 Buscaglia venne assegnato al Reparto Sperimentale Aerosiluranti, appena costituito all'Aeroporto di Gorizia agli ordini del capitano Mojola. Il reparto era dotato di cinque trimotori S.M.79, modificati con le installazioni per il trasporto e il lancio dei siluri, e cinque equipaggi comandati da Buscaglia, Vincenzo Dequal, Enrico Fusco, Carlo Copello e Guido Robone. Il reparto venne trasferito ad El-Adem (oggi sede della Base aerea Gamal Abd el-Nasser), in Libia, mentre era ancora in fase di addestramento per compiere la sua prima missione bellica, segnando cos\u00ec il debutto operativo degli aerosiluranti italiani, con un attacco contro il porto di Alessandria d'Egitto: alle 21:30 del 15 agosto la prima sezione di tre velivoli, pilotati da Buscaglia, Dequal (comandante della formazione) e Robone si lanciarono all'attacco seguiti a distanza di quindici minuti dagli altri due aeroplani pilotati da Fusco e Copello. Tuttavia, a causa delle cattive condizioni atmosferiche caratterizzate da nubi e foschia, solo Dequal e Buscaglia riuscirono a sganciare i siluri che per\u00f2 si insabbiarono prima di raggiungere il bersaglio. Due aerei, a causa dell'esaurimento del carburante, furono costretti ad atterrare nel deserto e l'equipaggio dell'aereo comandato da Fusco, atterrato in territorio nemico, venne catturato. Il successivo 23 agosto i quattro aerei superstiti attaccarono di nuovo Alessandria, ancora con esito negativo. Il 27 agosto circa 60 miglia a nord-est di Bardia, Buscaglia lanci\u00f2 un siluro contro l'incrociatore pesante , facente parte della scorta ad un convoglio britannico partito da Alessandria e diretto in Grecia, che l'equipaggio ritenne di aver colpito, ma il successo non venne confermato.\nNel settembre 1940 l'unit\u00e0 venne rinominata 278\u00aa Squadriglia autonoma aerosiluranti, posta sotto il comando del capitano Massimiliano Erasi e adott\u00f2 come distintivo quattro gatti, due bianchi e due neri, che passeggiano sopra un siluro con la scritta in latino \"pauci sed semper immites\" (\"pochi ma sempre aggressivi\") a significare i quattro aerei del reparto e la povert\u00e0 di uomini e mezzi con cui era stato costituito. L'idea del simbolo fu del capitano Erasi, mentre il disegno dello stemma fu realizzato da Alessandro Maffei.\nNel pomeriggio del 17 settembre due S.M.79, pilotati da Buscaglia e Robone, lanciarono i siluri, 40 miglia ad ovest di Marsa Matruh, contro la cannoniera britannica HMS \"Ladybird\", che stava rientrando ad Alessandria da un bombardamento notturno contro postazioni italiane a Sollum e che venne scambiata per un incrociatore leggero classe Delhi; la nave non fu colpita dai siluri che le passarono vicinissimi alla poppa. La sera dello stesso giorno, la 278\u00aa Squadriglia ottenne il primo successo confermato dalla marina britannica per opera di Buscaglia e Robone, ripartiti dalla base di El Adem dopo la prima sfortunata azione del pomeriggio. Infatti, durante lo svolgimento di un'azione aeronavale della Mediterranean Fleet contro obiettivi italiani nella Cirenaica, in particolare con attacchi aerei di bombardieri e aerosiluranti nel porto di Bengasi, e a cui parteciparono, per la scorta della portaerei , la corazzata , l'incrociatore pesante , gli incrociatori contraerei e e sette cacciatorpediniere, la sera del 17 il \"Kent\" (capitano di vascello Douglas Young-Jamieson) ebbe il compito di bombardare Forte Capuzzo (Bardia) accompagnato da due cacciatorpediniere. Alle ore 23:55, mentre si trovava a 40 miglia dalla posizione di bombardamento assegnata e alla luce della luna, il \"Kent\" fu attaccato dai due aerosiluranti italiani che lanciarono altrettanti siluri da una distanza di 450 m. Uno dei siluri colp\u00ec l'incrociatore all'altezza della seconda torre poppiera, presso le eliche, causando un incendio, danni estesi, la morte di trentadue uomini d'equipaggio nonch\u00e9 l'arresto della nave. Preso a rimorchio dal cacciatorpediniere HMS \"Nubiah\", il \"Kent\" fu trainato faticosamente alla velocit\u00e0 di undici nodi fino ad Alessandria, distante 250 miglia, dove arriv\u00f2 nel pomeriggio del 19 settembre. Al termine di sommarie riparazioni, l'incrociatore salp\u00f2 in novembre per un arsenale della Gran Bretagna, ove fu rimesso in efficienza, rientrando in servizio nella Home Fleet all'inizio del 1942. L'azione venne premiata con il conferimento della medaglia d'argento al valor militare.\nIl pomeriggio 3 dicembre 1940, Buscaglia ed Erasi, lanciando i siluri da circa 300 m, colpirono entrambi l'incrociatore ancorato nella Baia di Suda a Creta. L'azione venne condotta intorno alle 12:30 e i due aerosiluranti, attaccando dalla parte di terra, arrivarono nella rada di sorpresa prima che le navi e le difese della base britannica potessero aprire il fuoco. Dal momento che i danni non risultarono preoccupanti, il \"Glasgow\" (capitano di vascello Harold Hickling) fu in grado di lasciare la Baia di Suda la stessa notte e due giorni pi\u00f9 tardi, navigando alla velocit\u00e0 di sedici nodi, raggiunse Alessandria scortato dall'incrociatore e da due cacciatorpediniere. Riparato provvisoriamente ad Alessandria, fu poi inviato a Singapore per completare i lavori. Rientr\u00f2 in servizio, aggregato alla Flotta delle Indie Orientali (East Indies Fleet) nell'Oceano Indiano nel febbraio 1941. Pare che Benito Mussolini in persona si compliment\u00f2 per l'azione con il generale Francesco Pricolo, capo di stato maggiore dell'aeronautica, spingendo per il rafforzamento della specialit\u00e0 aerosiluranti.\nAl comando della 281\u00aa Squadriglia.\nIl 5 marzo 1941 venne costituita una nuova unit\u00e0 aerosiluranti, la 281\u00aa Squadriglia, inviata il 20 marzo a Gadurr\u00e0 sull'isola di Rodi, e Buscaglia, promosso capitano, venne trasferito nell'Egeo e nominato comandante dell'unit\u00e0, con la quale condusse la prima azione a sud di Creta il 24 marzo. La sera del 2 aprile attacc\u00f2 un convoglio britannico in navigazione da Alessandria ad Atene lanciando un siluro contro una nave da carico da tonnellate, ma l'oscurit\u00e0 non gli permise di verificare l'esito dell'azione.\nDal 21 aprile al 1\u00ba luglio, la 281\u00aa e la 279\u00aa Squadriglia vennero incorporate nel 34\u00ba Gruppo autonomo da bombardamento, ritornando poi al ruolo di Squadriglia aerosiluranti autonoma. L'8 maggio la 281\u00aa Squadriglia ottenne il suo secondo successo con una pattuglia di tre aerei guidati da Buscaglia, Pietro Greco e Carlo Faggioni. I tre attaccarono il convoglio alleato AN. 30, partito da Porto Said e diretto a Suda, colpendo con un siluro la motonave britannica \"Rawnsley\" da 5.000 tonnellate. Buscaglia afferm\u00f2 di aver silurato un incrociatore da 7.000 tonnellate, il che esclude potesse trattarsi della \"Rawnsley\", che fu certamente colpita dagli altri due piloti che sostennero di aver silurato un piroscafo ciascuno. Secondo fonti britanniche per\u00f2 il danneggiamento venne accreditato ad aerei germanici. Nonostante i gravi danni riportati, la \"Rawnsley\" pot\u00e9 proseguire la navigazione alla velocit\u00e0 di otto nodi, trainata dal trawler HMS \"Grimsby\" e scortata dal cacciatorpediniere australiano HMAS \"Waterhen\". Portata ad incagliare nella Baia di Ierapetra, sulle coste meridionali di Creta, la \"Rawnsley\" venne distrutta nella notte sul 12 maggio da aerei da bombardamento tedeschi dell'VIII. Fliegerkorps che, dopo la resa della Grecia, si erano installati sugli aeroporti ellenici.\nAlla fine di giugno la base della 281\u00aa Squadriglia di Gadurr\u00e0 venne attaccata da aerei britannici e una bomba colp\u00ec un S.M.79 facendo esplodere il siluro agganciato sotto l'aereo e provocando la distruzione di altri tre aerosiluranti. Dopo aver ritirato altri velivoli presso le Officine Reggiane di Reggio Emilia, la 281\u00aa Squadriglia ritorn\u00f2 in azione il 4 luglio: quattro aerei, pilotati da Buscaglia, Faggioni, Giuseppe Cimicchi e Mazzelli attaccarono un incrociatore a sud di Famagosta senza esito. Il successivo 9 luglio, ancora nella baia di Famagosta e insieme a Faggioni, Buscaglia, con un motore fuori uso a causa di un colpo della contraerea, sganci\u00f2 un siluro contro una nave da carico da tonnellate. Il 19 luglio ancora Buscaglia e Faggioni attaccarono una nave presso Marsa Matruh venendo danneggiati dalla pesante reazione contraerea e dall'attacco portato da alcuni caccia Hurricane mentre stavano ritornando alla base. Il 6 agosto Buscaglia, Graziani e Forzinetti attaccarono due cacciatorpediniere al largo di Marsa Matruh, e il 20 agosto successivo ne attaccarono altri tre al largo di Alessandria.\nDopo questo periodo di attivit\u00e0 non confortato da nessun risultato positivo, l'11 agosto Buscaglia, Graziani e Forzinetti attaccarono, a 40 miglia a nord-ovest di Porto Said, il posareti britannico HMS \"Protector\" da 2.900 tonnellate. Colpito alle ore 16:30 dal siluro sganciato da Buscaglia, che caus\u00f2 l'arresto della sala macchine, l'uccisione di due uomini, e tre feriti, il \"Protector\" fu rimorchiato a Porto Said dalla corvetta \"Salvia\", per poi essere inviato a Bombay ove ultim\u00f2 le riparazioni. Il danneggiamento del \"Protector\" era stato sempre accreditato al tenente Graziani, nell'attacco gregario di sinistra di Buscaglia, ma da un grafico di una pubblicazione dell'Ammiragliato britannico si vede chiaramente che il siluro di Graziani, nell'attacco gregario sinistro di Buscaglia, sfil\u00f2 a pochi metri di distanza dallo scafo del posareti in accostata, mentre quello di Buscaglia, che fu il primo a lanciare, colp\u00ec il bersaglio sul fianco sinistro. Il siluro di Forzinetti, gregario destro di Buscaglia, sfior\u00f2 anch'esso il fianco del \"Protector\".\nDopo questa serie di azioni, la 281\u00aa Squadriglia sospese le operazioni per un certo periodo e Buscaglia and\u00f2 in licenza tornando in azione il 23 novembre: alle 15.55, gli S.M.79 di Buscaglia e del tenente Luigi Rovelli, decollati dall'aeroporto di Gadurr\u00e0 a Rodi, avvistarono e poi attaccarono, otto miglia a ovest di Marsa Matruh, la nave britannica da sbarco per fanteria (LSI) HMS \"Glenroy\", che trasportava mezzi da sbarco con ottanta soldati destinati alla guarnigione di Tobruk ed era scortata dall'incrociatore contraereo HMS \"Carlisle\" e da due cacciatorpediniere. La \"Glenroy\" fu colpita gravemente da un siluro che venne attribuito a Buscaglia anche se la violenta reazione contraerea delle navi e l'apparizione di tre caccia P-40 non aveva consentito di verificare con certezza l'esito dell'attacco.\nIl 14 dicembre la 281\u00aa Squadriglia venne divisa in due nuclei di tre velivoli ciascuno e Buscaglia, con Faggioni e Forzinetti, venne trasferito sull'aeroporto di Ain el-Gazala in Cirenaica. Il 17 dicembre, durante la prima battaglia della Sirte, ai sei aerei della 281\u00aa Squadriglia venne dato l'ordine di attaccare le navi da battaglia di scorta ad un convoglio britannico diretto a Malta e in cui la ricognizione italiana aveva erroneamente individuato la corazzata : l'aereo di Forzinetti venne abbattuto e Buscaglia non riusc\u00ec a verificare il risultato dell'attacco per la decisa reazione della contraerea avversaria.\nIl 132\u00ba Gruppo aerosiluranti.\nIl 1\u00ba aprile 1942 venne costituito il 132\u00ba Gruppo, riunendo la 278\u00aa e la 281\u00aa Squadriglia, e Buscaglia ne assunse il comando. Dopo un periodo di addestramento sull'aeroporto di Littoria, la nuova unit\u00e0 venne schierata in Sicilia con il comando a Gerbini e le due squadriglie a Catania e Castelvetrano. Durante il periodo passato al comando della 281\u00aa Squadriglia, Buscaglia aveva totalizzato circa venti missioni di combattimento ed era stato decorato con quattro medaglie d'argento al valore militare ed una Croce di Ferro di 2\u00aa classe conferita dai tedeschi.\nIl 132\u00ba Gruppo entr\u00f2 la prima volta in azione il 14 giugno nel corso della cosiddetta battaglia di mezzo giugno, determinata dal transito di due grandi convogli britannici diretti a Malta, uno partito da Alessandria (operazione Vigorous) e l'altro da Gibilterra (operazione Harpoon). Contro questo secondo convoglio fu impegnato il 132\u00ba Gruppo che per l'occasione era stato trasferito a Pantelleria. Nel tardo pomeriggio del 14 giugno, quattordici S.M.79 guidati da Buscaglia si alzarono in volo per attaccare le navi nemiche protetti da quindici caccia Reggiane Re.2001 del 2\u00ba Gruppo. Gli aerosiluranti avvistarono il convoglio nemico verso le 19:00, non lontano dall'isola di La Galite, e, mentre i Reggiane impegnavano i caccia avversari, scesero di quota per iniziare le manovre di attacco. L'S.M.79 pilotato dal tenente di vascello Giannino Negri venne colpito dalla contraerea ed esplose, e tutti i siluri, diretti verso la corazzata e la portaerei , non raggiunsero il bersaglio forse perch\u00e9 difettosi, tanto da far ritenere erroneamente agli equipaggi di essere stati sabotati. Il giorno dopo tre aerosiluranti della 281\u00aa Squadriglia condotti da Buscaglia, Umberto Camera e Martino Aichner fecero rotta verso Pantelleria, dove le navi britanniche erano state impegnate in combattimento da quelle italiane della 7\u00aa Divisione dell'ammiraglio Alberto Da Zara. Nel tragitto gli S.M.79 vennero attaccati da un caccia Beaufighter del 235\u00b0 Squadron della RAF di base a Malta, pilotato dal sergente A.J. Hall, e colpiti dovettero atterrare a Pantelleria. Ne consegu\u00ec che solo Buscaglia e Aichner poterono alzarsi nuovamente in volo alle 12:30, mentre Camera fu costretto a restare a terra avendo l'aereo troppo danneggiato. Aichner attacc\u00f2 il cacciatorpediniere britannico che aveva ripreso da pochi minuti a muoversi autonomamente a bassa velocit\u00e0 scortato dal , essendo stato danneggiato gravemente dal tiro degli incrociatori italiani e , affondandolo, per poi ammarare essendo stato colpito dalle mitragliere della nave. Buscaglia attacc\u00f2 invece il piroscafo britannico \"Burdwan\", che era immobilizzato e in fiamme essendo stato colpito dagli Ju 88 del I./KG.54, e ritenne di avergli dato il colpo di grazia.\nIl 132\u00ba Gruppo di Buscaglia (promosso maggiore per meriti di guerra il 12 agosto) venne poi impegnato, fra l'11 e il 14 agosto, nella successiva battaglia di mezzo agosto, determinata anche questa volta dal contrasto ad un grosso convoglio britannico diretto a Malta (operazione Pedestal). Buscaglia non partecipo alla battaglia trovandosi a Roma per la cerimonia della sua promozione. Nell'attacco del pomeriggio del 12 agosto, che si svolse a nord di Biserta, portato da quattordici S.M.79 del 132\u00ba Gruppo al comando del capitano Ugo Rivoli, un siluro, forse sganciato da un velivolo della 287\u00aa squadriglia, colp\u00ec a poppa il cacciatorpediniere britannico che, per i danni riportati alla poppa e per gli allagamenti, fu affondato l'indomani dal cacciatorpediniere che lo stava rimorchiando. Rientrati a Pantelleria dopo l'attacco, gli S.M.79 riportarono alcuni danni per mitragliamento da parte di tre caccia Beaufighter del 248\u00ba Squadron partiti da Malta; nel mitragliamento rest\u00f2 ucciso il tenente pilota Vittorio Moretti.\nNel novembre 1942 la guerra nel Mediterraneo giunse ad una svolta con lo sbarco sulle coste del Marocco e dell'Algeria di ingenti forze anglo-americane nel quadro dell'operazione Torch. Per contrastare lo sbarco, agli aerosiluranti italiani venne ordinato da Superaereo di attaccare le navi Alleate al largo delle coste algerine, ma nei giorni 8, 9 e 10 novembre andarono all'attacco soltanto gli aerosiluranti basati in Sardegna, mentre quelli del 132\u00ba gruppo non intervennero, trovandosi in Sicilia e quindi troppo lontano dalla zona di sbarco ad Algeri. L'11 gli anglo-americani sbarcarono un contingente di truppe a Bougie, e in questo caso anche il 132\u00ba gruppo fu in condizioni di attaccare con una formazione di quattro S.M.79 comandati da Buscaglia, con gregari Graziani, Faggioni e Ramiro Angelucci. Sorvolando il territorio tunisino, gli aerei italiani si diressero verso la baia, dove erano stati segnalati numerosi piroscafi e navi da guerra, contando di arrivare di sorpresa dal lato di terra, ma prima di giungere sull'obiettivo vennero attaccati da alcuni Spitfire. Anzich\u00e9 aprirsi a ventaglio e puntare ognuno su una nave, gli S.M.79 rimasero in formazione compatta per concentrare il tiro delle mitragliatrici difensive, ma la violenta reazione della contraerea provoc\u00f2 l'abbattimento dell'aereo di Angelucci, perito assieme al resto dell'equipaggio. Gli altri aerosiluranti che effettuarono l'attacco non colpirono alcun bersaglio e si allontanarono a bassa quota inseguiti per un po' dagli Spitfire. Al rientro a Castelvetrano, Faggioni protest\u00f2 con Buscaglia perch\u00e9 \u00abnon si pu\u00f2 andare in pieno giorno cos\u00ec in profondit\u00e0, a sfidare una piazzaforte. Se siamo tornati in tre \u00e8 davvero un miracolo che non ci meritiamo!\u00bb, al che il comandante non rispose, secondo Aichner perch\u00e9 \u00abera troppo fine psicologo per non rendersi conto che era meglio tacere in quelle circostanze\u00bb.\nL'abbattimento sopra Bugia.\nIl 12 novembre, il 132\u00ba Gruppo attacc\u00f2 di nuovo il convoglio Alleato nella baia di Bugia con sei aerei guidati da Buscaglia, Carlo Pfister, Aichner, Giuseppe Coci, Francesco Bargagna e Marino Marini. Decollarono alle 10:50 e seguirono una rotta simile a quella del giorno prima, ma perfezionata in modo da passare il pi\u00f9 possibile sopra luoghi poco popolati. Come il giorno prima mentre sorvolavano la rada di Bougie per poi dirigere contro le navi all'ancora, gli S.M.79 vennero attaccati dagli Spitfire del 249\u00ba Squadron della RAF e l'aereo di Buscaglia, colpito dal sergente pilota Joseph Watling mentre si portava all'attacco, inizi\u00f2 ad emettere fumo; nel frattempo gli aerosiluranti vennero fatti segno anche del violento tiro contraereo delle navi alla fonda e l'aereo di Buscaglia incass\u00f2 altri colpi mentre sorvolava un cacciatorpediniere per puntare contro un piroscafo all'ancora; con l'aereo ormai in fiamme e due morti a bordo (il marconista maresciallo Edmondo Ballestri e l'armiere aviere Walter Vecchiarelli), Buscaglia sganci\u00f2 il siluro da una distanza di settecento metri, poi l'aereo precipit\u00f2 \u00abda un'altezza di settanta-ottanta metri\u00bb disintegrandosi nel contatto con l'acqua. Gli equipaggi degli altri S.M.79 rientrati alla base riferirono, con molto ottimismo, di aver colpito tre piroscafi, uno dei quali fu visto saltare in aria. In realt\u00e0 soltanto un siluro colp\u00ec lo scafo affiorante della nave contraerea britannica HMS \"Tynwald\", che era stata affondata poche ore prima da due siluri lanciati dal sommergibile italiano del tenente di vascello Pasquale Gigli, che poi dette anche il colpo di grazia al trasporto truppe \"Awatea\", colpito il giorno prima da bombe tedesche e dal siluro di un S.M.79 del 36\u00ba Stormo.\nBuscaglia venne dichiarato ufficialmente \"disperso in azione\", gli venne conferita una medaglia d'oro al valor militare alla memoria, e il 132\u00ba Gruppo prese il suo nome. Quando fu abbattuto, Buscaglia aveva al suo attivo trentadue azioni di siluramento con accreditato l'affondamento, piuttosto ottimistico, di oltre centomila tonnellate di naviglio nemico. Il bollettino di guerra n. 901 del 13 novembre 1942 recitava: \"Il maggiore Carlo Emanuele Buscaglia, che aveva guidato nell'azione il suo glorioso Gruppo aerosiluranti e superato con la sua nuova vittoria le tonnellate di naviglio nemico colato a picco, non faceva ritorno alla base\". Poco prima di partire per la sua ultima missione, Buscaglia aveva confidato a Graziani (o ad Aichner per un'altra fonte): \u00abLa guerra l'abbiamo perduta, ormai, ma questo \u00e8 il momento cruciale e non possiamo tirarci indietro... C'\u00e8 poco da illudersi: dobbiamo morire tutti. A Natale sar\u00e0 rimasto vivo s\u00ec o no uno solo di noi. Ma intanto, la guerra la dobbiamo fare\u00bb.\nCredettero tutti che fosse morto, invece, scaraventato fuori dall'abitacolo e gravemente ferito e ustionato era stato salvato da un battello britannico, dopo due ore dalla caduta in acqua, insieme al fotografo aviere Francesco Maiore. Il copilota, sergente maggiore Francesco Sogliozzo, e il motorista, aviere Vittorio Vercesi, morirono tra la benzina che aveva preso fuoco galleggiando sull'acqua. Buscaglia raccont\u00f2 poi: \u00abEro privo di conoscenza e non so come riuscii a rimanere a galla. Il fotografo, Maiore, mi era vicino. Gli altri bruciavano nell'acqua. Due ore dopo Maiore e io fummo ricuperati da un'unit\u00e0 britannica [...] Restammo senza cure per tutto il pomeriggio, la notte e il mattino successivo. Poi fummo trasportati in un ospedale francese [...] Dovevo rimanere privo della vista per trenta giorni. Il 15 novembre fummo trasferiti in un ospedale militare inglese, sempre nei dintorni di Bougie. Il 27 novembre Maiore mor\u00ec [...] Il 28 fui trasferito in un altro ospedale britannico. L\u00e0 ricevetti ottime cure e fui operato da un rinomato chirurgo\u00bb. Buscaglia non rispose all'ufficiale statunitense che lo interrog\u00f2 sulle condizioni della Regia Aeronautica, poi venne trasferito negli Stati Uniti e internato nel campo di prigionia di Fort Meade nel Maryland.\nNell'Aeronautica Cobelligerante.\nDopo l'armistizio dell'8 settembre 1943, i reparti di aerosiluranti si divisero: alcuni costituirono al nord un gruppo intitolato a Buscaglia, altri passarono nell'Aeronautica Cobelligerante Italiana. Radio Londra, verso la fine del 1943, diede la notizia che Buscaglia era vivo: dopo l'armistizio, ai prigionieri di Fort Meade era stato proposto di scegliere se tornare in patria per combattere a fianco degli Alleati con l'Aeronautica Cobelligerante o restare in prigionia. Buscaglia scelse la prima opzione, mantenendo fede al giuramento fatto al Re, e torn\u00f2 in Italia. \nReintegrato in servizio, arriv\u00f2 a Bari il 24 giugno 1944 e il 15 luglio gli venne affidato il comando del neocostituito XXVIII Gruppo dello Stormo Baltimore, che il 21 agosto viene equipaggiato con i bimotori statunitensi Martin Baltimore e dislocato sull'aeroporto di Campo Vesuvio, nei pressi di Ottaviano (NA).\nI Baltimore erano aerei sconosciuti ai piloti italiani e dalle caratteristiche di volo molto diverse da quelle degli S.M.79 a cui essi erano abituati; soprattutto in decollo, per via dell'elevato carico alare. Buscaglia non volava da venti mesi, aveva subito uno choc tremendo in conseguenza delle ferite riportate durante l'abbattimento del suo aereo, le sue condizioni fisiche e mentali erano probabilmente ancora precarie, tuttavia era troppo orgoglioso per poter ammettere di dover essere istruito al pilotaggio del nuovo aereo con il doppio comando. \nL'incidente e la morte.\nIl pomeriggio del 23 agosto 1944, Buscaglia decise di tentare un decollo non autorizzato da solo, approfittando dell'assenza del personale dell'aeroporto che si trovava in mensa. L'aereo al decollo imbard\u00f2 verso sinistra, tocc\u00f2 terra con l'ala (dove era alloggiato il serbatoio di carburante) e ricadde al suolo impuntandosi, e iniziando a prendere fuoco. Buscaglia fu sbalzato fuori dall'aereo in fiamme; trasportato all'ospedale militare britannico di Napoli, mor\u00ec il giorno successivo, dopo venti ore di agonia all'et\u00e0 di ventinove anni.\nQuando si seppe che Buscaglia era al sud, il gruppo che al nord era stato intitolato col suo nome venne rinominato \"Gruppo Faggioni\", ma quando si conobbero le circostanze della sua morte i fascisti la interpretarono come un tentativo di fuga per raggiungere i vecchi \"camerati\" nella Repubblica sociale. Al sud la fine di Buscaglia venne spiegata come frutto della volont\u00e0 di non rassegnarsi a ritrovare presto l'antico primato e dover invece ricominciare daccapo. Scrisse il generale Carlo Unia nella sua \"Storia degli aerosiluranti italiani\": \u00abBuscaglia, l'asso pi\u00f9 prestigioso degli aerosiluranti, aveva un mito da difendere ed era troppo orgoglioso per vedere i suoi gregari di un tempo diventare istruttori ed ammettere di non essere ancora pronto al decollo. Voleva quindi far presto, bruciare le tappe\u00bb. A dimostrare che non pensasse alla fuga al nord, c'\u00e8 una sua confidenza fatta al giornalista Enrico Emanuelli all'inizio della guerra: \u00abL'ultimo siluro, a guerra finita, so bene dove bisogner\u00e0 lanciarlo\u00bb. Secondo Emanuelli, Buscaglia si riferiva a Palazzo Venezia, allora sede del governo.\nDediche e riconoscimenti.\nIn onore di Carlo Emanuele Buscaglia l'Aeronautica militare italiana, nel maggio 1984, denomin\u00f2 col suo nome il 3\u00ba Stormo \"Quattro Gatti\" di stanza all'aeroporto di Verona-Villafranca, stormo sciolto il 1\u00ba novembre 1999 e ricreato nel 2008 senza pi\u00f9 la dedica. Il portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Buscaglia tra di esse. Il comune di Novara gli ha dedicato un largo."}
{"id": "1249786", "revid": "121837", "url": "https://it.wikipedia.org/wiki?curid=1249786", "title": "Etamin", "text": ""}
{"id": "1249788", "revid": "968255", "url": "https://it.wikipedia.org/wiki?curid=1249788", "title": "Strage di Gorla", "text": "La strage di Gorla fu dovuta a un bombardamento, e caus\u00f2 la morte di 184 bambini (i \"Piccoli Martiri di Gorla\"), alunni della scuola elementare di Milano \"Francesco Crispi\", a seguito di un bombardamento aereo alleato che colp\u00ec l'intero quartiere milanese di Gorla la mattina del 20 ottobre 1944, durante la Seconda guerra mondiale.\nContesto.\nIl comando alleato aveva costituito la 15\u00aa Air Force USAAF con lo scopo di colpire gli obiettivi sensibili in tutto il sud Europa. Negli ultimi mesi del 1944, si occupava principalmente di neutralizzare la residua resistenza delle forze italo-tedesche dislocate nel nord Italia. Verso la met\u00e0 di ottobre, dietro segnalazione della RAF, era stato affidato alla \"15\u00aa \" il compito di distruggere le strutture produttive meccanico-siderurgiche che ancora operavano nella periferia settentrionale milanese, territorio facente parte della Repubblica Sociale Italiana.\nNell'ambito di questa missione, il mattino del 20 ottobre 1944, dall'aeroporto di Castelluccio dei Sauri, vicino a Foggia, decollarono i 36 bombardieri \"B-24\" del 451\u00ba Bomb Group, al comando del colonnello James B. Knapp (1915-1999), con il compito di distruggere gli stabilimenti della Breda di Sesto San Giovanni.\nFu una giornata particolarmente dura per la cittadinanza milanese, dato che erano contemporaneamente decollati anche i 38 \"B-24\" del 461\u00ba Bomb Group, verso gli stabilimenti Isotta Fraschini, e i 29 \"B-24\" del \"484\u00ba\", diretti sugli stabilimenti Alfa Romeo.\nMentre le missioni del \"461\u00ba\" e del \"484\u00ba\" ebbero pieno riscontro, centrando gli obiettivi assegnati e causando un limitato numero di vittime tra la popolazione civile, l'azione del \"451\u00ba\" fu caratterizzata da una serie di incidenti ed errori, risolvendosi in un fallimento dal punto di vista militare e, ben peggio, in un'enorme tragedia umana.\nStrage.\nCome detto, alle ore 7:58 i bombardieri del 451\u00b0 Bomb Group decollarono dalla pista dell'aeroporto di Castelluccio dei Sauri, nei pressi di Foggia. Il piano d'attacco prevedeva di raggiungere, con un largo aggiramento, il punto di riferimento iniziale, posto a circa 4 km a ovest dal bersaglio, per effettuare una virata a sinistra di 22\u00b0 e trovarsi sopra gli stabilimenti della Breda. Per non essere facile bersaglio per la contraerea, l'attacco fu ripartito in due successive ondate.\nL'azione della prima ondata non ebbe successo, a causa di un cortocircuito al comando di lancio del \"B-24\" capo formazione, che attiv\u00f2 improvvisamente e prematuramente la procedura di lancio, subito imitata dai rimanenti piloti della formazione seguente. Le bombe, fortunatamente, finirono in aperta campagna senza provocare vittime.\nLa seconda ondata, probabilmente per l'errata trascrizione o interpretazione delle coordinate in codice, una volta raggiunto il punto iniziale sopra Milano, vir\u00f2 per 22\u00b0 a destra invece che a sinistra. Quando l'errore fu rilevato, era ormai troppo tardi per cambiare direzione e fu impossibile effettuare un secondo volo di allineamento. Il carico di bombe, ormai tutte innescate, impediva, per ragioni di sicurezza, l'atterraggio del bombardiere carico alla base; Knapp, , decise di disfarsene immediatamente, facendole cadere sul centro abitato sottostante.\nAlle ore 11:29 gli abitati di Gorla e Precotto furono investiti da quasi 80 tonnellate di esplosivo.\nLa maggior parte delle bombe raggiunse il quartiere milanese di Gorla. I danni furono ingenti e numerose le vittime, quantunque buona parte della popolazione avesse raggiunto i rifugi antiaerei, avvertita dal primo allarme delle ore 11:14 e dal successivo delle 11:24. Uno degli ordigni, fatalmente, centr\u00f2 il vano scale della scuola elementare \"Francesco Crispi\", proprio mentre bambini e personale scolastico stavano scendendo per raggiungere il rifugio sotterraneo dell'edificio; morirono 184 bambini, 14 insegnanti, la direttrice della scuola, 4 bidelli e un'assistente sanitaria.\nNella citt\u00e0 di Milano, in quel 20 ottobre, vi furono 614 vittime estratte dalle macerie, oltre ad alcune centinaia di feriti.\nMemoria.\nIl terreno dove sorgeva la scuola fu inizialmente predisposto dal Comune di Milano per essere venduto a chi vi avrebbe costruito un cinema; per le accalorate pressioni di un comitato di genitori per\u00f2, il sindaco Antonio Greppi decise di non venderlo lasciandolo a disposizione del suddetto comitato.\nGli abitanti di Gorla con sacrifici, privazioni e lavori extra, e con l'aiuto delle Acciaierie Falck, che regalarono del ferro da vendere per ricavare soldi, e della Rinascente, la quale forn\u00ec del marmo di Candoglia avanzato dalla sua ricostruzione (era andata distrutta da un bombardamento l'anno prima), riuscirono a far innalzare il monumento intitolato ai \"Piccoli Martiri di Gorla\", realizzato dallo scultore Remo Brioschi e inaugurato nel 1952.\nLa piazza dove aveva sede la scuola, Piazza Redipuglia, gi\u00e0 centro del vecchio comune indipendente di Gorla, mut\u00f2 nome nell'attuale Piazza dei Piccoli Martiri.\nNella cripta del monumento, nella seconda met\u00e0 degli anni cinquanta, soprattutto dal cimitero di Greco, dove la stragrande maggioranza dei bambini era stata sepolta, furono trasferite, a gruppi, le ossa esumate delle piccole vittime, insieme a quelle dei loro insegnanti. Il monumento divenne un ossario.\nIl piccolo corridoio centrale della cripta \u00e8 dominato dall'iscrizione: \"E VI AVEVO DETTO DI AMARVI COME FRATELLI\".\nLa nuova scuola elementare riedificata a Gorla, nella non lontana Via Andrea Cesalpino, fu dedicata ai \"Martiri di Gorla\".\nNell'albo n.8 della serie a fumetti Caravan, intitolato \"Il gioco della guerra\" ed edito nel gennaio 2010, lo sceneggiatore di fumetti Michele Medda ha proposto una ricostruzione della vicenda.\nLa collezione di risorse didattiche \"Perch\u00e9 ci bombardano\" (Universit\u00e0 di Lincoln - Lapsus) pubblicata nel 2020 contiene una sezione dedicata alla strage ed alla sua memoralizzazione.\nNel 2019, ad una settimana esatta dalla commemorazione dei 75 anni della strage, la console americana a Milano, Elizabeth Lee Martinez, invi\u00f2 una lettera al sindaco di Milano Giuseppe Sala con le condoglianze alle famiglie delle vittime della strage di Gorla."}
{"id": "1249789", "revid": "729019", "url": "https://it.wikipedia.org/wiki?curid=1249789", "title": "Franco Lucchini", "text": "Capitano della Regia Aeronautica, fu un eroe di guerra della seconda guerra mondiale decorato con la medaglia d'oro al valore militare alla memoria.\nCon 22 abbattimenti fu tra i migliori assi della Regia Aeronautica Italiana durante Guerra civile spagnola e la Seconda guerra mondiale. Secondo alcune fonti, il bilancio bellico assommerebbe a 26 vittorie aeree individuali (e ulteriori 52 condivise con altri piloti), inclusi i 5 abbattimenti ottenuti in Spagna..\nBiografia.\nFranco Lucchini nacque a Roma il 24 dicembre 1914. La sua passione per il volo fu stimolata dai racconti di due amici di famiglia come Gian Giacomo Chiesa, direttore della scuola di pilotaggio di Cerveteri, e il colonnello Bertolini, comandante dell'aeroporto di Furbara, poi caduto nei cieli d'Etiopia.\nLucchini entr\u00f2 a far parte della Regia Aeronautica come ufficiale di complemento nel 1935. Ottenne il brevetto di pilota militare presso la Scuola Aeronautica di Foggia nel luglio 1936 e venne in seguito assegnato alla 91\u00aa Squadriglia Aeroplani da Caccia del 4\u00ba Stormo.\nGuerra civile spagnola.\nNel 1937 Lucchini decise di partire volontario per la guerra civile spagnola. Il 22 luglio si imbarc\u00f2 a Ostia su un cargo diretto a Cadice. Fu assegnato alla 19\u00aa Squadriglia, 23\u00ba Gruppo Caccia Aviazione Legionaria, basato a Torridoe ed equipaggiato con caccia biplani Fiat C.R.32.\nDurante il conflitto civile spagnolo, a Lucchini vennero accreditare 5 vittorie aeree, nel corso di 122 missioni di volo. Fu a sua volta abbattuto due volte, la seconda \u2013 il 22 luglio 1938 \u2013 dai Polikarpov I-16 di scorta, dopo aver fatto precipitare un bombardiere Tupolev ANT-40 (Tupolev SB-2). Lanciatosi con il paracadute, venne fatto prigioniero ma riusc\u00ec a scappare nel febbraio 1939.\nLe sue vittorie in Spagna gli valsero la promozione al ruolo di ufficiale di ruolo effettivo ed una Medaglia di Argento al Valor Militare. Tuttavia il numero dei suoi abbattimenti in Spagna \u00e8 - secondo alcuni storici - sovrastimato, forse nell'intento di farlo apparire, davanti all'opinione pubblica, come il \u201cBaracca della seconda guerra mondiale\u201d. Secondo alcune fonti, in effetti, in Spagna, Lucchini avrebbe ottenuto solo una vittoria confermata, oltre ad altre in collaborazione con altri piloti.\nAl termine della guerra civile Lucchini rientr\u00f2 al suo reparto d'origine per poi passare alla 90\u00aa Squadriglia dello stesso Stormo Caccia nell'aprile 1940.\nSeconda guerra mondiale.\nNord Africa.\nAllo scoppio della seconda guerra mondiale, Lucchini era quindi in forza alla 90\u00aa Squadriglia, con il grado di tenente. L'unit\u00e0 del 4\u00ba Stormo, dopo essere stata riequipaggiata con il nuovo caccia Fiat C.R.42, venne inviata in Africa settentrionale. Qui l'11 giugno 1940, Lucchini vol\u00f2 per la prima missione di guerra a protezione di Tripoli. Il 21 giugno, attaccava uno Short Sunderland, gi\u00e0 intercettato senza risultato da un altro Fiat C.R.42 e da due C.R.32 al largo di Tobruk. Lucchini colp\u00ec l'imponente (oltre 34 metri di apertura alare) idrovolante inglese, lasciandolo con due motori che fumavano. Non ne rivendic\u00f2 la distruzione ma due giorni dopo, dalla base navale di Bardia comunicavano che un aereo di quel tipo era stato trovato affondato, con pesanti danni e solo un membro dell'equipaggio sopravvissuto, anche se ferito. Pur essendo una vittoria di Lucchini, l'abbattimento fu attribuito anche agli altri tre piloti (in realt\u00e0 con ogni probabilit\u00e0 il quadrimotore attaccato da Lucchini era il Sunderland L2160/X del 230 \"Squadron\" che rientr\u00f2 alla base di Alessandria d'Egitto pesantemente danneggiato da pallottole esplosive).\nCinque settimane dopo, il 28 luglio, Lucchini (con il sergente Giovanni Battista Ceoletta della 90\u00aa Squadriglia e Giuseppe Scaglioni della 84\u00aa Squadriglia) decollava da El Adem, per intercettare una formazione di Bristol Blenheim. I tre piloti italiani abbattevano quindi il Blenheim (K7178) del 30 \"Squadron\" della RAF, che si schiant\u00f2 al suolo uccidendo tutto l'equipaggio, e danneggiavano pesantemente un altro Blenheim del 113 \"Squadron\" RAF.\nNella grande battaglia aerea del 4 agosto 1940 sulla Ridotta Capuzzo, Lucchini, abbatteva un Gloster Gladiator con 385 colpi, nei pressi di El Adem, molto probabilmente quello pilotato dal \"Flight Lieutenant\" Marmaduke Pattle \"Pat\", destinato a diventare uno dei pi\u00f9 grandi \"assi\" alleati, con circa 50 aerei abbattuti (e con il pi\u00f9 alto numero di velivoli italiani distrutti nella seconda guerra mondiale) che del suo abbattitore not\u00f2 come fosse un eccezionale tiratore, in grado di calcolare con grande accuratezza la traiettoria dei proiettili e quella dell'aereo avversario.\nDurante questo primo ciclo operativo in Nord Africa, a Lucchini furono accreditate 3 vittorie aeree individuali e 15 in collaborazione, nel corso di 94 missioni e 13 combattimenti aerei.\nFu decorato con una seconda Medaglia d'argento al Valor Militare e due Medaglie di Bronzo al Valor Militare.\nMalta.\nAgli inizi del 1941 la 90\u00aa Squadriglia venne inviata in Italia per essere riequipaggiata con i nuovi caccia Macchi M.C.200 e successivamente, il 16 giugno 1941, a Trapani in Sicilia per partecipare alle operazioni contro l'isola di Malta. Lucchini otteneva una nuova vittoria aerea il 27 giugno 1941, abbattendo un Hawker Hurricane. Successivamente condivise molte altre vittorie con i suoi compagni del 4\u00ba Stormo.\nNel settembre 1941, Lucchini nuovamente decorato con una Medaglia di Argento al Valor Militare e, nel dicembre dello stesso anno, venne nominato comandante della 84\u00aa Squadriglia, sostituendo il capitano Luigi Monti. Poco dopo la promozione, l'unit\u00e0 venne inviata ad Udine per essere riequipaggiata con i caccia Macchi M.C.202. Il 3 aprile 1942, il 4\u00ba Stormo iniziava a tornare in Sicilia, dove era stato basato nel novembre e nel dicembre del 1941, con l'arrivo del 10\u00ba Gruppo, proveniente da Roma-Ciampino, a Castelvetrano. L'unit\u00e0, forte di 26 nuovi Macchi M.C.202, era guidata proprio da Lucchini, al momento accreditato dell'abbattimento di 14 aerei nemici, pi\u00f9 uno in collaborazione.\nIl 9 maggio Lucchini guid\u00f2 su Malta altri 15 piloti su Macchi 202, di scorta a cinque CANT Z. 1007bis. Trentatr\u00e9 Spitfire attaccarono la formazione. La RAF dichiar\u00f2 l'abbattimento di 3 bombardieri e un caccia. In realt\u00e0 tutti gli aerei italiani rientrarono alla base, con solo un \"Folgore\" colpito da un proiettile da 20\u00a0mm. Lucchini (come l'asso Teresio Martinoli e un altro pilota), rivendic\u00f2 un Supermarine abbattuto, ma la RAF non dichiar\u00f2 perdite. Il giorno dopo, durante una missione di scorta di 15 Folgore e dieci Reggiane Re.2001 a cinque CANT Z.1007, 18 Spitfire ed altri aerei da caccia britannici attaccarono la grande formazione italiana e Lucchini rivendic\u00f2 il \"probabile\" abbattimento di un altro Spitfire.\nIl 15 maggio, Lucchini decollava con altri 29 Macchi del 9\u00ba e 10\u00ba Gruppo per scortare tre Savoia Marchetti S.M. 84 diretti a bombardare baraccamenti della Baia di San Paolo. Dopo il bombardamento cinque Spitfire si lanciarono contro i bombardieri ma venivano intercettati dalla scorta e Lucchini ne attaccava uno e lo abbatteva. Subito dopo ingaggiava combattimento con altri Spitfire, mitragliandone \"efficacemente\" uno.\nSecondo periodo in Nord Africa.\nIl 22 maggio 1942 l'intero 4\u00ba Stormo, dopo aver riequipaggiato i suoi caccia con filtri di aspirazione tropicalizzati, venne nuovamente inviato in Nord Africa, presso l'Aeroporto di Martuba per partecipare all'offensiva italo-tedesca dal generale Erwin Rommel contro le truppe inglesi.\nNel pomeriggio del 4 giugno, Lucchini con altri quattro 202 del 10\u00ba Gruppo attacca, nel cielo di Bir Hacheim, una formazione di 30 tra P-40 ed Hurricane: due P-40 (uno da lui) e quattro Hurricane sono abbattuti. Il 17 giugno abbatteva un altro P-40 su Sidi Rezegh.\nIl 10 luglio 1942, guidava altri 10 Macchi 202 dell'84\u00aa Squadriglia, prima di scorta a dei C.R.42 del 158\u00ba Gruppo nell'area di El Alamein, e poi in una missione di caccia libera. Lucchini avvist\u00f2 una formazione di 15 P-40 e port\u00f2 la sua formazione all'attacco. I Curtiss formarono un cerchio difensivo Lufbery. Dopo trenta minuti, esaurite le munizioni, i Macchi tornarono alla base. Lucchini rivendic\u00f2 l'abbattimento di un P-40 (altri sette vennero dichiarati abbattuti dai piloti della sua formazione e della 90\u00aa Squadriglia). \nIl 5 agosto, guidato dal radar tedesco Freya decoll\u00f2 con una formazione di 12 Macchi della 84\u00aa Squadriglia e della 90\u00aa Squadriglia, per intercettare dei bombardieri nemici. Venne guidato verso est, fino a 20\u00a0km da Alessandria d'Egitto, ma non entrarono in contatto con i bombardieri. Sulla rotta del ritorno, i piloti italiani avvistarono ed attaccarono una quindicina di Hurricane e P-40, abbattendone tre (uno assegnato a Lucchini).\nIl 2 settembre, alle 06:00, Lucchini era in volo con altri 17 Macchi del 10\u00ba Gruppo guidati dal Maggiore Giuseppe D'Agostinis in una missione di caccia libera. Incontrarono due formazioni di 18 Douglas Boston e una di 12, scortati da trentacinque Spitfire sull'area di Bir Mseilikh. Nel combattimento che ne segu\u00ec Lucchini dichiar\u00f2 l'abbattimento di un Boston e di uno Spitfire.\nGli operatori del radar Freya, il 20 ottobre tardarono ad identificare una numerosa formazione di aerei alleati e Lucchini, con altri 13 piloti del 4\u00ba Stormo, intercettarono 24 Boston e Lockheed Hudson ancora in azione su Fuka, scortati da 30 P-40s e 20 Spitfire. Lucchini danneggi\u00f2 un Hudson (l'intero 4\u00ba Stormo rivendic\u00f2 l'abbattimento di 24 aerei nemici) ma il suo M.C.202 fu danneggiato da un colpo di cannoncino da 20mm e fu costretto a compiere un atterraggio di emergenza.\nIl 24 ottobre 1942, Lucchini venne ferito ad un braccio e alle gambe durante una missione di volo. Inviato immediatamente presso l'ospedale di Fuka venne poi rimandato in Italia per un periodo di convalescenza. Durante questo secondo turno in Africa Lucchini merit\u00f2 una Croce di Ferro di seconda classe conferita dagli alleati tedeschi per il coraggio dimostrato in azione.\nEstate 1943.\nAll'inizio del 1943 la sconfitta italo-germanica in Nord Africa port\u00f2 al rischieramento del 4\u00ba Stormo in Italia per cercare di contrastare eventuali sbarchi sulle coste siciliane da parte delle forze alleate. Tra i mesi di gennaio e giugno il reparto venne parzialmente riequipaggiato con i nuovi caccia Macchi M.C.205. Lucchini rientr\u00f2 in servizio nel marzo 1943 e venne promosso al comando del 10\u00ba Gruppo.\nAll'inizio di luglio, l'offensiva aerea degli alleati, volta a eliminare ogni opposizione da parte della Regia Aeronautica all'invasione dell'Italia, investe gli aeroporti delle Puglie, della Sardegna e della Sicilia, dove \u00e8 basato il 4\u00ba Stormo. \nIl 5 luglio 1943, Lucchini, ai comandi di un Macchi M.C.202, decollava alle 10:25, con altri 26 M.C.202 e M.C.205 del 4\u00ba Stormo per intercettare 52 bombardieri scortati da una ventina di caccia Supermarine Spitfire, diretti a bombardare gli aeroporti attorno a Catania. Il Capitano Lucchini comandava il 10\u00ba Gruppo, formato dall'84\u00aa, la 90\u00aa e la 91\u00aa Squadriglia. Sulla verticale della base aerea di Gerbini, Lucchini, dopo avere abbattuto un caccia di scorta (la sua 26\u00aa vittoria) attaccava la formazione di Boeing B-17 Flying Fortress, che incontrava per la prima volta. Lucchini danneggiava diversi bombardieri, poi veniva visto attaccare un B-17, tra un nugolo di traccianti nemici, prima di precipitare, con il tettuccio chiuso, a pochi chilometri ad est di Catania. Il corpo di Lucchini fu ritrovato due giorni pi\u00f9 tardi.\nAlla sua morte, Lucchini era stato decorato con cinque Medaglie d'argento al valore militare, una Medaglia di bronzo al valore militare, tre Croci di guerra al valor militare e una Croce di Ferro tedesca di seconda classe. Era stato citato sul Bollettino di Guerra il 5 settembre 1942 e il 6 luglio 1943.\nLe sue vittorie erano state ottenute in 70 combattimenti aerei nel corso di 262 (secondo altri 294) missioni di guerra.\nNel 1952 venne decorato alla memoria con la Medaglia d'Oro al Valor Militare postuma. La sua salma riposa presso il Sacrario dell'Aeronautica Militare presso il cimitero del Verano, Roma."}
{"id": "1249791", "revid": "439868", "url": "https://it.wikipedia.org/wiki?curid=1249791", "title": "Chiesa della Madonna della Neve", "text": ""}
{"id": "1249794", "revid": "121837", "url": "https://it.wikipedia.org/wiki?curid=1249794", "title": "Gamma Draconis", "text": ""}
{"id": "1249800", "revid": "1543377", "url": "https://it.wikipedia.org/wiki?curid=1249800", "title": "Rathenow", "text": "Rathenow (pr. ) \u00e8 una citt\u00e0 di abitanti del Brandeburgo, in Germania.\n\u00c8 il capoluogo, ma non il centro maggiore, del circondario della Havelland.\nRathenow ha lo status di \"Media citt\u00e0 di circondario\" (\"Mittlere kreisangeh\u00f6rige Stadt\").\nDal 13 maggio 2013 la citt\u00e0 si fregia del titolo di \"Stadt der Optik\" (\"citt\u00e0 dell'ottica\").\nGeografia fisica.\nRathenow sorge sul fiume Havel.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nAppartengono alla citt\u00e0 di Rathenow le frazioni (\"Ortsteil\") di B\u00f6hne, G\u00f6ttlin, Gr\u00fctz, Semlin e Steckelsdorf.\nAmministrazione.\nGemellaggi.\nRathenow \u00e8 gemellata con:"}
{"id": "1249803", "revid": "599013", "url": "https://it.wikipedia.org/wiki?curid=1249803", "title": "Kriszti\u00e1n Kenesei", "text": "Carriera.\nLa sua carriera inizia nell'MTK Hung\u00e1ria, dove gioca per sette anni prima di trasferirsi al Gy\u0151ri ETO e allo Zalaegerszeg. Il 25 agosto 2003, firma per il Beijing Guoan ma viene rimandato in prestito al Gy\u0151ri ETO nel 2005. Nel gennaio 2007, gli viene concesso il passaggio al Vasas, e dal 30 luglio 2007 accetta il trasferimento in Italia, nell'. In Irpinia l'ex capitano della Nazionale ungherese ha problemi di ambientamento e con la maglia biancoverde realizza due sole reti: la prima in trasferta a Rimini (gol del 2-2 su calcio di rigore), la seconda in casa col Bari (3-2 il risultato finale). A fine stagione, dopo la retrocessione sul campo dell'Avellino, ritorna per l'ennesima volta in patria per giocare nell'Halad\u00e1s. Nell'estate del 2008 si rende nuovamente protagonista siglando un gol a pallonetto durante un'amichevole contro gli inglesi dell'Arsenal.\nQualche anno fa \u00e8 entrato nel tabellino dei marcatori in un'altra amichevole di lusso contro il (3-1 per gli spagnoli, reti di Owen, Zidane, Ronaldo e appunto Kenesei), mentre con la nazionale ungherese \u00e8 da ricordare un importante gol contro la Svezia (1-1, reti di Ibrahimovi\u0107 e Kenesei). Ha anche giocato in Champions League, nel turno preliminare, affrontando nella stagione 2002-2003 il Manchester United (1-0 per i magiari all'andata, sconfitta per 5-0 all'Old Trafford)."}
{"id": "1249812", "revid": "767487", "url": "https://it.wikipedia.org/wiki?curid=1249812", "title": "Pedro Rossell\u00f3", "text": "\u00c8 stato il settimo governatore di Porto Rico, eletto per 2 mandati consecutivi, dal 1993 al 2001. Il suo partito politico d'appartenenza \u00e8 il PNP, di cui \u00e8 l'attuale leader.\nNel 1993 Rossell\u00f3 ha annullato la legge che nel 1991 Rafael Hern\u00e1ndez Col\u00f3n aveva firmato per stabilire che l'unica lingua ufficiale di Porto Rico fosse lo spagnolo. Ristabil\u00ec quindi la lingua inglese come lingua ufficiale, assieme ovviamente allo spagnolo.\nRossell\u00f3 ha perso le elezioni di novembre 2004 contro An\u00edbal Acevedo Vil\u00e1, ma a causa dell'esiguo margine di soli 3.566 voti si \u00e8 aperta un'aspra controversia che \u00e8 sfociata in diversi appelli alla Corte Federale degli Stati Uniti, tutti appelli respinti."}
{"id": "1249813", "revid": "124763497", "url": "https://it.wikipedia.org/wiki?curid=1249813", "title": "Ludwig (serial killer)", "text": "Marco Furlan (Padova, 16 gennaio 1960) e Wolfgang Abel (Monaco di Baviera, 25 marzo 1959) sono due serial killer, autori di vari omicidi perpetrati nell'Italia nord-orientale, in Germania e nei Paesi Bassi tra il 25 agosto 1977 e l'8 gennaio 1984, rivendicati con volantini di contenuto neonazista e firmati con lo pseudonimo Ludwig.\nOrigini.\nI due membri del gruppo \"Ludwig\" erano entrambi figli dell'alta borghesia della citt\u00e0 e provenivano dall'hinterland di Verona: Marco Furlan, residente nel prestigioso quartiere di Borgo Trento, era figlio del primario del centro ustionati dell'Ospedale Civile Maggiore di Verona (a tal riguardo \u00e8 emblematico il fatto che molte delle vittime di \"Ludwig\" furono arse vive) e al momento dell'arresto risultava in procinto di laurearsi in fisica presso l'Universit\u00e0 di Padova; Wolfgang Abel viveva invece a Negrar (VR), dove la sua famiglia si era trasferita dopo un periodo a Monaco di Baviera. Figlio di un consigliere delegato di una compagnia assicurativa tedesca, era laureato in matematica a pieni voti e lavorava nella medesima compagnia assicurativa del padre.\nFurlan e Abel si conobbero alla scuola superiore, trovandosi presto concordi circa la necessit\u00e0 di ripulire il mondo da tutto ci\u00f2 che a loro avviso risultava \"deviato\": prostitute, barboni, omosessuali, tossicodipendenti, preti \"peccaminosi\", discoteche e sale cinematografiche a luci rosse. Il loro rapporto prosegu\u00ec anche oltre la scuola e si consolid\u00f2 in virt\u00f9 del fatto che entrambi frequentavano un gruppo di giovani dell'epoca, i quali usavano incontrarsi in piazza Vittorio Veneto a Borgo Trento.\nGli omicidi.\nIl 25 agosto 1977 a Verona commisero il loro primo crimine, rinchiudendo il nomade senzatetto Guerrino Spinelli nella sua Fiat 126 e incendiandola. Segu\u00ec, il 17 dicembre 1978, l'assassinio del cameriere omosessuale Luciano Stefanato, bersagliato da 30 coltellate a Padova e il cui cadavere fu ritrovato con ancora le due lame conficcate nella schiena. Quasi un anno dopo, il 12 dicembre 1979, a Venezia, Furlan e Abel uccisero a coltellate il tossicodipendente ventiduenne Claudio Costa. La serie omicida prosegu\u00ec nel 1980 a Vicenza con l'uccisione a colpi di ascia e di martello della prostituta cinquantaduenne Alice Maria Baretta. Il 25 novembre dello stesso anno i due rivendicarono per la prima volta questi delitti, inviando una lettera firmata col nome \"Ludwig\" (sovrapposto allo stemma della Germania nazionalsocialista) alla redazione di Venezia del quotidiano \"Il Gazzettino\".\nFurono anche accusati di avere dato alle fiamme, il 25 maggio 1981, la torretta di Porta San Giorgio a Verona, una piccola struttura abbandonata facente parte delle vecchie fortificazioni austriache e divenuta ricovero per sbandati, tossicodipendenti e senza casa: nel rogo mor\u00ec il diciassettenne Luca Martinotti, che stava trascorrendo la notte l\u00ec con un altro amico, rimasto gravemente ferito. Per questo delitto furono tuttavia assolti, sebbene una lettera di rivendicazione a firma \"Ludwig\" fosse pervenuta alla redazione de \"La Repubblica\":\nIl 20 luglio 1982 \"Ludwig\" colp\u00ec padre Gabriele Pigato e padre Giuseppe Lovato, entrambi frati settantenni del Santuario della Madonna di Monte Berico a Vicenza, aggrediti mentre stavano passeggiando in via Cialdini (una strada che costeggia le mura della casa generalizia) e bersagliati a colpi di martello dai due giovani: padre Gabriele mor\u00ec subito, mentre padre Giuseppe venne trasportato in gravissime condizioni all'Ospedale San Bortolo, dove spir\u00f2 di l\u00ec a poco. Il 26 febbraio 1983 uccisero a Trento il sacerdote Armando Bison, che fu trovato con un punteruolo piantato nel cranio con attaccato un crocifisso.\nIl 14 maggio 1983 diedero fuoco al cinema a luci rosse \"Eros\" di Milano, uccidendo sei persone (compreso il medico Livio Ceresoli, 46 anni, entrato in sala per prestare soccorso e successivamente insignito della medaglia d'oro al valor civile) e ferendone trentadue. Il 17 dicembre dello stesso anno colpirono al di fuori del territorio italiano incendiando il sex club \"Casa rossa\" di Amsterdam e causando 13 morti. Segu\u00ec, l'8 gennaio 1984, l'incendio appiccato alla discoteca \"Liverpool\" di Monaco di Baviera, in cui mor\u00ec una cameriera di origine italiana che lavorava nel locale, e sette persone rimasero ferite; quest'ultimo atto venne rivendicato in un volantino inviato ad alcune testate giornalistiche, intitolato \"Al Liverpool non si scopa pi\u00f9!\".\nL'ultimo attacco e la cattura.\nLa sera del 4 marzo 1984 i due criminali si recarono alla discoteca Melamara di Castiglione delle Stiviere in provincia di Mantova, dove in quel momento si trovavano 400 ragazzi, la maggior parte dei quali mascherati per la festa di carnevale. In un momento di confusione, uno dei due killer, travestito da Pierrot, apr\u00ec un'uscita di sicurezza e fece entrare il suo complice, che aveva con s\u00e9 due borse contenenti altrettante taniche di benzina.\nSeminascosti in un angolo buio, Abel e Furlan cominciarono a versare benzina sulla moquette e la incendiarono. I due tuttavia non avevano tenuto conto del fatto che i locali pubblici italiani avevano dovuto dotarsi di rivestimenti ignifughi a seguito dei provvedimenti promulgati dopo il rogo del cinema Statuto, avvenuto a Torino nel febbraio 1983. La moquette della discoteca era quindi resistente alla fiamma e rallent\u00f2 la propagazione del fuoco, consentendo a un addetto alla sicurezza di estinguerlo.\nUna volta scoperti, i due assassini tentarono di aggredire il buttafuori per fuggire, ma furono bloccati, accerchiati dalla folla e infine arrestati dalla polizia, che li salv\u00f2 dal linciaggio da parte degli avventori del locale. Il numero delle azioni omicide di \"Ludwig\" si concluse cos\u00ec con 28 morti e 39 feriti.\nLo strascico giudiziario.\nAbel venne sottoposto a perizia psichiatrica, richiesta anche dai difensori di Furlan, Tiburzio De Zuani e Piero Longo: l'imputato rifiutava di sottoporsi ai colloqui. Gli specialisti Balloni e Reggiani affermarono che Abel aveva una ridotta capacit\u00e0 di intendere e di volere durante gli omicidi, inoltre affermarono che era cresciuto senza le attenzioni affettive che permettono di costruire una personalit\u00e0 sana. La perizia fu molto contestata. Il 10 febbraio 1987 furono entrambi condannati a trent'anni di carcere, mentre il pubblico ministero aveva chiesto per tutti e due l'ergastolo; a entrambi inoltre fu riconosciuta la seminfermit\u00e0 mentale.\nIl 15 giugno 1988 la Corte d'assise d'Appello di Venezia rimise in libert\u00e0 entrambi per decorrenza dei tempi di carcerazione e ordin\u00f2 a Furlan il soggiorno obbligato a Casale di Scodosia, un paese in provincia di Padova, da cui Furlan fugg\u00ec nel febbraio del 1991, poco prima della definitiva condanna in Cassazione. Fu catturato nel maggio del 1995 a Creta, dove viveva sotto falso nome, e fu riportato in Italia; intanto il 10 aprile del 1990 la Corte d'appello di Venezia, presieduta da Nicola Lercario, lo aveva condannato in contumacia a 27 anni di carcere, condanna confermata l'11 febbraio 1991 dalla Corte di Cassazione; nella stessa occasione anche Abel fu condannato a 27 anni, dato che anche lui il 13 marzo 1991 tent\u00f2 di scappare dalla casa in cui aveva il soggiorno obbligato a Mestrino, nel Padovano. Poco dopo l'arresto a Creta, Furlan tent\u00f2 il suicidio in carcere, provando a impiccarsi alle sbarre con un lenzuolo, rimanendo per\u00f2 illeso.\nI tentativi di emulazione.\nLa sigla Ludwig fu ripresa da altri fanatici dell'estrema destra italiana, che non avevano mai avuto contatti con Abel e Furlan, ma attraverso i giornali erano attratti dalle loro idee razziste. Costoro decisero di organizzare a Firenze, il 27 febbraio 1990, un pestaggio di massa ai danni dei venditori ambulanti e spacciatori immigrati presenti nelle varie zone della citt\u00e0, lasciando ai giornali italiani alcuni volantini in cui rivendicavano l'aggressione firmandosi come Ludwig. In seguito passarono ad attacchi bomba contro i campi nomadi facendo numerosi feriti tra i rom. Particolarmente cruento fu un attacco bomba fatto al campo nomadi nella provincia di Pisa, dove una bambina perse un occhio e una mano.\nQueste azioni violente suscitarono molto clamore poich\u00e9 alcune vittime degli attacchi bomba erano bambini, e visto lo sgomento dell'opinione pubblica, aumentarono le pressioni dell'opinione pubblica per un intervento della Polizia Italiana e dei Carabinieri, che arrestarono gli autori degli attentati. I colpevoli erano ragazzi pi\u00f9 giovani di Abel e Furlan, provenivano da citt\u00e0 diverse e, quando furono interrogati, dissero di non aver mai conosciuto di persona i membri di Ludwig, ma di volerli emulare.\nScarcerazione.\nIl 18 aprile 2008 viene diffusa la notizia della decisione del Tribunale di sorveglianza di Milano di affidare Marco Furlan in prova ai servizi sociali. Furlan, attraverso il suo legale, l'avvocato milanese Corrado Limentani, aveva chiesto di poter lasciare il carcere di giorno per tornarvi la notte e nei fine settimana. L'organismo giudiziario ha rifiutato la semilibert\u00e0, ma ha concesso l'affidamento ai servizi sociali, tenendo conto della buona condotta del serial killer e dell'ormai imminente fine pena, prevista per l'inizio del 2009. La notizia ha suscitato polemiche nell'opinione pubblica, con proteste al riguardo pervenute ad alcuni giornali. Il 24 aprile 2008 Furlan ha preso la seconda laurea con lode in ingegneria informatica, mentre il 12 novembre 2010 \u00e8 stato rimesso in libert\u00e0 per la buona condotta tenuta durante il periodo in libert\u00e0 vigilata.\nNel 2009 la misura detentiva residua a carico di Wolfgang Abel \u00e8 stata commutata negli arresti domiciliari, scontati nella casa di famiglia in Valpolicella. Scaduto il termine di pena, dopo un ulteriore periodo di libert\u00e0 vigilata e obbligo di firma a Negrar di Valpolicella, il 24 novembre 2016 il magistrato di sorveglianza competente ha revocato quest'ultimo provvedimento, sancendo il ritorno in libert\u00e0 di Abel. Intervistato dal \"Corriere del Veneto\", Abel ha affermato di essere pronto a rendere ulteriori dichiarazioni e testimonianze inedite sulla sua esperienza criminale. Entrambi hanno asserito di non essersi pi\u00f9 frequentati n\u00e9 sentiti.\nIl 10 settembre 2021, a causa di una caduta in casa per un malore, Abel entra in coma."}
{"id": "1249814", "revid": "149727", "url": "https://it.wikipedia.org/wiki?curid=1249814", "title": "Lubben", "text": ""}
{"id": "1249815", "revid": "149727", "url": "https://it.wikipedia.org/wiki?curid=1249815", "title": "Luebben", "text": ""}
{"id": "1249816", "revid": "287204", "url": "https://it.wikipedia.org/wiki?curid=1249816", "title": "Pedro Rossello", "text": ""}
{"id": "1249819", "revid": "149727", "url": "https://it.wikipedia.org/wiki?curid=1249819", "title": "Lubbenau", "text": ""}
{"id": "1249820", "revid": "599013", "url": "https://it.wikipedia.org/wiki?curid=1249820", "title": "Euripo", "text": " "}
{"id": "1249821", "revid": "149727", "url": "https://it.wikipedia.org/wiki?curid=1249821", "title": "Luebbenau", "text": ""}
{"id": "1249825", "revid": "773636", "url": "https://it.wikipedia.org/wiki?curid=1249825", "title": "Chiesa di San Leopoldo Re", "text": "La chiesa di San Leopoldo Re \u00e8 un edificio sacro che si trova in localit\u00e0 Vada, nel comune di Rosignano Marittimo.\nFu costruita su progetto di Felice Francolini per volere del granduca Leopoldo II. I lavori cominciarono nel 1844 e si conclusero nel 1850; la chiesa fu elevata a parrocchia nel 1851.\nPosta al centro di una vasta piazza alberata, \u00e8 preceduta da un portico costituito da tre arcate a tutto sesto e chiusa, nella zona dell'abside, da uno svettante campanile.\nNella lunetta della porta d'accesso si trova un bassorilievo di terracotta opera di Franca Frittelli (1995).\nL'interno \u00e8 costituito da ad una sola navata e presenta una pianta a croce latina, con una calotta ottagonale al transetto; sopra l'ingresso si apre una cantoria dove \u00e8 collocato l'organo.\nNella chiesa si conserva una tela di notevole qualit\u00e0 del pittore empolese Vincenzio Lami raffigurante la \"Madonna in gloria con i santi Ilario, Felice e Caterina da Siena\". La tela, costruita su uno schema cinquecentesco, \u00e8 improntata ad un osservante purismo nel recupero della semplicit\u00e0 stilistica e cromatica.\nLe vetrate policrome, poste lungo l'abside semicircolare, risalgono invece agli anni quaranta del Novecento.\nNei pressi, sul retro della chiesa, si innalza la torre di Vada, di origine medioevale."}
{"id": "1249832", "revid": "52953", "url": "https://it.wikipedia.org/wiki?curid=1249832", "title": "Honrado Concejo de la Mesta", "text": "La Mesta (nome completo in spagnolo: Honrado Concejo de la Mesta, \"Onorato Consiglio della Mesta\") era una potente associazione di proprietari di ovini nel regno medievale di Castiglia, fondata ufficialmente nel 1273 e soppressa nel 1836.\nL'allevamento delle pecore era transumante, e le greggi venivano fatte migrare dai pascoli dell'Extremadura e dell'Andalusia alla Castiglia e viceversa a seconda della stagione.\nLa terra di nessuno (larga fino a 100\u00a0km) tra la Spagna cristiana e quella occupata dai Mori era troppo rischiosa perch\u00e9 si affermasse un'agricoltura stanziale ed era sfruttata solo dai pastori. Una volta che la terra fu riconquistata dagli spagnoli, iniziarono a stanziarvisi coloni e agricoltori e si moltiplicarono le controversie con i pastori transumanti.\nLa Mesta pu\u00f2 essere considerata come la prima e pi\u00f9 potente associazione di proprietari agricoli dell'Europa medievale. L'esportazione della lana merino arricch\u00ec i membri della Mesta, appartenenti alla nobilt\u00e0 e all'alto clero, che avevano acquisito dai re di Castiglia numerosi privilegi ed onori nel corso del processo della Reconquista. Spesso la Mesta ag\u00ec con l'indipendenza e il potere di una vera e propria lobby \"ante litteram\".\nAncora oggi, anche se i greggi sono ormai completamente trasportati via treno, le \"ca\u00f1adas\" (le tradizionali vie di passaggio per le pecore) sono legalmente protette dall'occupazione o dall'ostruzione. Alcune strade di Madrid sono ancora parte del sistema delle ca\u00f1adas e in esse sono ancora organizzati trasporti di greggi, che sono fatti passare attraverso la citt\u00e0 per ricordare la vecchia pastorizia.\nEtimologia.\nLa parola deriva dal latino \"mixta\", nella locuzione latina \"animalia mixta\" (animali misti), che designava i capi di bestiame privi di padroni noti. Il raggruppamento delle bestie da attribuire fin\u00ec per indicare metonimicamente l'unione dei pastori a cui vennero inizialmente attribuite. \nLa stessa parola \u00e8 alla base dell'etimologia della razza di cavalli chiamata mustang, in spagnolo \"meste\u00f1o\" (\"misto\", nel senso etimologico di \"senza proprietario\")."}
{"id": "1249834", "revid": "401052", "url": "https://it.wikipedia.org/wiki?curid=1249834", "title": "Neuruppin", "text": "Neuruppin \u00e8 una citt\u00e0 di abitanti del Brandeburgo, in Germania.\n\u00c8 il capoluogo, e il centro maggiore, del circondario (\"Landkreis\") dell'Ostprignitz-Ruppin (targa OPR).\nNeuruppin ha il titolo di \"Media citt\u00e0 di circondario\" (\"Mittlere kreisangeh\u00f6rige Stadt\"), e porta la dicitura \"Fontanestadt\" (\"citt\u00e0 di Fontane\") in onore del poeta e scrittore Theodor Fontane.\nLe localit\u00e0 di Boltenm\u00fchle e Rottstiel si affacciano sulle rive del lago di Tornow.\nStoria.\nIl 20 settembre 1993 vennero annessi alla citt\u00e0 di Neuruppin i comuni di Alt Ruppin, Buskow, Gnewikow, G\u00fchlen-Glienicke, Karwe, Krangen, Lichtenberg, Molchow, Nietwerder, Radensleben, St\u00f6ffin, Wulkow e Wuthenow.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nNeuruppin si divide in 14 zone, corrispondenti all'area urbana e a 13 frazioni (\"Ortsteil\"):\nAmministrazione.\nGemellaggi.\nNeuruppin \u00e8 gemellata con:"}
{"id": "1249836", "revid": "287204", "url": "https://it.wikipedia.org/wiki?curid=1249836", "title": "Krisztian Kenesei", "text": ""}
{"id": "1249839", "revid": "1985558", "url": "https://it.wikipedia.org/wiki?curid=1249839", "title": "Canfanaro", "text": "Canfanaro (in croato \"Kanfanar\") \u00e8 un comune croato di 1.538 abitanti, situato nella parte meridionale dell'Istria.\nSulla strada tra Canfanaro e Coreni su uno sperone di roccia che spunta in mezzo alla valle della Draga (detto anche Vallone di Canfanaro), l'antico proseguimento in terraferma del canale di Leme, si trova Duecastelli (\"Dvigrad\") una piccola citt\u00e0 medievale fortificata abbandonata da tre secoli.\nSociet\u00e0.\nEtnie e minoranze straniere.\nIl 31 dicembre 1900, il comune di Canfanaro contava 3.280 abitanti e comprendeva gli insediamenti di Babani, Baratto, Burich (\"Buri\u0107i\"), Curilli, Dobravci (o \"Dobrovae\"), Ladich (\"Vladi\u0107\" o \"Villa Ladeti\u0107\"), Marich (\"Mari\u0107i\"), Matohanci, Morgani, Morosini e Rojal e si estendeva per 74,73\u00a0km\u00b2. In quel periodo il 93,232 % degli abitanti (pari a 3.058 unit\u00e0) era di madrelingua croata, il 6,067 % (199 unit\u00e0) di madrelingua italiana, lo 0,457 % (15 unit\u00e0) di madrelingua slovena e lo 0,244 % (8 unit\u00e0) di madrelingua tedesca. Nella sede comunale di Canfanaro, che contava 742 abitanti, prevaleva la comunit\u00e0 croata (pari a 586 unit\u00e0) su quelle italiana (141 unit\u00e0), tedesca (8 unit\u00e0) e slovena (7 unit\u00e0). \nSecondo il censimento del 1921, su 3811 cittadini, 3638 erano di madrelingua italiana.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Canfanaro \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nA seguito dell'esodo degli istriani di lingua italiana successivo al secondo conflitto mondiale, la maggior parte della comunit\u00e0 italiana di Canfanaro si rifugi\u00f2 in Italia. Oggi, nel centro cittadino rimane solo un piccolissimo nucleo di italiani.\nLocalit\u00e0.\nIl comune di Canfanaro \u00e8 diviso in 21 insediamenti (\"naselja\"):"}
{"id": "1249840", "revid": "767487", "url": "https://it.wikipedia.org/wiki?curid=1249840", "title": "Pete Thomas", "text": "Biografia.\nHa lavorato con grandi artisti tra cui Elvis Costello, con il gruppo \"The Attractions\" (fino al suo tour del 1989/1991), con cui hanno registrato \"nove\" album, in 10 anni in giro per il mondo. Oltre a suonare la batteria ha suonato anche in diversi album il tamburo. Anche se il gruppo si era sciolto Elvis Costello lo chiam\u00f2 per registrare altri album.\nInoltre ha lavorato con \"Chilli Willi &amp; The Red Hot Peppers\", \"John Stewart\", Elliot Smith, Graham Parker, Suzanne Vega, Neil Finn, Vonda Shepard, Sheryl Crow, \"Fito P\u00e1ez\", Joaqu\u00edn Sabina, Los Lobos, \"Wild Colonials\", \"Matt Brown\", John Paul Jones e \"Jason Karaban\".\nHa fatto dei concerti con la band \"Jack Shit\", composta da \"Davey Faragher\" e \"Val McCallum\".\nNel gennaio del 2008 \u00e8 stato riportato da Billboard, come nuovo supergruppo. Il gruppo si chiama \"The Scrolls\", formato da Sean Watkins (chitarra), Sara Watkins (violino), Glen Phillips (chitarra, voce), Tench Benmont (piano), Luke Bulla (violino), Greg Leisz (vari) e Davey Faragher (basso). Il gruppo ha fatto uscire l'album del debutto nel 2009.\nThomas vive a Los Angeles, con la moglie Judy, con cui ha avuto una figlia di nome Tennessee Thomas."}
{"id": "1249841", "revid": "116944", "url": "https://it.wikipedia.org/wiki?curid=1249841", "title": "Repubblica albanese", "text": "Repubblica albanese fu il nome ufficiale della democrazia albanese istituita dalla Costituzione del 1925. L'Albania fu poi dichiarata monarchia nel 1928, anche se fu preservata l'essenza democratica.\nStoria.\nLa Costituzione istitu\u00ec una repubblica parlamentare con un presidente potente che fungeva da Capo di Stato e del governo. Ahmet Zogu fu eletto per un mandato di sette anni dall'Assemblea Nazionale prima della sua proclamazione a Re di Albania. Zogu fu l'unico a ricoprire la carica di Presidente dell'Albania fino al 1939."}
{"id": "1249843", "revid": "2043462", "url": "https://it.wikipedia.org/wiki?curid=1249843", "title": "Maria Clementina d'Asburgo-Lorena (1798-1881)", "text": "Biografia.\nNacque al Palazzo Imperiale della Hofburg a Vienna; era la terza delle figlie sopravvissute dell'imperatore Francesco II d'Asburgo-Lorena (dal 1806 Francesco I d'Austria) e della sua seconda moglie, Maria Teresa di Borbone-Napoli\nMaria Clementina era una delle sorelle minori di Maria Luisa, imperatrice di Francia, Ferdinando I d'Austria, Maria Leopoldina, imperatrice del Brasile.\nEra anche sorella maggiore di Maria Carolina, principessa ereditaria di Sassonia, dell'arciduca Francesco Carlo e dell'arciduchessa Maria Anna.\nAttraverso sua sorella Maria Luisa era cognata di Napoleone I di Francia; attraverso Maria Leopoldina era cognata di Pietro I del Brasile; attraverso Maria Carolina era cognata di Federico Augusto II di Sassonia.\nMaria Clementina spos\u00f2, il 28 luglio 1816 al castello di Sch\u00f6nbrunn, suo zio, il principe Leopoldo delle Due Sicilie, fratello pi\u00f9 giovane di sua madre, ultimo figlio del re Ferdinando I delle Due Sicilie e dell'arciduchessa Maria Carolina d'Austria.\nTre dei quattro figli della coppia morirono entro il primo anno di vita: il principe Ludovico (1824-1824) e altri due bambini.\nLa loro unica figlia sopravvissuta, la principessa Maria Carolina (1822-1869), spos\u00f2 il 25 novembre 1844, a Napoli, il primo cugino paterno Enrico d'Orl\u00e9ans, Duca d'Aumale (1822-1897). Enrico era il quarto (e il secondo pi\u00f9 giovane) figlio sopravvissuto del re Luigi Filippo di Francia e di sua moglie, la principessa Maria Amalia di Napoli e di Sicilia\nAttraverso la loro figlia, Maria Clementina e Leopoldo ebbero quattro nipoti, due dei quali raggiunsero l'et\u00e0 adulta. Tuttavia, nessuno di questi nipoti si spos\u00f2 ed ebbe figli.\nMaria Clementina mor\u00ec il 3 settembre 1881 al castello di Chantilly, in Francia, residenza del genero Enrico. Aveva ottantatr\u00e9 anni ed era sopravvissuta a tutti i suoi discendenti. Fu sepolta nella basilica di Santa Chiara a Napoli.\nDiscendenza.\nMaria Clementina e Leopoldo ebbero quattro figli:"}
{"id": "1249844", "revid": "287204", "url": "https://it.wikipedia.org/wiki?curid=1249844", "title": "Antonio Pasculli", "text": "Biografia.\nQuesto virtuoso dell'oboe (1842-1924) visse a Palermo e tenne svariati concerti per oboe in Italia, Germania ed Austria. Diresse concerti sinfonici molto popolari in Italia a quell'epoca.\nPasculli fu sempre molto ispirato dall'opera lirica: egli fece, infatti, un numero importante di trascrizioni per oboe e pianoforte: fantasie sui temi di opere liriche come La Favorita, I Vespri Siciliani, L'Elisir d'Amore, Rigoletto, Il Pirata, La Sonnambula, Un Ballo in maschera, Poliuto, di Vincenzo Bellini, Gaetano Donizetti, Gioachino Rossini e Giuseppe Verdi.\nL'esecuzione di queste fantasie richiede una grande tecnica strumentale. Esse consistono in gran parte in alcune successioni di trilli, arpeggi e scale."}
{"id": "1249847", "revid": "1861950", "url": "https://it.wikipedia.org/wiki?curid=1249847", "title": "Airbus A321", "text": "L'Airbus A321 \u00e8 un aereo di linea bimotore a fusoliera stretta per trasporto passeggeri che fa parte della famiglia Airbus A320. Pu\u00f2 trasportare fino a 244 passeggeri e viene utilizzato sulle rotte a corto-medio raggio. La sua fusoliera, allungata rispetto a quella dell'Airbus A320 da cui deriva, \u00e8 stata la seconda variante della famiglia (dopo l'A320 originale). \u00c8 entrato in servizio nel 1994, circa sei anni dopo l'Airbus A320, e condivide un type rating comune con tutte le altre varianti della famiglia Airbus A320, consentendo ai piloti di poter volare su tutti i velivoli della famiglia senza la necessit\u00e0 di ulteriore addestramento.\nNel dicembre 2010, Airbus ha annunciato una nuova generazione della famiglia A320, l'A320neo (neo - nuova opzione motore). La variante A321neo offre motori nuovi e pi\u00f9 efficienti, combinati con miglioramenti della cellula e l'aggiunta di alette d'estremit\u00e0 (chiamate \"Sharklets\"), e un risparmio di carburante fino al 15% rispetto alla versione originale. L'A321neo pu\u00f2 trasportare, come il predecessore, fino a 244 passeggeri, con un'autonomia massima di .\nL'assemblaggio finale del velivolo ha luogo ad Amburgo, in Germania, o a Mobile, negli Stati Uniti d'America. \u00c8 prevista per il 2022 l'apertura di una nuova catena di montaggio a Tolosa, in Francia.\nStoria del progetto.\nL'Airbus A321 \u00e8 stato il primo derivato dell'A320, noto anche come A320 \"allungato\", A320-500 o A325. Il suo lancio \u00e8 avvenuto il 24 novembre 1988, pi\u00f9 o meno nello stesso periodo in cui l'A320 \u00e8 entrato in servizio, dopo che erano stati garantiti gli impegni per 183 aeromobili da 10 clienti.\nIl primo volo dell'Airbus A321 avvenne l'11 marzo 1993, quando il prototipo, registrazione F-WWIA, vol\u00f2 con motori IAE V2500; il secondo prototipo, equipaggiato con turboventola CFM56-5B, vol\u00f2 nel maggio 1993. Lufthansa e Alitalia sono state le prime ad ordinare gli \"Airbus allungati\", rispettivamente 20 e 40 aeromobili. Il primo degli A321 con motori V2500-A5 di Lufthansa arriv\u00f2 il 27 gennaio 1994, mentre Alitalia ricevette il suo primo A321 con motori CFM56-5B il 22 marzo 1994. Il primo A321-100 \u00e8 entrato in servizio nel gennaio 1994 con Lufthansa.\nPer la prima volta nella storia dell'azienda, la parte finale dell'assemblaggio ha luogo in Germania. Ci\u00f2 ebbe inizio dopo una disputa tra i francesi, che affermavano che la mossa avrebbe comportato 150 milioni di dollari (135 milioni di euro) in spese non necessarie associate al nuovo impianto, e i tedeschi, che affermavano che sarebbe stato pi\u00f9 produttivo per Airbus nel lungo periodo. Alla fine, la seconda linea di produzione venne costruita ad Amburgo, che in seguito inizi\u00f2 a produrre i pi\u00f9 piccoli Airbus A319 e A318. Per la prima volta, Airbus entr\u00f2 nel mercato obbligazionario, attraverso il quale raccolse 480 milioni di dollari per finanziare i costi di sviluppo. Ulteriori 180 milioni di dollari vennero presi in prestito dalla banca europea per gli investimenti e da investitori privati.\nL'A321 \u00e8 la variante pi\u00f9 lunga della famiglia A320. La lunghezza dell'A321-200 supera i 44,5 metri, aumentando il peso massimo al decollo a kg ( lb). L'apertura alare rimane invariata, integrando vari ulteriori dispositivi alari. Due produttori forniscono motori turboventola per l'A321: CFM International, con il CFM56, e International Aero Engines, con il V2500.\nA oltre 30 anni dal lancio, il peso massimo al decollo (MTOW) dell'A321 \u00e8 cresciuto del 20% dalle 83 dell'A321-100 alle 101 tonnellate dell'A321XLR, i posti a sedere sono il 10% in pi\u00f9 e la portata \u00e8 raddoppiata da a .\nTecnica.\nL'Airbus A321 \u00e8 un velivolo a fusoliera stretta (a corridoio singolo) con carrello di atterraggio a tre sezioni retrattile ed \u00e8 spinto da due motori turboventola montati su piloni alari. \u00c8 un monoplano ad ala bassa con un'unit\u00e0 di coda convenzionale avente un unico stabilizzatore verticale e timone. Le modifiche dall'A320 includono un allungamento della fusoliera e alcune modifiche all'ala. La fusoliera \u00e8 stata allungata di 4,27 metri davanti all'ala e di 2,67 metri dietro, in modo che l'A321 sia 6,94 metri pi\u00f9 lungo dell'A320. L'aumento della lunghezza ha richiesto che le uscite di emergenza attraverso i finestrini dell'A320 fossero convertite in porte e riposizionate davanti e dietro le ali. Per mantenere le prestazioni, sono stati inclusi flap a doppio slot e piccole modifiche al bordo d'uscita, aumentando l'area alare da 124 m\u00b2 a 128 m\u00b2. La fusoliera centrale e il carrello sono stati rinforzati per sostenere l'aumento del peso massimo al decollo di kg, portandolo a kg.\nImpiego operativo.\nPratt &amp; Whitney riscontr\u00f2 problemi di affidabilit\u00e0 nei test dei suoi PW1100G, le cui correzioni influenzarono le consegne. Cebu Pacific avrebbe dovuto aggiungere i suoi primi tre A321neo ai suoi 40 A320ceo entro la fine del 2017, ma accett\u00f2 di rinviarli. I primi due A321neo di Hawaiian avrebbero dovuto essere consegnati nel 2017, prima dell'imminente picco di passeggeri della stagione invernale, ma vennero posticipati all'inizio del 2018, un ritardo \"frustrante\" e \"irritante\", con ulteriori nove consegne nel 2018, principalmente nella prima met\u00e0 dell'anno. Lo scopo era quello di aprire pi\u00f9 rotte verso gli aeroporti della terraferma degli Stati Uniti non raggiungibili con i suoi widebodies, come Portland a Maui, o meglio abbinate e consentire di espandere due rotte al servizio giornaliero anzich\u00e9 stagionale, aggirando il suo hub di Honolulu. Alla fine hanno sostituito gli ultimi otto Boeing 767 della compagnia, ritirati prima della fine del 2018. Hanno consentito inoltre di spostare alcuni A330 sui mercati internazionali intorno al Pacifico.\nIncidenti.\nL'Airbus A321 \u00e8 stato coinvolto in vari incidenti, alcuni gravi e alcuni meno, che hanno portato alla perdita di nove esemplari.\nTra questi si evidenziano:\nVersioni.\nA321-100.\nLa prima variante dell'A321, l'A321-100, ha un'autonomia pi\u00f9 breve rispetto all'A320 poich\u00e9, per compensare il peso extra, non \u00e8 stato aggiunto un serbatoio supplementare di carburante al progetto iniziale. Il suo peso massimo al decollo \u00e8 di kg. L'A321-100 entr\u00f2 in servizio con Lufthansa nel 1994. Ne furono prodotti solo circa 90 esemplari.\nA321-200.\nNel 1995, Airbus lanci\u00f2 lo sviluppo dell'A321-200, con un peso e un'autonomia maggiori rispetto alla versione -100. Ci\u00f2 si ottiene grazie all'utilizzo di motori a spinta pi\u00f9 elevata (IAE V2533-A5 o CFM56-5B3), da un rafforzamento strutturale minore e da un aumento della capacit\u00e0 del carburante, grazie all'installazione di uno o due serbatoi opzionali da litri vicini alla stiva posteriore. I serbatoi di carburante aggiuntivi portano la capacit\u00e0 totale di questo modello a litri. Queste modifiche, se applicate, aumentano il peso massimo al decollo dell'A321-200 a kg. La variante -200 vol\u00f2 per la prima volta nel dicembre 1996 ed entr\u00f2 in servizio con Monarch Airlines nell'aprile 1997. Tra i suoi concorrenti diretti vi sono il Boeing 757 e il Boeing 737-900/900ER.\nA321neo.\nQuesta variante ha un rafforzamento strutturale nel carrello di atterraggio e nell'ala, un maggiore carico alare e altre modifiche minori apportate per sopportare un MTOW pi\u00f9 elevato.\nIl primo cliente fu ILFC. Il prototipo dell'Airbus A321neo, D-AVXB, vol\u00f2 per la prima volta il 9 febbraio 2016. Tre giorni dopo sub\u00ec un tailstrike e vol\u00f2 a Tolosa per le riparazioni, ritardando il programma di certificazione di diverse settimane.\nHa ricevuto la certificazione con i motori Pratt &amp; Whitney il 15 dicembre 2016 e la certificazione EASA e FAA per la variante con i motori CFM Leap il 1\u00ba marzo 2017. Il primo A321neo,noleggiato da GECAS, \u00e8 stato consegnato ad Amburgo a Virgin America, configurato con 184 posti a sedere e motori LEAP, ed \u00e8 entrato in servizio nel maggio 2017.\nIl peso a vuoto \u00e8 di 1,8 tonnellate pi\u00f9 elevato rispetto alla versione originale a causa dei nuovi motori e delle modifiche associate alla cellula: sono stati adattati i piloni del motore, la struttura alare, i sistemi di spurgo e dell'olio. A parit\u00e0 di peso massimo, raggiunge FL310 e 4 minuti prima del ceo.\nA gennaio 2018, l'A321neo aveva ricevuto 1.920 ordini, superando gli ordini per l'A321ceo. A questo punto l'A321neo rappresentava il 32% di tutti gli ordini della famiglia A320neo, mentre l'A321 originale rappresentava solo il 22% degli ordini della famiglia A320ceo.\nA321LR.\nNell'ottobre 2014, Airbus ha iniziato a commercializzare una variante da 164 posti con un peso massimo al decollo di 97 tonnellate ( lb) con tre serbatoi di carburante ausiliari; \u00e8 chiamata A321neoLR (Long Range) e garantisce circa in pi\u00f9 di raggio operativo rispetto a un Boeing 757-200 configurato con 169 posti a sedere, costi di viaggio inferiori del 27% e costi per posto inferiori del 24%; l'introduzione era prevista nella seconda met\u00e0 del 2018, due anni dopo l'A321neo.\nAirbus ha lanciato l'A321LR il 13 gennaio 2015 con Air Lease Corporation come cliente di lancio, sperando di venderne almeno esemplari. La configurazione iniziale di 164 posti (20 in business, 30 in premium economy e 114 in economy) \u00e8 stata sostituita da una configurazione a due classi da 206 posti (16 in business e 190 in economy). La portata \u00e8 di , in pi\u00f9 rispetto al normale A321. L'A321LR sta prendendo il posto del Boeing 757 sul mercato.\nLa certificazione era prevista per il secondo trimestre del 2018, con un programma che includeva test con uno, due, tre o nessun serbatoio centrale aggiuntivo e un volo transatlantico il 13 febbraio. I voli di prova includevano un volo a lungo raggio di con motori CFM LEAP-1A, volato in circa 11 ore con l'equivalente di 162 passeggeri a bordo.\nAirbus ha annunciato la sua certificazione congiunta FAA/EASA il 2 ottobre 2018, includendo ETOPS fino a 180 minuti consentendo qualsiasi rotta transatlantica. Il primo esemplare \u00e8 stato consegnato al vettore israeliano Arkia, mentre 120 ordini sono stati garantiti da circa 12 operatori. Norwegian, TAP Air Portugal, Air Transat, Aer Lingus, Air Astana, Air Arabia e Azores Airlines hanno iniziato a ricevere i loro dal 2019 e Jetstar e Peach dal 2020. Il 13 novembre 2018, Arkia ha ricevuto il primo A321LR, con 220 posti in una singola classe e da utilizzare per voli verso Londra, Parigi, Barcellona per settori di massimo di 5 ore, oppure verso Zanzibar e le Seychelles; la compagnia ha riferito che si tratta del primo aereo a fusoliera stretta pi\u00f9 efficiente del 757-300 mai utilizzato.\nNell'aprile 2019, la compagnia aerea statunitense JetBlue ha annunciato l'intenzione di utilizzare l'A321LR sulle rotte per Londra da Boston e New York City; la compagnia aerea ha convertito 13 dei suoi ordini per l'A321neo in A321LR per servire queste rotte.\nA321XLR.\nNel gennaio 2018, Airbus ha dichiarato che stava studiando una variante dell'A321LR con un MTOW ulteriormente aumentato che necessitava di un carrello di atterraggio rinforzato. Con una cabina a bassa densit\u00e0 ci si aspettava che volasse quasi . L'A321XLR, proposto con un'autonomia estesa a , sarebbe stato lanciato nel 2019 per entrare in servizio nel 2021 o 2022. Integrato nella fusoliera per risparmiare peso, il serbatoio centrale del carburante sarebbe stato ampliato.\nNell'ottobre 2018, l'A321XLR \u00e8 stato proposto ad Air Transat e AerCap: Air Transat avrebbe potuto raggiungere destinazioni dell'Europa meridionale come Spalato, Croazia, da Montreal e Toronto. A novembre, Airbus ha indicato che l'A321XLR avrebbe avuto un MTOW di oltre 100 tonnellate ( lb) e in pi\u00f9 di autonomia rispetto all'A321LR con le stesse ali e gli stessi motori, maggiore capacit\u00e0 di carburante e carrello di atterraggio rinforzato. Nel gennaio 2019, Air Canada ha espresso interesse nell'utilizzo di velivoli a fusoliera stretta per rotte transatlantiche e stava considerando opzioni tra cui l'A321XLR e il Boeing 737 MAX.\nL'A321XLR \u00e8 stato ufficialmente lanciato al Salone dell'Aeronautica di Parigi il 17 giugno 2019, con consegne previste dal 2023. Il suo design offre di autonomia e presenta un nuovo serbatoio centrale posteriore (RCT) permanente per pi\u00f9 carburante, un carrello di atterraggio rinforzato per poter sostenere un MTOW di 101 tonnellate ( lb) e flap ottimizzati per preservare le prestazioni di decollo. L'RCT conterr\u00e0 12.900 litri di carburante, l'equivalente di quattro ACT attuali da 3.121 litri, mentre pesa come uno e occupa lo spazio di due; Se richiesto, pu\u00f2 essere montato anche un ACT anteriore. Poich\u00e9 le sharklets permettono di abbassare le velocit\u00e0 di decollo e atterraggio, il passaggio da un flap interno a doppio slot a uno slot singolo riduce complessit\u00e0, peso e resistenza, e l'FMS pu\u00f2 impostare posizioni intermedie dei flap; il progetto pu\u00f2 essere applicato ad altre varianti dell'A321neo.\nDurante la fiera sono stati annunciati ordini da diversi locatori e compagnie aeree, a cominciare da Middle East Airlines, che ha ordinato quattro A321XLR, diventando cos\u00ec il cliente di lancio. Air Lease Corporation ha ordinato 27 A321XLR insieme a 23 altri A321neo e cinquanta A220-300. IAG ha citato un prezzo di listino di 142 milioni di dollari in quanto si \u00e8 impegnata a ordinare 28 aeromobili, di cui otto per Iberia, sei per Aer Lingus, pi\u00f9 14 opzionionali. Qantas Group ha effettuato un ordine per 36 XLR, da operare sulle rotte tra l'Australia e l'Asia. American Airlines ha convertito 30 ordini di A321neo in XLR e ha ordinato altri 20 XLR. Indigo Partners ha anche effettuato un ordine per 50 XLR per le sue divisioni aeree e Frontier Airlines ne ha ordinati 18, portando il numero totale di impegni annunciati al salone a 243.\nAlcuni sono cauti riguardo al mercato potenziale: il CEO di Lufthansa Carsten Spohr vede la variante come un \"aereo di nicchia\" meno confortevole dei widebody, e un grande locatore \u00e8 titubante poich\u00e9 si aspetta un mercato di soli 400-500 aeromobili. Airbus sostiene che le modifiche minime significano che pu\u00f2 essere utilizzato come un normale A321neo. L'XLR richiede il 30% in pi\u00f9 di lavoro rispetto a un A321neo standard. I motori utilizzati generano 150 kN di spinta.\nIl 29 ottobre 2019, IndiGo ha ordinato 300 aeromobili della famiglia A320neo comprendenti un mix di A320neo, A321LR e A321XLR, portando il numero totale di ordini di aeromobili della famiglia A320neo a 730. I rapporti mensili di Airbus elencano l'ordine di 300 velivoli come 87 A320neo e 213 A321LR/A321XLR. Il 3 dicembre 2019, United Airlines ha annunciato un ordine per l'acquisto di 50 Airbus A321XLR, con consegne a partire dal 2024, per sostituire la flotta di Boeing 757-200. Con un valore di $7,1 miliardi prima degli sconti, United prevede di utilizzare questi aeromobili per ulteriori destinazioni in Europa dai suoi hub della costa orientale di Washington e Newark, New Jersey.\nAd aprile 2020, erano stati ricevuti 450 ordini per l'XLR da 24 clienti. Airbus e Safran hanno iniziato la produzione dei primi pezzi per la fusoliera. Premium Aerotec produrr\u00e0 la specifica struttura primaria del serbatoio del carburante al centro, Spirit AeroSystems costruir\u00e0 il flap a singolo slot interno, FACC AG produrr\u00e0 una carenatura della fusoliera modificata, mentre Collins Aerospace e Parker Aerospace stanno sviluppando i sistemi di alimentazione. Nell'agosto 2020, Premium Aerotec ha iniziato a produrre il serbatoio centrale posteriore per il primo A321XLR ad Augusta, da trasferire allo stabilimento di Amburgo di Airbus all'inizio del 2021.\nUtilizzatori.\nAl gennaio 2022, dei esemplari prodotti, sono operativi.\nCivili.\nGli utilizzatori principali sono:\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "1249848", "revid": "287204", "url": "https://it.wikipedia.org/wiki?curid=1249848", "title": "Juan Carlos Wasmosy", "text": "\u00c8 stato Presidente del Paraguay in carica dal 15 agosto 1993 al 15 agosto 1998."}
{"id": "1249849", "revid": "8596", "url": "https://it.wikipedia.org/wiki?curid=1249849", "title": "Juan Carlos Wasmosy Monti", "text": ""}
{"id": "1249851", "revid": "78273", "url": "https://it.wikipedia.org/wiki?curid=1249851", "title": "Museo delle antichit\u00e0 egizie (Torino)", "text": ""}
{"id": "1249858", "revid": "767487", "url": "https://it.wikipedia.org/wiki?curid=1249858", "title": "Echoes (The Rapture)", "text": "Echoes \u00e8 il secondo album del gruppo The Rapture, pubblicato il 30 settembre 2003.\nCuriosit\u00e0.\nIl brano \"Echoes\" \u00e8 stato usato come sigla della serie televisiva \"Misfits\"."}
{"id": "1249859", "revid": "287204", "url": "https://it.wikipedia.org/wiki?curid=1249859", "title": "Museo egizio", "text": "Il nome Museo egizio pu\u00f2 riferirsi a:"}
{"id": "1249860", "revid": "729019", "url": "https://it.wikipedia.org/wiki?curid=1249860", "title": "Andr\u00e9s Rodr\u00edguez Pedotti", "text": "Biografia.\nNato a Borja, allora localit\u00e0 del distretto di San Salvador (Dipartimento di Guair\u00e1) nel 1923, Andr\u00e9s Rodr\u00edguez Pedotti \u00e8 stato Presidente del Paraguay dal 3 febbraio 1989 al 15 agosto 1993, dopo aver rovesciato Alfredo Stroessner in un colpo di stato. Stroessner fugg\u00ec in esilio pochi giorni dopo, rifugiandosi infine in Brasile."}
{"id": "1249862", "revid": "287204", "url": "https://it.wikipedia.org/wiki?curid=1249862", "title": "Chips Moman", "text": "Come produttore discografico \u00e8 conosciuto per aver lavorato negli anni sessanta con Elvis Presley, Bobby Womack, Carla Thomas, Merrilee Rush e Box Tops. Tra gli album prodotti si cita \"From Elvis in Memphis\", album di Elvis Presley del 1969.\nCome paroliere ha invece contribuito a diverse canzoni pop di artisti quali Aretha Franklin, James Carr, Waylon Jennings e B. J. Thomas. \u00c8 stato inoltre chitarrista durante alcune sessioni di registrazione di Aretha Franklin ed altri.\nDopo essersi trasferito a Memphis in giovane et\u00e0, Moman lavor\u00f2 come artista di strada. Stabilitosi poi a Los Angeles, suon\u00f2 in alcune sessioni di registrazione ai celebri Gold Star Studios. Tornato a Memphis, fond\u00f2 una piccola etichetta discografica (che verr\u00e0 poi inglobata nella Stax Records) pubblicando il primo successo, la canzone \"Gee Whiz\" di Carla Thomas. Moman produsse inoltre il primo singolo del gruppo \"Triumphs\", tra i cui membri si ricorda il futuro batterista di Al Green, Howard Grimes. Il singolo, \"Burnt Biscuits\", fu prodotto per la \"Volt\", etichetta controllata dalla \"Stax\".\nNel 1964 lasci\u00f2 l'etichetta per delle incomprensioni con il fondatore, Jim Stewart, mentre cominci\u00f2 a diventare operativo negli studi di sua propriet\u00e0, gli American Sound Studios. Assieme ai chitarristi Reggie Young e Bobby Womack, al bassista Tommy Cogbill, al pianista e organista Bobby Emmons e al batterista Gene Chrisman registr\u00f2 la musica di diversi artisti, tra cui Box Tops, Womack, Merrilee Rush, Mark Lindsay (Paul Revere &amp; the Raiders), Sandy Posey, Joe Tex, Wilson Pickett ed Herbie Mann.\nNello stesso periodo Moman scrisse assieme all'amico produttore e paroliere Dan Penn la canzone \"Do Right Woman-Do Right Man\" di Aretha Franklin, e un altro brano, \"The Dark End of the Street\", interpretato poi da James Carr.\nNel 1973 Chips Moman si trasferisce in uno studio ad Atlanta e successivamente a Nashville, luogo in cui produsse la hit del 1975 di B.J. Thomas, \"(Hey Won't You Play) Another Somebody Done Somebody Wrong Song\". Altre collaborazioni del periodo degne di nota sono quelle con Waylon Jennings, Willie Nelson, Gary Stewart e Ronnie Milsap.\nNegli anni ottanta torn\u00f2 per un breve periodo a Memphis dove tent\u00f2, senza successo, di fondare un nuovo studio di registrazione. Attualmente vive in West Point, in Georgia, dove gestisce un altro studio di registrazione."}
{"id": "1249863", "revid": "198277", "url": "https://it.wikipedia.org/wiki?curid=1249863", "title": "Coefficiente di immagazzinamento", "text": "Il coefficiente d'immagazzinamento \u00e8 una quantit\u00e0 adimensionale definita come il volume d'acqua ceduto o sottratto alle riserve per unit\u00e0 di superficie dell'acquifero, per variazioni unitarie lungo la direzione normale alla superficie.\nDi fatto, il coefficiente d'immagazzinamento di un acquifero a falda libera corrisponde virtualmente alla porosit\u00e0 specifica, perch\u00e9 pi\u00f9 o meno tutta l'acqua viene drenata per gravit\u00e0 e soltanto una parte estremamente piccola deriva dalla compressione dell'acquifero e dall'espansione dell'acqua.\nIn acquiferi a falda confinata, l'acqua non viene ceduta dagli spazi porosi con un semplice drenaggio per gravit\u00e0, perch\u00e9 non c'\u00e8 superficie della falda ed il mezzo rimane saturo. \nSul rendimento influiscono altri fattori come il consolidamento dell'acquifero e l'estensione della falda dopo l'abbassamento della superficie piezometrica. Dunque, gli acquiferi a falda confinata danno molta meno acqua di quelli a falda libera.\nFormula di Jacob "}
{"id": "1249864", "revid": "327773", "url": "https://it.wikipedia.org/wiki?curid=1249864", "title": "Calderone di Gundestrup", "text": "Il calderone di Gundestrup \u00e8 un manufatto celtico datato tradizionalmente al III secolo a.C., nella tarda Et\u00e0 del ferro, anche se la recente datazione al radiocarbonio di residui di cera sul calderone e del metallo di cui \u00e8 costituito ne sposterebbe in avanti l\u2019origine fino al III secolo d.C.. Fu ritrovato il 28 maggio 1891 in una torbiera dell'Himmerland, nello Jutland, nel nord della Danimarca. \u00c8 costituito da un insieme di 13 pannelli d'argento - di cui 5 rettangolari interni, 7 quadrati esterni (\u00e8 andato perduto un ottavo pannello) e uno circolare che costituisce il fondo \u2013 di 42\u00a0cm di altezza, un diametro di 69\u00a0cm e un peso di 9 chilogrammi. Conservato presso il Museo Nazionale Danese di Copenaghen, le raffigurazioni presenti nelle tredici placche lo rendono un importante e discusso oggetto protostorico.\nIconografia.\nNon \u00e8 un prodotto locale e si pensa che sia stato portato in Danimarca, come trofeo e offerta rituale, forse dai Cimbri, i quali nel 101 a.C. subirono una sconfitta da parte dei Romani e una parte di loro ritorn\u00f2 nella terra d'origine a nord, nell'Himmerland, proprio la zona del ritrovamento del calderone; ma il luogo di fabbricazione viene ipotizzato \u2013 scartata ormai una precedente attribuzione alla Gallia centrale - prevalentemente nella regione del basso Danubio, corrispondente all'incirca all'attuale Bulgaria. Se infatti lo stile e la tecnica della lavorazione \u2013 altorilievo di argento parzialmente dorato - \u00e8 riconosciuta come trace, i motivi delle rappresentazioni sono soprattutto celtici; la spiegazione di questa mescolanza di motivi pu\u00f2 essere data dalla coesistenza, in quella regione, di trib\u00f9 celtiche - gli Scordisci \u2013 e della Tracia \u2013 i Triballoi. I pi\u00f9 recenti studi radiometrici, che sposterebbero la datazione possibile fino al III secolo d.C., complicano le cose perch\u00e9 indicherebbero la sopravvivenza di usanze antiche in ambito pienamente romano.\nIl calderone era un oggetto di comune uso domestico presso i Celti, ma la decorazione preziosa del calderone di Gundestrup rivela il suo utilizzo rituale. Nella piastra del fondo \u00e8 raffigurato un sacrificio mentre quelle del contorno interno sviluppano il mito della nascita di un dio e in quelle esterne i sacrifici che propiziano i raccolti e le nascite.\nIn un pannello \u00e8 rappresentato il dio Cernunnos, dalle corna di cervo, signore degli animali e delle forze della natura, mentre con una mano tiene il serpente dalla testa di ariete, simbolo della fertilit\u00e0 e con l'altra offre in dono il \"torquis\", un collare, ornamento tipico dei nobili Celti. Accanto al dio, a sinistra, ancora un cervo e un toro, gli animali sacrificali, alla sua destra \u00e8 la lupa, mangiatrice d'uomini, e poi un uomo che cavalca un delfino e animali reali e fantastici, come grifoni alati, elefanti e felini, soggetti poco frequentati dall'arte celtica e diffusi invece nell'area del mar Nero.\nIn un'altra placca \u00e8 rappresentato Taranis, il dio della ruota, che tiene in mano il suo simbolo ed ha al fianco un guerriero con un elmo munito di corna, identificato in modo incerto con l'eroe celta C\u00fa Chulainn, e ancora animali fantastici.\nIn un altro pannello ancora \u00e8 raffigurato un sacrificio umano al dio Teutates, nel quale la vittima viene annegata in una botte. Un'altra interpretazione vuole vedervi invece un rito religioso di altra natura, una specie di battesimo o la rinascita di guerrieri morti mediante l'immersione nel calderone \u00abmagico\u00bb: secondo le leggende celtiche, in un calderone si pu\u00f2 ottenere la moltiplicazione dei raccolti, come nel calderone dell'abbondanza di Dagda, o si pu\u00f2 ottenere una conoscenza universale gustandone il contenuto. Tali virt\u00f9 sono del resto da avvicinare a quelle delle sorgenti benefiche e anche il Graal della leggenda di re Art\u00f9 non \u00e8 che la rappresentazione cristianizzata del calderone dell'abbondanza e della conoscenza. Questo oggetto \u00e8 un recipiente cultuale che rappresenta quindi il substrato celtico della leggenda medievale del Graal nonch\u00e9, con le sue scene, quello che Georges Dum\u00e9zil ha definito \"il festino dell'immortalit\u00e0\".\nGli artefici del calderone, sorprendentemente, evidenziano contatti culturali che si estendevano per 6000 chilometri, dai Balcani fino all'India settentrionale e quindi alcune divinit\u00e0 raffigurate si possono definire panculturali; questo fatto spiega la presenza della raffigurazione di una dea accompagnata da elefanti al bagno rituale (divinit\u00e0 indiana Lakshmi).\nLe placchette sono state sagomate partendo da un foglio metallico, grazie a temprature, e quindi i rilievi sono stati decorati con vari strumenti, tra i quali i punzoni."}
{"id": "1249865", "revid": "1525059", "url": "https://it.wikipedia.org/wiki?curid=1249865", "title": "Caroiba", "text": "Caroiba (in croato \"Karojba\"; in italiano anche Caroiba del Subiente\"') \u00e8 un comune croato di 1.442 abitanti dell'Istria centrale.\nSociet\u00e0.\nEtnie e minoranze straniere.\nSecondo il discusso censimento austriaco del 1910, la popolazione di Caroiba era cos\u00ec distribuita secondo lingua d'uso:\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Caroiba \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nLocalit\u00e0.\nIl comune \u00e8 diviso in 4 insediamenti (\"naselja\"), con capoluogo in \"Caroiba\", che conta 399 abitanti (2011):"}
{"id": "1249866", "revid": "1861950", "url": "https://it.wikipedia.org/wiki?curid=1249866", "title": "Airbus A318", "text": "L'Airbus A318 \u00e8 l'aereo di linea pi\u00f9 piccolo della famiglia Airbus A320. Pu\u00f2 trasportare fino a 132 passeggeri e ha un'autonomia di . L'assemblaggio finale ha luogo ad Amburgo, in Germania. \u00c8 destinato principalmente al servizio a corto raggio, sebbene British Airways lo utilizzasse sulla rotta transatlantica Londra - New York (con scalo a Shannon, sulla tratta verso gli Stati Uniti, per il rifornimento di carburante, poich\u00e9 l'A318 sarebbe stato troppo pesante per decollare dalla corta pista dell'aeroporto di Londra-City con i serbatoi completamente pieni).\nL'aeromobile condivide un type rating comune con tutte le altre varianti della famiglia Airbus A320, consentendo ai piloti di passare da un modello all'altro senza la necessit\u00e0 di ulteriore addestramento. \u00c8 il pi\u00f9 grande aereo commerciale certificato dall'Agenzia europea per la sicurezza aerea per le operazioni di \"avvicinamento ripido\", che consentono voli in aeroporti come quello di Londra-City.\nL'A318 \u00e8 entrato in servizio nel luglio 2003 con Frontier Airlines. Rispetto alle altre varianti della famiglia molto pi\u00f9 vendute, sono stati consegnati solo 80 aeromobili, e attualmente non sono presenti ulteriori ordini. Ha un eccellente record di sicurezza; al 2020, degli oltre 120 incidenti che hanno coinvolto velivoli della famiglia A320, nessuno di essi ha come protagonista un Airbus A318. Al 2021, Air France ne \u00e8 il principale operatore, con 18 esemplari nella flotta.\nStoria del progetto.\nContesto.\nIl primo Airbus della famiglia A320 fu lo stesso A320, che vol\u00f2 per la prima volta il 22 febbraio 1987 dopo l'avvio del programma nel marzo 1984. La famiglia fu presto estesa per includere l'A321, la versione allungata (prima consegna nel 1994), l'A319, la versione accorciata (prima consegna nel 1996), e l'A318, quella ancora pi\u00f9 corta (prima consegna nel 2003). Questa famiglia \u00e8 stata pioniera nell'utilizzo dei sistemi digitali di controlli di volo fly-by-wire, nonch\u00e9 nell'utilizzo di side-stick al posto delle comuni \"cloche\" posizionate di fronte ai piloti.\nIl progetto dell'Airbus A318 ebbe origine nella collaborazione tra produttori cinesi, singaporiani ed europei. Nel maggio 1997, durante la visita del presidente francese Jacques Chirac in Cina, Aviation Industries of China (AVIC), Singapore Technologies Aerospace (STAe), Airbus e Alenia firmarono un accordo che delineava lo sviluppo di un aeromobile con circa 100 posti a sedere. Il programma AE31X, come fu provvisoriamente soprannominato, oltre ad essere un programma industriale globale, avrebbe significativamente rafforzato i legami commerciali sino-europei. Con costi di sviluppo stimati in 2 miliardi di dollari statunitensi, AVIC avrebbe avuto una partecipazione del 46% nel progetto, STAe del 15% e Airbus Industrie Asia del 39%; quest'ultimo comprendeva sia Airbus che Alenia. L'assemblaggio finale avrebbe avuto luogo in Cina.\nQuesto progetto non and\u00f2 oltre la fase esplorativa. Comprendeva due progetti: l'AE316 e l'AE317. L'AE316 avrebbe avuto una lunghezza di metri e l'AE317 di metri. Le versioni standard di entrambe le varianti avevano un peso massimo al decollo di tonnellate per la versione pi\u00f9 piccola AE316 e tonnellate per l'AE317, e sarebbe stato alimentato da motori turboventola BMW Rolls-Royce, CFM International o Pratt &amp; Whitney. L'autonomia sarebbe stata di per entrambe le varianti standard. L'AE316 e l'AE317 avrebbero potuto trasportare al massimo 105 e 125 passeggeri, rispettivamente. Entrambi avrebbero condiviso la stessa cabina di pilotaggio e lo stesso sistema digitale di controlli di volo fly-by-wire, simile a quello della famiglia A320.\nUna ricerca di mercato condotta nel 1997 rivel\u00f2 che le compagnie aeree volevano un aeromobile pi\u00f9 piccolo, nella fascia da 70-80 posti. Man mano che il progetto procedeva, ci furono crescenti divergenze tra la parte cinese e Airbus. La Cina voleva un aereo pi\u00f9 grande di quanto inizialmente previsto. Inoltre, si verificarono difficolt\u00e0 derivanti dalle negoziazioni sul trasferimento di tecnologia e sulla condivisione del lavoro di produzione. STAe, avendo precedentemente espresso dubbi sui rendimenti del progetto, nel 1998 si ritir\u00f2 anche a causa dell'incapacit\u00e0 di AIA e AVIC di raggiungere un accordo; Airbus e AVIC cancellarono il progetto nel luglio di quell'anno. Si ritiene che l'A318 sia emerso dal progetto AE31X sebbene un progetto della sola Airbus, chiamato A319M5 nel marzo 1998, era iniziato prima della cancellazione dell'AE31X.\nProgettazione.\nLa denominazione aziendale interna \"A319M5\" venne utilizzata gi\u00e0 nel marzo 1998 per un velivolo derivato dall'accorciamento della fusoliera dell'A319 di davanti all'ala e di dietro. La proposta finale era per un aeromobile che potesse ospitare 107 passeggeri in una configurazione a due classi con un'autonomia di . La produzione sfruttava la saldatura laser, eliminando la necessit\u00e0 di pesanti rivetti e bulloni.\nDurante il processo di progettazione dell'A318, vennero riscontrati diversi problemi. Il primo fu il calo della domanda di nuovi aeromobili in seguito agli attacchi dell'11 settembre. Un altro fu il consumo di carburante superiore al previsto dei nuovi motori turboventola Pratt &amp; Whitney. Quando la CFM International (CFM) svilupp\u00f2 propulsori pi\u00f9 efficienti, molti clienti dell'Airbus A318, tra cui Air China e British Airways, avevano gi\u00e0 ritirato la maggior parte degli ordini. America West Airlines, che aveva scelto la versione con i motori Pratt &amp; Whitney, opt\u00f2 invece per gli A319 o A320. Trans World Airlines annull\u00f2 un ordine significativo per 50 A318 dopo essere stata acquisita da American Airlines, che all'epoca non possedeva alcun aeromobile della famiglia degli A320 (sebbene nemmeno TWA al momento dell'ordine originario). Mentre Airbus sperava di commercializzare l'A318 come jet regionale, le leggi sia negli Stati Uniti che in Europa lo hanno mantenuto nella stessa classe degli aerei pi\u00f9 grandi per il calcolo di tasse, come quelle di atterraggio, limitandone il potenziale di mercato.\nL'aeromobile \u00e8 alimentato da due motori CFM56-5 o Pratt &amp; Whitney PW6000, con valori di spinta massima compresi tra . I clienti di lancio, Frontier Airlines e Air France, hanno ricevuto consegne a partire dal 2003. Il prezzo di listino di un A318 varia da 56 a 62 milioni di dollari americani, e i costi operativi sono compresi tra i e i dollari americani per ogni ora di volo.\nGli ordini sono stati relativamente lenti ad arrivare, ma leggermente in maggior numero rispetto al suo concorrente diretto, il Boeing 737-600. Al 2020, Airbus ha ricevuto 80 ordini per questo modello rispetto ai 69 per il 737-600. Il ritmo delle vendite \u00e8 stato influenzato dalle forti vendite di Bombardier CRJ900 ed Embraer E-Jets. I maggiori clienti di A318 sono stati governi, executive e privati (20), Air France (18), Avianca (15), GECAS (12) e Frontier Airlines (9).\nUlteriori sviluppi.\nIl 10 novembre 2005, Airbus annunci\u00f2 l'A318 Elite. Destinato al mercato di medio raggio per voli fino a , \u00e8 alimentato da due motori CFM56 e pu\u00f2 ospitare fino a 18 passeggeri in pi\u00f9. Comlux Aviation \u00e8 stato il cliente di lancio ordinando tre A318 Elite.\nNel settembre 2010, Airbus conferm\u00f2 che dal 2013 l'A318 sarebbe diventato disponibile con le \"Sharklets\", dispositivi posti sulla punta alare che riducono la resistenza nella salita e migliorano l'efficienza riducendo il consumo di carburante. I dispositivi opzionali, disponibili anche su altri modelli della famiglia Airbus A320 e prodotti dalla Korean Air Aerospace Division, permettono un'autonomia fino a , un aumento di rispetto a un A318 standard con 107 posti a sedere in una configurazione a due classi.\nTecnica.\nL'Airbus A318 \u00e8 un aereo commerciale a corridoio singolo alimentato da due propulsori turboventola posizionati sulle ali. Due produttori forniscono i motori per questo velivolo: CFM International, con i CFM56-5B, e Pratt &amp; Whitney, con i PW6000A. \u00c8 un monoplano ad ala bassa con un'unit\u00e0 di coda convenzionale, avente un singolo stabilizzatore verticale e un timone.\nComplessivamente, l'A318 \u00e8 pi\u00f9 corto di oltre 6 metri e circa 3 tonnellate pi\u00f9 leggero rispetto all'A320. Per compensare il momento ridotto, ha uno stabilizzatore verticale pi\u00f9 grande. Mentre i progetti iniziali rappresentavano il velivolo con un'estensione della deriva in stile Boeing 737-300, il design finale incorpora un'estensione in altezza, 75 centimetri in pi\u00f9 rispetto alle altre varianti dell'A320. I piloti addestrati su tali varianti possono volare sull'A318 senza ulteriori certificazioni, dal momento che hanno lo stesso type rating. L'A318 viene anche chiamato A318-100.\nL'A318 \u00e8 disponibile con una variet\u00e0 di pesi massimi al decollo (MTOW) che vanno da un modello base da 59 tonnellate, con un'autonomia di , a un modello da 68 tonnellate, con un'autonomia di . Se equipaggiato con motori CFM56-5B8/P, \u00e8 disponibile con un MTOW da 56 o 68 tonnellate. Se equipaggiato con motori CFM56-5B9/P, \u00e8 disponibile con un MTOW da 59 o un 68 tonnellate. Il MTOW inferiore gli consente di operare su rotte regionali sacrificando la portata, il MTOW superiore gli consente di operare su rotte effettuate anche da altri modelli della famiglia A320, permettendo alle compagnie di risparmiare in caso di un numero limitato di prenotazioni. Il peso inferiore rispetto alle altre varianti gli permette di avere un'autonomia del 10% maggiore rispetto all'A320, consentendogli di operare su alcune rotte che l'A320 non sarebbe in grado di effettuare: Londra-New York, Perth-Auckland e Singapore-Tokyo, ad esempio. Il suo uso principale per le compagnie aeree, tuttavia, \u00e8 su tratte brevi e di bassa densit\u00e0 tra citt\u00e0 di medie dimensioni.\nCapacit\u00e0 di avvicinamento ripido.\nNel marzo 2006, l'Agenzia europea per la sicurezza aerea (EASA) ha certificato modifiche e potenziamenti al software di controllo dell'Airbus A318, per consentirgli di eseguire avvicinamenti ripidi (\"Steep approach\"). L'aeromobile \u00e8 il pi\u00f9 grande velivolo commerciale certificato dall'EASA per operazioni di avvicinamento ripido. Il software modifica le leggi di controllo dell'aeromobile quando l'equipaggio seleziona la funzione di avvicinamento ripido, estendendo automaticamente alcuni deflettori per fornire ulteriore resistenza quando l'A318 si trova nella configurazione di atterraggio. Fornisce inoltre allarmi acustici alternativi ai piloti e gestisce automaticamente il dispiegamento degli spoiler al di sotto dei durante l'atterraggio. La procedura di avvicinamento ripido gli consente di eseguire avvicinamenti con angoli di discesa fino a 5,5\u00b0, rispetto ai 3\u00b0 di un avvicinamento standard.\nNel maggio 2006, venne condotto un volo di prova per dimostrare le capacit\u00e0 di avvicinamento ripido dell'aeromobile e le sue prestazioni su una pista corta, atterrando all'aeroporto di Londra-City, dove sono richiesti avvicinamenti di questo tipo. Il volo di prova conferm\u00f2 anche la compatibilit\u00e0 dell'aeromobile con le manovre limitate e lo spazio di parcheggio in quell'aeroporto. Successivamente, nell'agosto 2009, Airbus consegn\u00f2 il primo A318 con capacit\u00e0 di avvicinamento ripido a British Airways, che inizi\u00f2 a utilizzarlo il mese successivo, avendo infine due di questi aeromobili in grado di volare tra l'aeroporto di Londra-City e l'aeroporto internazionale John F. Kennedy di New York. Sulla tratta in direzione ovest, partendo da Londra, \u00e8 necessario uno scalo per il rifornimento di carburante, che si verifica all'aeroporto di Shannon, in Irlanda, poich\u00e9 sono necessarie restrizioni di peso per decollare entro la lunghezza della corta pista dell'aeroporto di Londra-City. Sulla tratta in direzione est, partendo da New York, questa limitazione non \u00e8 presente e l'aereo pu\u00f2 caricare tutto il carburante necessario per la rotta transatlantica verso il Regno Unito. Al 2020, un solo aereo sta servendo la rotta, operando in una configurazione da 32 posti, tutti in business class.\nImpiego operativo.\nSebbene l'assemblaggio finale degli aeromobili della famiglia A320 abbia luogo a Tolosa, in Francia, Amburgo, in Germania, Tianjin, in Cina, e Mobile, negli USA, la costruzione dell'A318 avviene completamente ad Amburgo, in Germania. Il primo volo dell'Airbus A318 ebbe luogo dal campo di aviazione Finkenwerder di Amburgo il 15 gennaio 2002. La prima consegna venne effettuata il 22 luglio 2003 a Frontier Airlines. Al 30 settembre 2017, 67 A318 rimanevano in servizio per cinque compagnie aeree, oltre a governi, jet executive e privati e altri operatori non divulgati. La maggior parte degli A318 ritirati dal servizio \u00e8 stata demolita a causa del fatto che i loro motori e altri componenti erano divenuti pi\u00f9 preziosi dell'aereo stesso. Frontier Airlines, il cliente di lancio che acquist\u00f2 A318 tra il 2003 e il 2007, ritir\u00f2 il suo ultimo esemplare nel 2013.\nVersioni.\nL'Airbus A318 ha sei versioni diverse: A318-111, A318-112CJ Elite, A318-122/CJ Elite, A318-122, A318-122 Elite e A318-121.\n A318-111\nL'Airbus A318-111 \u00e8 una delle tre versioni principali dell'Airbus A318. Le dimensioni rimangono le stesse: una lunghezza di 31,44 m e un'altezza di 12,51 m. \u00c8 dotata di due propulsori turboventola CFM56-5B9.\n A318-112\nL'Airbus A318-112 \u00e8 stato commercializzato solo con la variante \"CJ Elite\". Questa \u00e8 in particolare la versione che British Airways utilizza per la sua rotta Londra-New York. \u00c8 dotata di due propulsori turboventola CFM56-5B9, ciascuno dei quali sviluppa 103,5 kN di spinta.\nNell'agosto 2009, Airbus ha consegnato il primo velivolo in grado di eseguire avvicinamenti ripidi a British Airways. La compagnia nazionale britannica ha scelto la versione 112CJ. Dotati di una business class da 32 posti, questi due aerei operano sulla rotta Londra-New York utilizzando il numero di volo BA001, precedentemente utilizzato dal Concorde sullo stesso percorso.\n A318-122\nLe versioni A318-121 e A318-122 sono le uniche spinte da motori Pratt &amp; Whitney PW6000. Questa versione \u00e8 equipaggiata con lo stesso tipo di propulsori utilizzato durante il primo volo nel 2002. La prima consegna avvenne per\u00f2 solo nel 2007; infatti, in seguito a ritardi nello sviluppo di questo tipo di motori, la loro certificazione avvenne solo nel dicembre 2005.\nUtilizzatori.\nAl gennaio 2022, degli 80 esemplari prodotti, 54 sono operativi.\nCivili.\nGli utilizzatori sono (escludendo le compagnie minori e i velivoli privati):\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nSviluppo correlato"}
{"id": "1249867", "revid": "401052", "url": "https://it.wikipedia.org/wiki?curid=1249867", "title": "Wittenberge", "text": "Wittenberge \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") del Prignitz (targa PR), di cui costituisce il centro maggiore, ma non il capoluogo.\nWittenberge si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nGeografia antropica.\nIl territorio comunale comprende la citt\u00e0 di Wittenberge e le frazioni (\"Ortsteil\") di Bentwisch, Garsedow, Hinzdorf, Lindenberg, L\u00fctjenheide, Schadebeuster e Zwischendeich\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1249869", "revid": "173469", "url": "https://it.wikipedia.org/wiki?curid=1249869", "title": "Maria Clementina d'Asburgo", "text": ""}
{"id": "1249871", "revid": "173469", "url": "https://it.wikipedia.org/wiki?curid=1249871", "title": "Maria Clementina d'Austria", "text": ""}
{"id": "1249872", "revid": "287204", "url": "https://it.wikipedia.org/wiki?curid=1249872", "title": "Tom\u00e1s Romero Pereira", "text": "\u00c8 stato presidente del Paraguay in carica dal 5 maggio al 15 agosto 1954."}
{"id": "1249873", "revid": "287204", "url": "https://it.wikipedia.org/wiki?curid=1249873", "title": "Andr\u00e9s Rodr\u00edguez", "text": ""}
{"id": "1249874", "revid": "1305772", "url": "https://it.wikipedia.org/wiki?curid=1249874", "title": "Znamensk", "text": "Znamensk \u00e8 il toponimo che indica le seguenti localit\u00e0:"}
{"id": "1249885", "revid": "767487", "url": "https://it.wikipedia.org/wiki?curid=1249885", "title": "Znamensk (Oblast' di Kaliningrad)", "text": "Znamensk ( , in tedesco: \"Wehlau\", in lituano: \"V\u0117luva\"; in polacco: \"Welawa\") \u00e8 un comune dell'Oblast di Kaliningrad, in Russia. Si trova sulla riva destra del fiume Pregolja, alla sua confluenza con il fiume \u0141yna, circa 50 km a est di Kaliningrad.\nIl sito dell'attuale Znamensk era in origine una fortezza degli antichi prussiani, con vicino un insediamento chiamato \"Velowe\". I Cavalieri Teutonici fortificarono l'area ed iniziarono a colonizzarla con tedeschi, dando al villaggio il nome di \"Wehlau\". \nCon il Trattato di Wehlau, firmato nella citt\u00e0 nel 1657, Federico Guglielmo, Elettore del Brandeburgo, ricevette la sovranit\u00e0 sul Ducato di Prussia. Nel 1818 divenne capoluogo del circondario di Wehlau nella Prussia Orientale, all'interno del Regno di Prussia. Nel 1871 Wehlau fu unita all'Impero tedesco.\nAlla fine della seconda guerra mondiale, all'inizio del 1945, la citt\u00e0 fu devastata dall'Armata Rossa sovietica. Il centro storico della citt\u00e0 fu completamente distrutto, e la popolazione tedesca fu allontanata durante l'evacuazione della Prussia Orientale o con l'espulsione dopo la fine del conflitto. Divenne parte dell'Oblast di Kaliningrad e fu chiamata \"Znamensk\", dopo essere stata ridimensionata a insediamento rurale.\nIl matematico David Hilbert \u00e8 nato a Wehlau nel 1862."}
{"id": "1249887", "revid": "767487", "url": "https://it.wikipedia.org/wiki?curid=1249887", "title": "Rites of Spring", "text": "I Rites of Spring sono stati un gruppo post-hardcore della prima met\u00e0 degli anni ottanta appartenente alla prima ondata emo. La band \u00e8 nota per le sue intense esibizioni live e per essere stata una delle prime formazioni emo della storia, probabilmente la prima band emo in senso pieno, anche se i membri del gruppo in seguito rifiutarono qualunque associazione a questo genere musicale. Il loro nome viene dal balletto \"La sagra della primavera\" di Stravinsky.\nBiografia.\nLa band venne fondata a Washington nel marzo 1984 dal cantante Guy Picciotto, dal chitarrista Eddie Janney, dal bassista Mike Fellows e dal batterista Brendan Canty. Il gruppo \u00e8 ritenuto uno dei fondatori del genere emotive hardcore (che di l\u00ec a poco prender\u00e0 il nome di emo), grazie alla struttura musica dei brani molto originale e particolare (melodie affilate, cantato urlato a squarciagola) e con testi caratterizzati da una forte introspezione, decisamente distanti dalle classiche liriche battagliere dell'hardcore punk. Sebbene la band abbia effettuato pochissimi concerti dal vivo, le loro esibizioni divennero pressoch\u00e9 leggendarie tanto che il gruppo ebbe un consistente seguito locale.\nL'album omonimo \"Rites of Spring\" \u00e8 il loro disco di debutto del 1985 e venne prodotto da Ian MacKaye dei Fugazi (e precedentemente dei Minor Threat). Esso fu seguito dall'EP \"All Through a Life\" nel 1987, pubblicato dopo lo scioglimento della band avvenuto nel 1986. In seguito il cantante Guy Picciotto fond\u00f2 proprio con Ian McKaye, che nel frattempo aveva terminato la breve parentesi con gli Embrace, la band post-hardcore Fugazi."}
{"id": "1249890", "revid": "1985558", "url": "https://it.wikipedia.org/wiki?curid=1249890", "title": "Gallignana", "text": "Gallignana (in croato \"Gra\u010di\u0161\u0107e\"; in veneto \"Ga\u0142ignana\") \u00e8 un comune croato di 1.408 abitanti della Regione Istriana.\nStoria.\nIn corrispondenza dell'attuale centro di Gallignana, nella preistoria vi fu un castelliere di forma circolare, munito di una triplice cinta muraria, abitato dagli \"Histri\". In seguito fu utilizzato a scopi difensivi da una popolazione veneto-illirica e dalla trib\u00f9 celtica dei \"Secussi\". In epoca romana divenne un \"castrum\" con il nome di \"Callinianum\" e tale rimase fino al VI secolo d.C., durante il quale fu invasa dagli Avari e dai Vendi, gli antichi sloveni.\nNell'alto medioevo l'abitato fu sotto la dominazione carolingia, poi degli imperatori germanici e dal XII secolo dei patriarchi di Aquileia, fino a quando non venne ceduta ai vescovi di Pedena.\nIl feudo di Gallignana fu, inoltre, propriet\u00e0 dei conti di Gorizia a partire dal XIII secolo e, nel 1342, i conti Alberto IV, Mainardo VII ed Enrico III di Lurn si suddivisero il territorio della Contea, assegnando il centro abitato, denominato \"Galiae\" dal 1199, alla Contea di Pisino. In quel periodo Gallignana divenne il centro pi\u00f9 popoloso della contea (pi\u00f9 dello stesso Pisino), come testimonia la presenza di ben sette chiese all'interno del borgo.\nMonumenti.\nTra i monumenti di Gallignana si segnalano in particolare i seguenti:\nLocalit\u00e0.\nIl comune di Gallignana \u00e8 diviso in 7 insediamenti (\"naselja\"):\nSociet\u00e0.\nEtnie e minoranze straniere.\nIl 31 dicembre 1900 l'area di Gallignana (\"Gra\u010di\u0161\u0107e\"), allora appartenente al comune di Pisino (di 16.016 abitanti), risultava composta da 1.892 residenti, di cui il 98,28% (pari a 1.860 unit\u00e0) si dichiarava serbo-croato e solo l'1,72% (pari a 32 unit\u00e0) era di madrelingua italiana.\nSecondo il censimento del 1921, la popolazione era cos\u00ec etnicamente suddivisa:\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Gallignana \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nSecondo i censimenti ufficiali croati del 2001 e del 2011 gli abitanti di madrelingua italiana nel comune erano rispettivamente lo 0,28% e lo 0,21%."}
{"id": "1249891", "revid": "229617", "url": "https://it.wikipedia.org/wiki?curid=1249891", "title": "Wehlau", "text": ""}
{"id": "1249892", "revid": "287204", "url": "https://it.wikipedia.org/wiki?curid=1249892", "title": "Vecchia San Juan", "text": "La Vecchia San Juan (in spagnolo: Viejo San Juan) \u00e8 una circoscrizione di San Juan, capitale di Porto Rico.\nGeografia.\nDurante il periodo di colonizzazione spagnola la maggior parte della popolazione urbana risiedeva in quella zona che oggi \u00e8 chiamata \"Viejo San Juan\". Questa zona si trova nell'estrema parte occidentale della \"Isleta de San Juan\" (isoletta di San Juan), collegata all'isola maggiore tramite due ponti e una strada rialzata costruita su un terrapieno. Tale isoletta si estende per 122\u00a0km\u00b2 e ospita, tra le altre cose, il quartiere di Puerta de Tierra, dove hanno sede la maggior parte degli edifici governativi di Porto Rico, tra cui il Campidoglio del Commonwealth.\nLuoghi.\nLa Vecchia San Juan risulta essere il maggior centro turistico e culturale del paese ed \u00e8 provvista di moli d'approdo per navi crociera di grande stazza. Il centro storico \u00e8 caratterizzato da strade strette in \"pav\u00e9\" e da edifici coloniali dai colori sgargianti, risalenti al XVI e XVII secolo. Una buona parte di questo centro storico si trova ancora oggi circondata e protetta dalle alte mura che vennero erette a difesa della citt\u00e0, cos\u00ec come numerose strutture difensive e fortezze, tra cui i pi\u00f9 famosi e meglio conservati Forte San Felipe del Morro (1539), Forte San Crist\u00f3bal (XVII secolo), entrambi facenti parte del Sito storico nazionale di San Juan, e il Palazzo di Santa Catalina (1533), meglio noto come La Fortaleza, attuale residenza del governatore. Tra gli edifici risalenti a prima del XIX secolo vanno menzionati l\"'Alcaldia\" (il municipio), la chiesa di San Jos\u00e9 (1523) con l'annesso monastero dominicano, la Cattedrale di San Juan Bautista (sede dell'arcidiocesi portoricana e basilica minore dal 1978) e la prima abitazione della famiglia di Juan Ponce de Le\u00f3n, meglio nota come \"Casa Blanca\"."}
{"id": "1249894", "revid": "1043", "url": "https://it.wikipedia.org/wiki?curid=1249894", "title": "Viejo San Juan", "text": ""}
{"id": "1249896", "revid": "228587", "url": "https://it.wikipedia.org/wiki?curid=1249896", "title": "Gibson", "text": ""}
{"id": "1249897", "revid": "1043", "url": "https://it.wikipedia.org/wiki?curid=1249897", "title": "Old San Juan", "text": ""}
{"id": "1249901", "revid": "110157", "url": "https://it.wikipedia.org/wiki?curid=1249901", "title": "American Doll Posse", "text": "American Doll Posse \u00e8 il nono album in studio di Tori Amos, pubblicato ad aprile 2007 ed ha raggiunto la posizione n. 5 nella Billboard 200 e nei Paesi Bassi, la n. 7 in Finlandia e la n. 10 in Germania.\nIl disco.\nL'album, distribuito dalla Epic Records, \u00e8 stato registrato nei Martian Engineering in Cornovaglia (Inghilterra).\nIl disco \u00e8 interamente scritto e prodotto da Tori Amos, che oltre al piano, ha suonato numerose tastiere e ha recuperato l'harpsichord, utilizzato per l'ultima volta nel 1999, nel singolo \"Glory Of The '80s\" (To Venus and Back)."}
{"id": "1249902", "revid": "125038801", "url": "https://it.wikipedia.org/wiki?curid=1249902", "title": "Ville e palazzi di Milano", "text": "Per ville e palazzi di Milano si intendono gli edifici pubblici e privati presenti nella citt\u00e0 di Milano di particolare rilievo architettonico e artistico. Milano ha da sempre rappresentato un punto focale per quanto riguarda la costruzione di ville storiche e dimore, e racchiude in s\u00e9 opere architettoniche di tutti gli stili architettonici: dal romanico al neogotico, dal barocco all'eclettico, dal Novecento italiano al razionalismo.\nGeneralit\u00e0.\nLa diffusione di palazzi e ville patrizie risale all'epoca romana: se da analisi e scavi archeologici sono stati trovati reperti di ville risalenti al I secolo, il massimo splendore dei palazzi cittadini in epoca romana fu tra il III e il IV secolo quando \"Mediolanum\" venne adeguata al suo nuovo status di capitale dell'impero. Ausonio cos\u00ec descriveva la citt\u00e0:\nDopo il passaggio dei barbari ed il dominio longobardo, l'edilizia pubblica e privata trov\u00f2 nuovo impulso a partire dalla prima met\u00e0 del XIV secolo sotto il dominio dei Visconti, con gli interventi di Broletto Nuovo, e la costruzione del palazzo Ducale e del palazzo Arcivescovile. Con il passaggio del ducato agli Sforza nella prima met\u00e0 del XV secolo l'attivit\u00e0 edilizia della citt\u00e0 non si ferm\u00f2 ma trov\u00f2 anzi nuovo impulso sotto la nuova architettura rinascimentale: oltre all'architettura di carattere pubblico, molte furono le residenze costruite dai i nobili locali per garantirsi una dimora in citt\u00e0 che manifestasse la loro potenza e la loro influenza negli affari del Ducato. Con Francesco e Galeazzo Maria Sforza si assistette ad un'architettura rinascimentale ancora contaminata dal gotico, ben rappresentata dal Filarete e la sua Ca' Granda, mentre il castello Visconteo venne ricostruito in forme rinascimentali per ospitare la nuova corte. Il definitivo passaggio ad un rinascimento maturo avvenne tuttavia solo sotto il ducato di Ludovico il Moro e la chiamata a Milano di personalit\u00e0 come il Bramante o Leonardo da Vinci, che collaborando con artisti locali contribuirono a plasmare le forme del rinascimento lombardo: delle costruzioni private di questo periodo esistono purtroppo poche tracce, perlopi\u00f9 di architetture interne o emerse durante restauri, come in palazzo Carmagnola, palazzo Pozzobonelli-Isimbardi e villa Simonetta.\nSe all'inizio del '500 la dominazione spagnola fren\u00f2 un poco gli entusiasmi spensierati che avevano imperato durante l'umanesimo, nella seconda met\u00e0 del XVI secolo il programma di riforma dei costumi e delle arti portato avanti dal cardinale Carlo Borromeo, sebbene imperniato sulle arti ed architetture religiose, non manca di dare un certo impulso all'architettura civile. Tra i principali interventi cinquecenteschi si possono citare palazzo Marino dell'Alessi, il rifacimento dell'palazzo Arcivescovile di Pellegrino Tibaldi, il palazzo dei Giureconsulti del Seregni e la casa degli Omenoni di Leone Leoni. Alla morte di San Carlo, l'opera di rinnovamento culturale cittadina fu proseguita dal cugino cardinale Federico Borromeo: architetto protagonista di questa prima fase del Seicento \u00e8 Francesco Maria Richini, che nel campo civile progetta palazzo Annoni, palazzo Durini ed il palazzo del Senato con una delle prime facciate curve del barocco italiano. Tra gli altri architetti attivi a Milano in questo periodo si possono citare Fabio Mangone, responsabile della costruzione della Biblioteca Ambrosiana di gusto classicista ed il cortile palladiano del gi\u00e0 citato palazzo del Senato.\nIl secolo che per\u00f2 pi\u00f9 di ogni altro vide la costruzione delle \"ville di delizia\" fu senz'altro il Settecento. Quando si diffuse il concetto di villa per il soggiorno estivo, a Milano vennero costruiti numerosi palazzi per nobili provenienti da Roma, Venezia, Torino, Bologna e Napoli, che avevano a Milano la sede delle loro attivit\u00e0: nonostante l'aumento delle committenze e l'arrivo in citt\u00e0 di interpreti di spessore, il barocco milanese non sfoci\u00f2, come invece avvenne altrove, nel rococ\u00f2. Il XVIII secolo segna invece il cambio di preferenza delle committenze milanesi da interpreti locali a scuole \"straniere\", su tutte veneta e romana, come testimoniano gli affreschi del Tiepolo a Palazzo Dugnani e Palazzo Clerici, o il palazzo Cusani di Giovanni Ruggeri. Altri eccellenti esempi di architettura barocca settecentesca milanese sono palazzo Litta e palazzo Visconti di Grazzano.\nL'arrivo degli austriaci e le politiche illuminate della Casa d'Asburgo nel XVIII secolo apr\u00ec una nuova fiorente stagione architettonica che grazie ad un'attenta pianificazione e alla commissione d'organto cerc\u00f2 di ridare a Milano, seconda citt\u00e0 dell'Impero dopo Vienna, una nuova dimensione anche impiantistica, dando il via ad una delle maggiori risistemazioni urbanistiche della storia della citt\u00e0: nella seconda met\u00e0 del secolo infatti vennero messe sul mercato vaste aree non edificate, confiscate agli ordini religiosi, dove la nobilt\u00e0 cittadina volle edificare i suoi nuovi palazzi per impressionare i nuovi sovrani. Tra i maggiori palazzi del primo periodo neoclassico milanese si possono citare palazzo Serbelloni di Simone Cantoni e palazzo Belgioioso del rivale Giuseppe Piermarini, architetto di corte e gi\u00e0 autore del palazzo Reale, altra grande opera edilizia ascrivibile al primo dominio austriaco.\nLa seconda fase del neoclassicismo, favorita peraltro dall'arrivo delle truppe napoleoniche e dalla diffusione di una nuova classe dirigente legata all'orbita francese, vide lo sviluppo di un'architettura meno austera: l'opera pi\u00f9 significativa del periodo \u00e8 sicuramente la villa Reale di Leopoldo Pollack, allievo del Piermarini, accanto ad altri palazzi civili come palazzo Saporiti; tuttavia l'attenzione del governo francese fu pi\u00f9 dedicata ad opere e sistemazioni di spazi pubblici. In quegli anni viene infatti redatto uno dei primi piani regolatori moderni ed articolati in Italia, e la citt\u00e0 viene dotata di una commissione d'ornato per deliberare sulle architetture cittadine. Con la restaurazione a partire dal 1815, la citt\u00e0 entr\u00f2 nella terza fase neoclassica, con edifici ispirati al primo neoclassicismo con facciate austere ma monumentali, come palazzo Melzi di Cusano ispirato a palazzo Serbelloni o Palazzo Borromeo d'Adda.\nCon l'avvento dell'unit\u00e0 d'Italia, la nuova classe dirigente trov\u00f2 nell'eclettismo lo stile per la celebrazione del nuovo corso storico: emerse su tutti gli stili una tendenza neorinascimentale ben rappresentata dalla casa Manzoni, ispirata ai modelli rinascimentali lombardi, e la ca' de Sass, evidentemente ispirata al rinascimento fiorentino. Non mancano tuttavia forme ispirate al manierismo cinquecentesco, come nel palazzo Chiesa, ed in misura minore al primo barocco, bench\u00e9 questa tendenza si abbia pi\u00f9 che altro a partire dal XX secolo.\nIl Novecento fu l'ultima grande parentesi delle ville di delizia: con l'ingresso di Milano nel Regno d'Italia, essa era divenuta un centro industriale di fondamentale importanza per la nuova economia e soprattutto era divenuta uno dei punti nodali di scambio con l'Europa. A Milano si insediarono i borghesi, i nuovi nobili della seconda rivoluzione industriale, che cercarono di abbellirla, riportandola ad osservare le glorie del passato. Se da un lato la vecchia classe dirigente legata alle elite di potere tradizionale continuava a mostrare la propria ricchezza mediante un elaborato e monumentale stile eclettico, la nuova borghesia industriale inizi\u00f2, a partire dai primi anni del '900, a costruire palazzi nel nuovo stile liberty decorati con formelle in ceramiche variopinte e ferri battuti: tra i migliori esempi di liberty milanese ci sono palazzo Castiglioni, noto per le sue sculture in cemento decorativo, e casa Galimberti con le sue decorazioni in ceramica. Degno di nota per il virtuosismo delle balconate in ferro battuto \u00e8 anche casa Ferrario.\nNonostante lo straordinario patrimonio architettonico della citt\u00e0, va precisato che ci\u00f2 che si pu\u00f2 vedere tuttora, rappresenta in minima parte quanto creato in tutta la storia della citt\u00e0: la tradizionale propensione cittadina a costruire dopo aver abbattuto palazzi gi\u00e0 esistenti, uniti ai bombardamenti dell'ultima guerra hanno ridotto notevolmente il patrimonio complessivo della citt\u00e0. Se resta visibile buona parte dell'architettura e urbanistica neoclassica, quasi nulla rimane dei numerosi palazzi nobiliari rinascimentali.\nElenco delle ville e dei palazzi di Milano.\nSegue qui un elenco delle ville e dei palazzi storici ancora oggi visibili sul territorio comunale di Milano. I palazzi sono divisi per sezioni tenendo presente l'anno di inizio della costruzione e ordinati per ordine alfabetico; laddove sia noto \u00e8 segnalato l'architetto principale autore del progetto.\nEdifici demoliti.\nTra le numerosissime costruzioni abbattute nella storia edilizia della citt\u00e0, ve ne sono molte che sono state demolite nonostante un indiscutibile valore storico e artistico, tanto da essere ricordate nella letteratura architettonica della citt\u00e0."}
{"id": "1249908", "revid": "125363710", "url": "https://it.wikipedia.org/wiki?curid=1249908", "title": "Medolino", "text": "Medolino (in croato \"Medulin\"; in veneto istriano \"Medolin\") \u00e8 un comune istriano di 6.553 abitanti dell'estrema parte meridionale dell'Istria, che si affaccia sull'Adriatico.\nL'intero comune di Medolino \u00e8 una meta turistica piuttosto rinomata, tra le pi\u00f9 frequentate della regione istriana. Nel territorio comunale presso l'abitato di \"Pomer\", ha origine la strada a scorrimento veloce che s'innesta alcuni chilometri pi\u00f9 a nord nell'autostrada Y istriana, costituendone il prolungamento pi\u00f9 meridionale e libero da pedaggio.\nGeografia fisica.\nIl territorio si presenta per lo pi\u00f9 pianeggiante e leggermente digradante verso il mare, interrotto solo da alcune dolci ondulazioni che non superano i 74\u00a0m s.l.m. Lo sviluppo costiero \u00e8 notevole, con litorali frastagliati e rocciosi. Entro il suo territorio si trova Capo Promontore, il punto geografico pi\u00f9 a sud della penisola istriana, che segna lo spartiacque tra il mare aperto ed il golfo interno del Quarnaro.\nLa baia di Medolino \u00e8 la pi\u00f9 protetta e frastagliata della regione, delimitata ad ovest da Capo Promontore e ad est da Capo Merlera (o Marlera). Ornata da innumerevoli insenature, isolotti e scogli e con una profondit\u00e0 poco elevata che varia da 1 metro (lungo le spiagge pi\u00f9 interne) ai 25 metri (presso Capo Promontore), \u00e8 anche una delle pi\u00f9 estese (assieme ai Valloni di Pirano, Capodistria e Muggia), ci\u00f2 ha favorito sin dall'antichit\u00e0 il suo utilizzo come attracco sicuro e l'insediamento umano sulle sue sponde.\nLe isolette e scogli dipendenti dal Comune di Medolino sono: Scoglio delle Bisse o Frascher Piccolo, Frascher Grande, Fenoglia o Fenolega, Scoglio Porer, Secca degli Albanesi situati ad ovest di Capo Promontore, all'esterno della baia; Fenera, Scoglio Sorzer, Cielo, Scoglio Trombola o Trombolo, Santa Marina, Scoglio Pomer, Scoglio Zuccon siti ad est del Capo, entro il perimetro dell'insenatura. Rientrano nella baia, ma non nella pertinenza del Comune di Medolino anche gli scogli di Levano Grande e Levano Piccolo, presso Merlera, dipendenti dal Comune di Lisignano.\nInoltre erano un tempo isolotti separati dalla costa anche la minuta e tondeggiante penisola di Isola (Vi\u017eula in croato), gi\u00e0 Isola del Vescovo e Punta Castello ultimo tratto, collegato con un sottile istmo, dello stretto e longilineo promontorio chiamato Castello o Monte Castello che chiude e protegge il porticciolo di Medolino.\nSociet\u00e0.\nEvoluzione demografica.\nSi tratta di uno dei comuni pi\u00f9 popolosi della bassa Istria ed in continua crescita. I croati costituiscono la maggioranza della popolazione del centro di Medolino sin dal XVII secolo, grazie alle colonizzazioni ed insediamenti favoriti dalla Repubblica di Venezia volti a ripopolare il territorio, desolato da pestilenze e guerre che avevano decimato l'autoctona popolazione romanza, con genti provenienti soprattutto dall'entroterra dalmata ed in misura minore dall'Albania, dalla Grecia e dalla penisola italiana. Negli ultimi decenni ha acquisito una certa rilevanza la comunit\u00e0 albanese, d'origine prevalentemente kosovara, impiegata soprattutto nel settore turistico. Presenti anche minoranze serbe, slovene e bosgnacche.\nSecondo il censimento del 1921, a Medolino la popolazione era cos\u00ec etnicamente distribuita:\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Medolino \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nNel territorio di Medolino risiede tuttora, distribuiti tra il capoluogo e le varie frazioni, anche un discreto numero di abitanti di lingua e nazionalit\u00e0 italiana. L'italiano \u00e8 piuttosto conosciuto ed utilizzato dalla generalit\u00e0 della cittadinanza, grazie a fattori determinanti quali la tradizione storica e il turismo, che costituisce il principale business locale.\nLocalit\u00e0.\nIl comune di Medolino \u00e8 diviso in 7 frazioni:"}
{"id": "1249909", "revid": "401052", "url": "https://it.wikipedia.org/wiki?curid=1249909", "title": "Spremberg", "text": "Spremberg, in basso sorabo Grodk, \u00e8 una citt\u00e0 di abitanti del Brandeburgo, in Germania.\nAppartiene al circondario della Sprea-Nei\u00dfe, di cui costituisce il centro pi\u00f9 popoloso, ma non il capoluogo.\nSpremberg ha lo status di \"Media citt\u00e0 di circondario\" (\"Mittlere kreisangeh\u00f6rige Stadt\").\nDall'8 agosto 2013 la citt\u00e0 si fregia del titolo di \"Perle der Lausitz\" (\"perla della Lusazia\").\nGeografia fisica.\nLa citt\u00e0 si trova nella parte meridionale del circondario, presso il confine con la Sassonia (circondario di Kamenz). Da Hoyerswerda dista meno di 20\u00a0km, mentre ne dista circa 30 da Cottbus.\nStoria.\nIl 1\u00ba gennaio 1991 venne aggregato alla citt\u00e0 di Spremberg il comune di Wolkenberg; il 1\u00ba gennaio 2003 gennaio venne aggregato l'allora comune di Lieskau, mentre il 1\u00ba gennaio 2016 venne aggregato l'allora comune di Hornow-Wadelsdorf.\nEconomia.\nNella frazione di Schwarze Pumpe \u00e8 sito un enorme complesso industriale, parte del quale \u00e8 sita anche oltre il confine sassone, nel comune di Spreetal.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nAmministrazione.\nGemellaggi.\nSpremberg \u00e8 gemellata con:"}
{"id": "1249910", "revid": "179044", "url": "https://it.wikipedia.org/wiki?curid=1249910", "title": "Cashis", "text": ""}
{"id": "1249913", "revid": "125006735", "url": "https://it.wikipedia.org/wiki?curid=1249913", "title": "De Dion-Bouton", "text": "La De Dion-Bouton \u00e8 stata una casa automobilistica francese in attivit\u00e0, come costruttore di autovetture dal 1883 al 1932 e come costruttore di autocarri fino al 1968, anno in cui scomparve definitivamente. Gli ultimi veicoli costruiti furono dei camion per pompieri.\nStoria.\nOrigini.\nQuesta casa automobilistica fu tra le primissime a dare l'avvio al concetto di industria automobilistica, del cui periodo pionieristico viene universalmente riconosciuta ed annoverata ancor oggi tra i massimi esponenti. La societ\u00e0 fu fondata a Puteaux dal conte Jules-Albert De Dion, da George Bouton e dal cognato Charles Tr\u00e9pardoux. Questi ultimi erano gi\u00e0 da qualche tempo specializzati nella costruzione di motori a vapore e di giocattoli presso la loro bottega parigina. Nel dicembre 1881, il conte De Dion si rec\u00f2 in un magazzino in Boulevard des Italiens, a Parigi, per cercare degli articoli per una festa da ballo organizzata in occasione delle festivit\u00e0 natalizie. In questo magazzino vide una macchina a vapore in miniatura e rimase incantato da essa. Chiese al titolare del magazzino chi fosse l\u2019autore di quella piccola perla di meccanica e il titolare gli diede l\u2019indirizzo: Passage L\u00e9on, rue de Clignoncourt, dove De Dion conobbe Georges Bouton e Charles Trepardoux, ai quali di l\u00ec a non molto propose di formare una societ\u00e0 per la costruzione di macchine a vapore. Un primo embrione di questa societ\u00e0 ebbe origine nel 1882 con la nascita della \"Trepardoux et Cie\", sita in rue Pergol\u00e8se 22, sempre a Parigi. La scelta di questa prima ragione sociale stava principalmente nelle seguenti due motivazioni: Tr\u00e9pardoux era l'unico dei tre ad essere laureato e fu quindi ritenuto il pi\u00f9 idoneo a figurare per primo nella denominazione dell'azienda, mentre il conte De Dion prefer\u00ec non figurare per non attirarsi le ire del padre, contrario ai progetti del giovane conte, allora ventiseienne. Ma di fatto fu quest'ultimo a fornire la maggior parte dei capitali per l\u2019apertura della nuova attivit\u00e0.\nMa gi\u00e0 nel 1883 la ragione sociale venne mutata in \"De Dion, Bouton et Tr\u00e9pardoux in Paris\", con sede in un edificio di maggiori dimensioni situato a Puteaux, vicino a Parigi. Il motivo di tale cambimento \u00e8 da ricercare nel fatto che da subito l'attivit\u00e0 dei tre soci prese a funzionare, ragion per cui si rese necessario un ambiente di lavoro pi\u00f9 ampio, con un magazzino pi\u00f9 capiente. La societ\u00e0 prevedeva un capitale sociale diviso in parti uguali fra i tre fondatori, anche se a versare liquidit\u00e0 furono solo Tr\u00e9pardoux e De Dion, mentre Bouton, che aveva una marcia in pi\u00f9 rispetto agli altri due in termini di talento ingegneristico, mise a disposizione la sua grande preparazione tecnica.\nAutomobili a vapore.\nDurante i primissimi anni di attivit\u00e0 dell'azienda di Puteaux, si decise di orientare la produzione alle caldaie a vapore e ai motori a vapore per utilizzi vari, da quelli domestici alla vera e propria autotrazione. Quest'ultima applicazione, assieme alle auto elettriche, costituiva in quegli anni ancora una delle due sole vie per spostarsi con un mezzo che non fosse ippotrainato, dal momento che i motori a scoppio erano ancora in fase sperimentale. Fu cos\u00ec che entro la fine di quello stesso 1883 i tre soci fondatori riuscirono a realizzare una caldaia, originariamente pensata ed ottimizzata per il suo montaggio su piccole imbarcazioni, ma che venne adattata anche per un'automobile a vapore. Essa aveva la caldaia e il motore montati anteriormente, i quali azionavano le ruote anteriori mediante cinghie, mentre le ruote posteriori erano sterzanti, quest'ultima una vera particolarit\u00e0 che per\u00f2 non trov\u00f2 un seguito nei decenni successivi, neppure con l'evoluzione del concetto di autovettura. Solo alcuni modelli sperimentali, nel corso dei decenni, vennero realizzati senza per\u00f2 mai raggiungere la produzione in grande serie. D'altra parte, la scelta di montare un retrotreno sterzante fu dettata dalle grosse difficolt\u00e0 incontrate in fase di progettazione relativamente al fatto di ottenere le ruote anteriori motrici e sterzanti nello stesso tempo: le conoscenze tecnologiche dell'epoca non lo consentivano. Resta il fatto che alcune fonti azzardano a ritenere questa la prima autovettura a trazione anteriore. Un veicolo perfezionato, \"La Marquise\", venne fabbricato nel 1884 con trazione anteriore, ruote posteriori sterzanti e posto per quattro persone. Esso esiste ancora, \u00e8 ancor oggi in ottime condizioni di meccanica, \u00e8 in grado di marciare e fra l'altro ha partecipato regolarmente alla \u00abLondon to Brighton Veteran Car Run\u00bb (corsa d'auto d'epoca Londra-Brighton, rievocazione della corsa originale). Altre due macchine vennero assemblate nel 1885 seguite da una serie di veicoli leggeri a due cilindri: di l\u00ec a un paio di anni la gamma si ampli\u00f2 notevolmente, arrivando a comprendere diversi modelli a tre e a quattro ruote. \nLa rottura di Tr\u00e9pardoux.\nIntanto, nel 1886, vennero registrati i brevetti relativi alle prime due autovetture dotate di motore a scoppio, ossia la Benz Patent Motorwagen e la Daimler Motorkutsche, due vetture che inizialmente, data la novit\u00e0 del motore endotermico, faticarono ad essere digerite dal pubblico e soprattutto dalla potenziale clientela che eventualmente avrebbe potuto permettersi un simile acquisto. Pertanto stentarono enormemente nelle vendite, che rimasero limitate a poche unit\u00e0. Proprio per promuovere ulteriormente tale tipologia di motore, uno dei due progettisti, ossia Gottlieb Daimler, decise di partecipare all'Esposizione Universale di Parigi del 1889 e lo fece con una nuova vettura, la Stahlradwagen. La vettura, e soprattutto il nuovo tipo di motore con cui venne equipaggiata, attir\u00f2 l'attenzione del conte De Dion, il quale cominci\u00f2 a convincersi sempre pi\u00f9 delle potenzialit\u00e0 del motore a scoppio rispetto a quelle dei motori a vapore, anche se per il momento la sua produzione continu\u00f2 ad includere solo quest'ultimo tipo di propulsione. Vennero comunque condotti studi e sperimentazioni sui motori a scoppio, allo scopo di realizzarne finalmente di affidabili. Ci\u00f2 and\u00f2 avanti per alcuni anni, durante i quali vennero fra l'altro realizzati due prototipi di motori stellari a 4 e a 12 cilindri, senza che per\u00f2 si giunse mai ad una produzione in serie. Intanto le vetture a vapore prodotte cominciarono a montare pneumatici Michelin a partire dal 1892. Nel 1893, il conte De Dion si convinse definitivamente che il futuro era nel motore a scoppio e lo comunic\u00f2 ai due soci. Bouton non fu pienamente convinto, anche se continu\u00f2 a collaborare con il conte De Dion, mentre Tr\u00e9pardoux, accanito sostenitore dell'uso del motore a vapore, fu decisamente contrario all'idea, ragion per cui abbandon\u00f2 la societ\u00e0 nel 1894 dopo le aspre divergenze che ne conseguirono con gli altri due soci, spingendo il conte De Dion e Georges Bouton a ribattezzare l'azienda come \"De Dion, Bouton et Compagnie\". Proprio il 1894 vide svolgersi quella che viene unanimemente considerata la prima gara automobilistica della storia, la Parigi-Rouen, al termine della quale una De Dion-Bouton a vapore con rimorchio si vide scippare la vittoria dalla giuria perch\u00e9 la vettura partecipante fu ritenuta non idonea alla gara (vedi paragrafo relativo all'attivit\u00e0 sportiva).\nIl passaggio ai motori a scoppio.\nNonostante la mancata vittoria della De Dion-Bouton fosse dovuta solo a circostanze pi\u00f9 burocratiche che non di effettiva validit\u00e0 della vettura, i consensi presso la potenziale clientela si fecero numerosi, non solo per quanto riguarda l'acquisto di vetture finite, ma anche per l'acquisto dei soli motori a vapore. E nonostante il successo ottenuto presso la clientela, il conte De Dion prese a calcare la mano nello studio dei motori a scoppio, sempre con la collaborazione di Georges Bouton. Nel 1895, venne realizzato un nuovo piccolo motore monocilindrico da 137\u00a0cm\u00b3, il quale girava all'allora notevole regime di 3000 giri ed era munito di accensione elettrica. La valvola di aspirazione e quella di scarico erano poste in alto e alle due estremit\u00e0 dell'albero a camme fu posto un volano. Il motore fu applicato a un telaio basato su una bicicletta a tre ruote di origine Decauville e messo in vendita nel 1896 col motore portato a 185\u00a0cm\u00b3. La \u00abpetite voiture\u00bb rest\u00f2 in produzione fino al 1902. Vale la pena ricordare che sempre nel 1895 il conte De Dion fond\u00f2 l'Automobil Club francese. Quanto al piccolo motore appena descritto, nel 1898 esso fu montato su di un modello a quattro ruote e nel 1900 da una carrozza \u00abvis-a-vis\u00bb col motore sotto il sedile e trazione posteriore tramite un cambio a due velocit\u00e0. \u00c8 importante ricordare come questi primi modelli di vettura con motore a scoppio utilizzavano un innovativo schema dell'asse innovativo che sarebbe diventato famoso come Ponte De Dion, dove la funzione di direzione e di trasmissione dell'asse della ruota sono separati. Tale schema verr\u00e0 utilizzato anche molti decenni dopo su alcuni modelli decisamente pi\u00f9 moderni e prestanti, per esempio su diverse Alfa Romeo degli anni'70 e '80. \nNel corso dell'ultimo lustro del XIX secolo la gamma fu soggetta ad una rapida evoluzione: dal primo triciclo del 1895 si pass\u00f2 dapprima a due tricicli per poi cambiare genere e dedicarsi solo a vetture a quattro ruote: nel 1900 la gamma fu composta da quattro modelli, tutti a quattro ruote, ossia la Type C, la Type D, la Type E e la Type F. Di questi, la \"Type C\" e la \"Type F\" erano delle phaeton a due posti equipaggiate con un motore da 327 cm\u00b3, mentre le altre due erano delle vis-\u00e0-vis e montavano un motore quadro da 402 cm\u00b3, tutti accomunati dall'architettura monocilindrica. In quel finire di secolo, la casa di Puteaux si espanse notevolmente, non solo in ambito nazionale: basti pensare che nel 1899 venne aperta la filiale statunitense con ragione sociale \"De Dion-Bouton Motorette Company\", mentre il marchio divenne famoso anche in Russia, Cina, Africa, India e persino in Australia, dove diversi esemplari vennero venduti. Anche il Canada conobbe ben presto il marchio di Puteaux, tra l'altro con un piccolo primato: infatti la prima automobile ad esser registrata ufficialmente nella provincia di Qu\u00e9bec fu una De Dion-Bouton, nel 1903. La sua targa mostra il codice \"Q 1\", dipinto a mano. Nel 1900 l'azienda divenne il pi\u00f9 grande costruttore automobilistico al mondo, una realt\u00e0 industriale che dava lavoro a 1.300 dipendenti, producendo 400 auto e 3200 motori solo in quell'anno. Non solo, ma continuarono ad essere prodotti anche motori a scoppio per conto di altri costruttori che in quel periodo stavano nascendo. Tra questi la Delage, la Renault ed anche alcuni costruttori emergenti italiani, fra cui la Bianchi per i suoi primissimi tricicli motorizzati.\nSempre desideroso di sperimentare nuove soluzioni tecnologiche, il conte De Dion speriment\u00f2 per breve tempo anche la propulsione elettrica: fra il 1901 e il 1902 venne prodotta una piccola serie di vetturette a trazione posteriore con motore da 10 CV e con batteria da 170 Ah. Tale modello raggiungeva una velocit\u00e0 massima di 18-20 km/h, garantendo un'autonomia di 80 km circa. Tale sperimentazione dur\u00f2 solo un anno circa, per poi scomparire dai progetti della casa di Puteaux, nuovamente a favore dei motori a scoppio.\nIl 18 giugno 1902 venne omologata la Type N, detta anche \"Populaire\", spinta anch'essa da un monocilindrico da 700 cm\u00b3 in grado di erogare 6 CV di potenza massima. La sua produzione raggiunger\u00e0 il pieno regime nel 1903, quando venne posto in commercio anche il primo camion della casa dotato di motore a scoppio, in questo caso un monocilindrico da 942 cm\u00b3 e da 8 CV. Alla fine dello stesso anno, nello stesso modello comparve anche la retromarcia. Sempre nel 1903 comparvero i primi motori multicilindro: si cominci\u00f2 con il due cilindri 1728\u00a0cm\u00b3 Type S, seguito nel 1904 dal quattro cilindri 2545\u00a0cm\u00b3 Type AD. Le automobili diventavano anche sempre pi\u00f9 moderne, col radiatore posto anteriormente al motore e con la prima frizione monodisco, brevettata proprio dalla casa di Puteaux il 9 dicembre 1904 e con comando passato dalla leva a pedale.\nEntro la fine del 1905, la gamma De Dion-Bouton era composta da ben sei modelli di autovetture: \nGli anni immediatamente successivi videro la casa di Puteaux impegnata in numerosi campi: oltre alla produzione di autovetture, autocarri, autobus e taxi, continu\u00f2 anche a produrre motori stazionari e pompe. Per quanto riguarda i taxi, il ricco De Dion, ormai dal 1901 divenuto marchese, si attiv\u00f2 anche fondando una compagna di taxi nel 1908 in Inghilterra. Nel 1910 venne lanciata sul mercato la Type CJ, prima auto di serie al mondo a montare un motore V8, in questo caso da 6107\u00a0cm\u00b3. Va detto che la De Dion-Bouton non era nuova a questo genere di motori, giacch\u00e9 da qulche tempo aveva preso ad impiegarlo per i suoi primi motori aeronautici, un altro settore in cui la casa di Puteaux impar\u00f2 a farsi conoscere. Questo tipo di architettura tese a moltiplicarsi nei successivi quattro anni di produzione automobilistica, basti pensare che alla fine del 1913 furono ben cinque i modelli con motore V8 presenti in gamma, ai quali se ne aggiunsero altrettanti con motore quadricilindrico pi\u00f9 un modello con motore bicilindrico. Come si pu\u00f2 notare, oltre ai molti modelli a 4 e ad 8 cilindri, vi \u00e8 la mancanza di modelli monocilindrici, ormai superati in quegli anni. E la presenza di un solo modello bicilindrico testimonia la volont\u00e0 da parte del direttivo della casa di Puteaux di spostare verso l'alto il livello delle proprie vetture, che vennero quindi indirizzate a segmenti di mercato decisamente pi\u00f9 alti.\nLa Prima Guerra Mondiale.\nDurante la Prima Guerra Mondiale la fabbrica produsse componenti per armi, veicoli armati e motori d'aereo oltre ad auto e camion, sempre allestiti in base alle commesse del governo francese. Inizialmente quest'ultimo concesse alla dirigenza della De Dion-Bouton di produrre una piccola serie di alcuni modelli per uso civile. Ma gi\u00e0 nel corso del 1915 tale concessione fu revocata a favore di una piena conversione alla produzione bellica, non solo limitatamente agli impianti francesi, ma anche a quelli britannici, gi\u00e0 da tempo aperti dalla casa di Puteaux e pienamente in attivit\u00e0. Per quanto riguarda la produzione di motori aeronautici, la De Dion-Bouton si avvalse dei motori V8 di sua produzione, opportunamente modificati ed adattati per essere montati sui primi aerei da guerra della storia. I veicoli armati furono invece basati su telai automobilistici o di camion, anche in questo caso opportunamente rinforzati per resistere alle forti sollecitazioni che un impiego in campo bellico avrebbe comportato. Gli stessi veicoli furono muniti di cannoni da contraerea e di munizioni da 75 mm. \nIl primo dopoguerra, le difficolt\u00e0 finanziarie e la fine della produzione automobilistica.\nCessata la guerra, all'inizio del 1919 la De Dion-Bouton invi\u00f2 una missiva alla clientela pi\u00f9 fedele e ai punti vendita, informandoli che entro breve tempo sarebbe stata riavviata la produzione di vetture per uso civile, fornendo anche una prima descrizione di quale sarebbe stata la nuova gamma automobilistica dell'immediato primo dopoguerra. Tale gamma, secondo il programma dell casa di Puteaux, doveva essere composta da quattro modelli, di cui due a quattro cilindri e due equipaggiate con un motore V8. Tutti questi motori sarebbero stati di nuova progettazione, senza essere quindi derivati dalla produzione pre-bellica. Questi modelli furono:\nPurtroppo, nonostante la bont\u00e0 dei progetti, la De Dion-Bouton dovette scontrarsi con un contesto storico assai sfavorevole: la fine della guerra port\u00f2 infatti con s\u00e9 un'inflazione assai elevata che taglio in brevissimo tempo il potere di acquisto della potenziale clientela, inducendola a valutare con attenzione se impegnarsi o meno in una spesa cos\u00ec ingente. A ci\u00f2 va aggiunto l'arrivo in Europa del fordismo (che in quel periodo ancora non era neppure noto con tale nome), introdotto ed applicato negli USA da Henry Ford gi\u00e0 diversi anni prima dell'avvento della guerra. Tal metodo, basato sulla produzione in catena di montaggio, permetteva un drastico abbattimento dei costi di produzione, rendendo cos\u00ec estremamente concorrenziali i prezzi delle vetture prodotte in quel modo. In Europa tale metodologia produttiva venne introdotta proprio da un costruttore francese, la Citro\u00ebn, una realt\u00e0 industriale appena nata e forte della mentalit\u00e0 innovatrice del suo fondatore. A tale agguerrito concorrente, si aggiunse ancora la penuria di materie prime di buona qualit\u00e0, specialmente di acciai, spesso riciclati e gi\u00e0 sottoposti a numerosi e pesanti stress meccanici. Ci\u00f2, unito all'ostinazione da parte della casa di Puteaux di continuare ad utilizzare alberi a gomiti su appena due supporti di banco, port\u00f2 a dover limitare le prestazioni delle vetture da essa prodotte, pena inevitabii rotture. \nPer questi motivi, le vendite della De Dion-Bouton nell'immediato primo dopoguerra stentarono a decollare: l'azienda conobbe cos\u00ec un periodo di stasi per quanto riguarda la produzione automobilistica, dal quale in realt\u00e0 non si sarebbe praticamente pi\u00f9 riuscita a risollevare. Dopo il 1923 si ferm\u00f2 la produzione di motori V8: l'ultimo modello equipaggiato con tale tipologia di motore fu la Type IR, proposta in listino solo per quell'anno. Solo alla fine del decennio vi fu un effimero ritorno agli 8 cilindri, questa volta in linea, con il lancio della Type LB. Intorno alla met\u00e0 degli anni '20 del XX secolo, la maggior parte dei modelli era equipaggiata unicamente con motori direttamente derivati da quello della \"Type ID\" del 1919 di cui conservarono anche la cilindrata di 1847 cm3. Nel tentativo di proporre comunque dei contenuti tecnici moderni, vennero lanciati nuovi modelli con freni alle ruote anteriori, ma i risultati non si videro. Nel frattempo, per compensare le magre vendite ottenute dal settore automobilistico, si riprese anche con la produzione di camion e di mezzi ferroviari, in particolare automotrici, che contribuirono a far sopravvivere l'azienda anche dopo la cessazione della produzione automobilistica. Ci\u00f2 avvenne nel 1932, complice anche la delicata congiuntura sul piano finanziario, derivante dalle conseguenze della Grande Depressione. \nLa \"Soci\u00e9t\u00e9 Nouvelle des Automobiles De Dion-Bouton\".\nMa gi\u00e0 nel 1931, in vista della cessazione di tale produzione, la ragione sociale mut\u00f2 in \"Soci\u00e9t\u00e9 Nouvelle des Automobiles De Dion-Bouton\". Venne mantenuto il marchio, ma non pi\u00f9 i suoi fondatori: il marchese De Dion, infatti, si ritir\u00f2 a vita privata come anche Georges Bouton, oramai ultraottantenne. A dispetto della ragione sociale, poi, la produzione non si sarebbe mai pi\u00f9 orientata verso il settore automobilistico, ma si sarebbe concentrata sugli autocarri e sulle automotrici in particolare.\nVale la pena a questo punto ripercorrere brevemente la storia della produzione De Dion-Bouton negli altri settori. Oltre alla gi\u00e0 pi\u00f9 volte citata produzione di autocarri, omnibus e veicoli ferroviari, vi furono anche brevi trscorsi produttivi anche nei rami delle imbarcazioni e relativi motori, dei motori aeronautici e persino di cicli e motocicli.\nAutocarri.\nGi\u00e0 a partire dalla seconda met\u00e0 degli anni '90 dell'Ottocento, la produzione De Dion-Bouton si estese al settore dei camion e delle vetturette per le consegne (\"voitures de livraison\" in francese), antesignane dei successivi furgoncini. A differenza delle autovetture e dei tricicli, per i quali si era gi\u00e0 optato per il passaggio al motore endotermico, per i primissimi autocarri prodotti a Puteaux si lasci\u00f2 ancora spazio ai motori a vapore bench\u00e9 alcuni esemplari cominciassero ad essere equipaggiati anche con motori endotermici. Modello di punta di quei primissimi anni di produzione fu un camion di grossa cilindrata e della potenza di 35 CV, molto alta per quell'epoca. All'alba del XX secolo i motori a vapore presero a cedere il passo ai motori a scoppio: gi\u00e0 all'inizio del 1904, la gamma di autocarri prodotti dalla De Dion-Bouton si articolava su tre modelli, rispettivamente da 10, 12 e 15 CV di potenza e con portate massime di 15, 18 e 25 quintali. Questi autocarri non furono necessariamente concepiti solo per il trasporto merci: molti esemplari vennero infatti allestiti da ditte terze come camion dei pompieri, come ambulanze oppure come veicoli per la pulizia delle strade.\nNel 1914, con l'avvento della Grande Guerra, la produzione di autocarri rimase attiva e proficua, specialmente per il trasporto di truppe e/o vettovaglie, oppure con allestimenti speciali come veicoli armati con cannoni da contraerea. La produzione venne divisa fra i due paesi alleati Francia e Regno Unito, visto che anche oltremanica la De Dion-Bouton possedeva un sito produttivo. La produzione automobilistica rimase attiva, anche se in misura sensibilmente inferiore e solo per alcuni mesi, fino a parte del 1915. In seguito, date le enormi commesse inoltrate dai due governi, gli sforzi produttivi vennero concentrati quasi esclusivamente al settore degli autocarri (ma non solo, come si vedr\u00e0) e si procedette all'assunzione di 2.500 operai in pi\u00f9, passando dai 3.500 dipendenti del 1910 ai 6.000 dipendenti in forza all'azienda quattro anni dopo. Date le circostanze e il drammatico periodo storico con tutte le sue implicazioni, continuarono ad essere attive quelle aziende che allestivano autocarri per esempio come ambulanze. Oltre alla produzione di mezzi di trasporto su terraferma, durante la Prima Guerra Mondiale la casa di Puteaux produsse anche motori aeronautici e proiettili per cannoni, anche per quelli montati sui propri carri armati. Il carro armato De Dion-Bouton pesava 5,6 tonnellate, il suo cannone riusciva a ruotare di 240\u00b0 e con un'inclinazione variabile fino a 70\u00b0. Sparava un proiettile da 75 mm ogni 4 secondi e raggiungeva una velocit\u00e0 massima di appena 15 km/h, data la sua enorme massa.\nDopo la Grande Guerra la produzione di autocarri continu\u00f2 con la riconversione ad usi civili, produzione che prosegu\u00ec anche dopo il 1932 con la costituzione del nuovo assetto aziendale: tra i modelli pi\u00f9 significativi va senz'altro ricordato il Type LY, dptto di un motore a 6 cilindri da 6,6 litri. L'anno successivo venne poi commercializzato per breve tempo un camion equipaggiato con un motore diesel di origine Deutz, ma di l\u00ec a pochissimo presero piede i motori a gasogeno, dato il periodo di difficile reperibilit\u00e0 dei carburanti convenzionali. Dopo la Seconda Guerra Mondiale non vi fu una vera e propria ripresa della produzione di autocarri, che continu\u00f2 a ritmi blandi, per terminare poi nel 1952. I camion per la pulizia delle strade resistettero per un altro anno ancora, fino al 1953.\nOmnibus e autobus.\nSugli stessi telai degli autocarri vennero realizzati anche i primi omnibus francesi, da 8, 10 e 14 posti. La produzione di omnibus cominci\u00f2 gi\u00e0 alla fine del XIX secolo con i primi modelli spinti da motori a vapore. Parallelamente agli autocarri, anche per gli omnibus vi fu una conversione ai motori a scoppio nel giro di pochi anni. La produzione di omnibus fu un'attivit\u00e0 significativa dell'impegno della casa di Puteaux a cercare di occupare tutti i possibii sbocchi commerciali che la graduale diffusione dell'autotrazione stava offrendo. Nel 1914, per\u00f2, la produzione di omnibus cess\u00f2 a causa della guerra, ma solo per lasciare il posto alla produzione di autobus veri e propri, produzione che avrebbe avuto inizio solo alla fine della guerra. In quel periodo, la produzione di autobus fu piuttosto variegata in quanto oltre agli autobus veri e propri, vi furono anche autobus con carrozzeria aperta, sullo stile delle normali autovetture torpedo di quegli anni, ma con molte file di posti a sedere. La produzione di autobus prosegu\u00ec parallelamente a quella degli autocarri anche dopo il 1932 e fino al 1953.\nLa produzione ferroviaria.\nLa produzione di mezzi ferroviari marchiati De Dion-Bouton cominci\u00f2 all'inizio del XX secolo con la realizzazione di draisine a motore: i primi modelli di questo genere erano caratterizzati dalle ottime prestazioni, in quanto erano in grando di raggiungere anche 50 km/h di velocit\u00e0 massima. Ma il campo in cui maggiormente la casa di Puteaux sarebbe andata affermandosi fu senza dubbio quello delle automotrici, un settore ne quale avrebbe esordito dopo la Prima Guerra Mondiale. Non immediatamente dopo, giacch\u00e9 le difficolt\u00e0 di riorganizzazione non lo avrebbero permesso: all'indomani della fine della Grande Guerra, la prima attivit\u00e0 della casa di Puteaux fu la trasformazione di alcuni camion GMC, abbandonati dopo la guerra, in mezzi ferroviari, mezzi che sarebbero stati rivenduti ad aziende esterne. Il primo modello prodotto e commercializzato dalla De Dion-Bouton fu il Type JM, disponibile nelle versioni a 15 o a 20 posti e con motori quadriciindrici da 30 o da 50 CV. La sua produzione si articol\u00f2 in quattro serie, recanti ognuna un numero progressivo (da \"JM!\" a \"JM4\") e in totale fu di almeno 66 esemplari fra il 1924 e il 1932, anche se altre fonti dichiarano che tale produzione super\u00f2 le 80 unit\u00e0. Tale dato, rapportato all'epoca, costitu\u00ec un ottimo risultato di vendite, tanto che in breve la casa di Puteaux divenne il maggior costruttore francese di mezzi ferroviari.\nAlla \"Type JM\" venne in breve tempo affiancata la Type JB, che si differenziava dall'altro modello per la maggior capienza di persone trasportabili. La portata massima trasportabile sal\u00ec cos\u00ec dai 30 quintali della \"Type JM\" ai 40 quintali ed oltre (fino a 50 q) per la \"Type JB\". Di conseguenza, si rese necessario anche un adeguato aumento delle prestazioni del motore, che venne incrementata fino a 60 CV. Anche la \"Type JB\" venne prodotta in pi\u00f9 di una serie, in questo caso due, denominate \"JM1\" e \"JM2\".\nNegli anni '30 del XX secolo, vennero prodotti altri modelli di automotrice, inizialmente piuttosto squadrati nelle forme, ma via via sempre pi\u00f9 affusolati man mano che la ricerca aerodinamica si estese anche a questo genere di veicoli. Tra questi modelli di automotrice vanno ricordati la Type NT e la Type OC1, quest'ultima equipaggiato con un motore diesel da ben 180 CV. Dalla \"Type OC1\" deriv\u00f2 la \"Type OR\", simile nelle forme ma con un motore differente nel sistema di alimentazione. Fu uno degli ultimi modelli di automotrice prodotti: tra la fine degli anni '40 e l'inizio del decennio successivo, anche tale produzione cess\u00f2.\nAltri settori produttivi.\nGi\u00e0 alla fine del XIX secolo la De Dion-Bouton cominci\u00f2 a produrre motori nautici per imbarcazioni, nonch\u00e9 imbarcazioni complete un po' come anche altri costruttori dell'epoca, non solo francesi. In breve tempo, le imbarcazioni targate Puteaux divennero oggetti ambiti, alla moda, sebbene sempre presso una clientela molto abbiente. Durante i primi anni del XX secolo il Ministero della Marina francese vagli\u00f2 addirittura la possibilit\u00e0, da parte della De Dion-Bouton, di progettare e realizzare un sottomarino, anche se alla fine tale progetto non andr\u00e0 mai oltre lo stadio del modellino in scala.\nQuella dei motori aeronautici fu altro settore in cui la casa di Puteaux si rese attiva gi\u00e0 dai primi anni del Novecento: i motori V8 per i quali la De Dion-Bouton fece scalpore quando li mont\u00f2 sotto il cofano delle proprie autovetture di prestigio, furono in realt\u00e0 progettati, realizzati e montati gi\u00e0 alcuni anni prima in alcuni dei primi aerei. Questi aerei, delle potenze comprese fra i 75 e i 130 CV a seconda del modello, venivano montati in scocche di aerei realizzate da altre aziende terze. Una di queste, per esempio, fu la Farman, tra le maggiori realt\u00e0 industriali dell'epoca nel campo della produzione di aerei.\nAltro campo di interesse della De Dion-Bouton fu la costruzione di motori da montare su biciclette (non prodotte dalla casa di Puteaux) per realizzare dei motocicli leggeri. Questa attivit\u00e0 ebbe una valenza piuttosto secondaria nell'insieme delle varie attivit\u00e0 produttive della casa di Puteaux: dopo la Seconda Guerra Mondiale venne ripresa in misura pi\u00f9 massiccia per equipaggiare telai motociclistici preesistenti e uno dei clienti di maggior spicco fu la Harley-Davidson.\nInfine, un ultimo settore produttivo in cui la De Dion-Bouton fu attiva per qualche tempo fu il settore delle macchine agricole. Tale produzione cominci\u00f2 nei primi anni '10 del XX secolo: i telai furono anche in questo caso forniti da aziende esterne e potevano essere a tre o a quattro ruote, mentre i motori furono progettati dalla casa di Puteaux in modo tale da girare a regimi lenti e fornire quindi un pi\u00f9 robusto apporto di coppia motrice. A seconda delle applicazioni, le potenze massime di questi motori erano comprese fra i 4 ed i 22 CV.\nFine della De Dion-Bouton.\nTra il 1952 e il 1953 la casa di Puteaux cess\u00f2 la produzione di veicoli a motore in grande serie, sebbene qualche veicolo venne sporadicamete prodotto. Vi fu ancora un progetto relativo ad un escavatore, ma che di fatto rimase solo sulla carta. Inoltre, alcuni progetti relativi ad autocarri e camion dei pompieri vennero di fatto realizzati e prodotti in piccola serie. Uno di questi progetti venne rilevato dalla Rover che per qualche tempo lo produsse presso il proprio stabilimento Land Rover, ma mantenendo il marchio originario. Questi furono gli ultimi mezzi recanti il marchio di Puteaux: la fabbrica francese divenne un magazzino atto a fornire assistenza e riparazioni di veicoli De Dion-Bouton e Rover. Durante gli anni '50 e fino all'inizio del decennio seguente vennero anche prodotte delle biciclette. Il marchio venne definitivamente estinto nel 1968.\nL'attivit\u00e0 sportiva.\nAnche all'epoca, le gare costituivano un notevole vettore pubblicitario: tra il 1887 ed il 1891 le prime rudimentali gare vedevano come concorrenti quasi esclusivamente vetture a vapore, anche se tali manifestazioni non vennero ancora considerate come vere gare automobilistiche. Nel 1887, Albert De Dion fu l\u2019unico a schierarsi alla partenza di una gara per vetture a vapore. Il suo quadriciclo del 1884, comunque costretto a correre, raggiunse una velocit\u00e0 massima di 60 km/h, un valore notevolissimo per quegli anni. In seguito, vi furono altre manifestazioni che coinvolsero vetture a vapore ed elettriche. \nLa Parigi-Rouen del 1894.\nSi arriv\u00f2 cos\u00ec alla famosa Parigi-Rouen del 1894: alle ore 8 venne dato il via alla gara: il tragitto di 128 km prevedeva una pausa di un\u2019ora e mezza a Mantes. La gara di velocit\u00e0 pura e semplice venne vinta da un trattore a vapore della De Dion-Bouton, che impieg\u00f2 6 ore e 48 minuti, ma il primo premio venne assegnato dalla giuria alla Peugeot Type 6 numero 65 pilotata da Georges Lemaitre ed alla Panhard &amp; Levassor pilotata da Hippolyte Panhard, a pari merito. Il secondo premio venne invece assegnato proprio al trattore De Dion-Bouton, in assoluto il pi\u00f9 potente tra i veicoli in gara e che riusciva ad avere la meglio sui concorrenti nei tratti in salita, ma che per la sua pesantezza non riusc\u00ec a soddisfare le specifiche richieste dalla giuria stessa in fatto di maneggevolezza, senza contare il fatto che per funzionare necessitava di un fuochista come co-pilota, in contrasto con il regolamento della gara, che prevedeva un solo conducente.\nLa Pechino-Parigi.\nIl 31 gennaio 1907 fu lanciata l'idea di una gara automobilistica da Pechino a Parigi e la De Dion-Bouton decise di partecipare con due auto, guidate da due suoi operai, Georges Cormier e Victor Collignon, per dimostrare al mondo che l'industria automobilistica francese era la migliore in quel periodo.\nLe vetture per\u00f2 arrivarono al traguardo di Parigi venti giorni dopo la vincitrice, la Itala 35/45 HP del principe Scipione Borghese guidata dal suo \"chauffeur\" Ettore Guizzardi, con a bordo anche il giornalista Luigi Barzini del \"Corriere della Sera\" e dopo la Spyker guidata da Charles Godard e Jean du Taillis. L'altro veicolo francese, il triciclo Contal, fu costretto a ritirarsi durante la corsa.\nLa Corsa New York-Parigi del 1908.\nLa New York-Parigi del 1908 fu una gara a dir poco massacrante, specialmente considerato lo stato delle strade dell'epoca e le teconologie automobilistiche di quegli anni, non di certo garanti di una particolare sicurezza su strada. Furono sei le vetture concorrenti a presentarsi alla linea di partenza il 12 febbraio 1908 a New York. Una Z\u00fcst (unica italiana in gara), una Protos (tedesca), una Thomas Flyer (stutunitense) e tre francesi (De Dion-Bouton, Sizaire-Naudin e Motobloc). Purtroppo la vettura di Puteaux non riusc\u00ec a tagliare il traguardo, ma riusc\u00ec quanto meno ad arrivare a Vladivostok"}
{"id": "1249915", "revid": "92723", "url": "https://it.wikipedia.org/wiki?curid=1249915", "title": "Trattato di Ny\u00edrb\u00e1tor", "text": "Il trattato di Ny\u00edrb\u00e1tor \u00e8 un accordo siglato nell'omonima localit\u00e0 nel settembre del 1549 da Ferdinando I e Giorgio Martinuzzi ed esprime il loro accordo a combattere contro gli invasori Ottomani dell'Ungheria e sancisce l'unificazione di fatto dell'Ungheria."}
{"id": "1249916", "revid": "10054604", "url": "https://it.wikipedia.org/wiki?curid=1249916", "title": "Enclitico", "text": ""}
{"id": "1249917", "revid": "10054605", "url": "https://it.wikipedia.org/wiki?curid=1249917", "title": "Proclitico", "text": ""}
{"id": "1249918", "revid": "10054606", "url": "https://it.wikipedia.org/wiki?curid=1249918", "title": "Mesoclitico", "text": ""}
{"id": "1249919", "revid": "10054610", "url": "https://it.wikipedia.org/wiki?curid=1249919", "title": "Endoclitico", "text": ""}
{"id": "1249921", "revid": "599013", "url": "https://it.wikipedia.org/wiki?curid=1249921", "title": "Michele Scarponi", "text": "Professionista dal 2002, soprannominato \"L'Aquila di Filottrano\" per le sue caratteristiche di scalatore, vinse la Tirreno-Adriatico 2009 e, dopo la squalifica di Alberto Contador, il Giro d'Italia 2011. In seguito, come gregario di Vincenzo Nibali nel team Astana, contribu\u00ec al successo di questi al Tour de France 2014 e al Giro d'Italia 2016.\n\u00c8 morto investito da un furgone durante un allenamento, vicino a Filottrano. In suo onore, nel 2021 a Sarnano, \u00e8 stata installata una grande pietra con su scritto una delle sue frasi celebri: \"\u201cCorrete in bici, divertitevi, inseguite un sogno.\u201d\" \nCarriera.\nGiovanili e dilettantismo.\nRicevette la prima bicicletta (una Bianchi) come regalo dai genitori per la prima comunione. Fu cos\u00ec iscritto, all'et\u00e0 di otto anni, alla squadra principale della sua zona natale, la \"Pieralisi\" di Jesi. Dopo un periodo con scarse soddisfazioni, ottenne il pi\u00f9 importante successo da non professionista nel 1997, a 17 anni: il campionato italiano Juniores, dove batt\u00e9 gli avversari sull'ascesa del Castello di Caneva. Questa vittoria gli apr\u00ec le porte della nazionale azzurra: nello stesso anno venne infatti convocato per la prova di categoria del campionato del mondo su strada di San Sebasti\u00e1n, lott\u00f2 per la vittoria ma venne rallentato da una foratura nella fase decisiva della gara.\nL'anno successivo pass\u00f2 tra i dilettanti in provincia di Treviso, vestendo per tre anni la maglia della squadra castellese Zalf-Euromobil-Fior e per uno la maglia della vazzolese Site-Frezza-Safi-Mattiuzzo, con cui ottenne vittorie sia in campo nazionale sia internazionale. Nel 2001 fu convocato per la gara a cronometro del campionato del mondo su strada di Lisbona, gara in cui si classific\u00f2 ottavo, primo tra gli italiani.\n2002-2008: gli esordi nel professionismo e la squalifica.\nNel 2002 venne contattato dalla Acqua &amp; Sapone-Cantina Tollo, squadra di Mario Cipollini, debuttando tra i professionisti e ottenendo subito una vittoria di tappa nella Settimana Ciclistica Lombarda. L'anno dopo, con la Domina Vacanze-Elitron, ex Acqua &amp; Sapone, si mise in luce soprattutto nelle classiche di primavera con vari piazzamenti (settimo all'Amstel Gold Race, quarto alla Liegi-Bastogne-Liegi), e cos\u00ec pure nel 2004, quando si aggiudic\u00f2 la Settimana Ciclistica Lombarda e la storica Corsa della Pace, primo italiano a riuscirvi, cogliendo anche il quarto posto alla Freccia Vallone e il settimo alla Liegi-Bastogne-Liegi.\nNel 2005 si trasfer\u00ec in Spagna, alla Liberty Seguros-W\u00fcrth di Manolo Saiz, concludendo al dodicesimo posto la Vuelta a Espa\u00f1a; l'anno seguente rimase quindi coinvolto, insieme a buona parte della sua squadra, nell'inchiesta doping della cosiddetta \"Operaci\u00f3n Puerto\". Dopo aver ammesso alla Procura del CONI i propri legami col medico Eufemiano Fuentes, nel luglio 2007 venne squalificato per diciotto mesi (fino al 15 novembre 2008) dalla Commissione disciplinare della Federciclismo per violazione dell'articolo 2.2 del codice WADA. Nella prima parte del 2007 aveva intanto corso per l'Acqua &amp; Sapone-Caff\u00e8 Mokambo, aggiudicandosi una tappa e la classifica generale della Settimana Internazionale di Coppi e Bartali.\n2009-2010: il rientro e le stagioni alla Diquigiovanni/Androni.\nIl 1\u00ba agosto 2008 sigl\u00f2 un contratto pluriennale con la Serramenti PVC Diquigiovanni-Androni Giocattoli di Gianni Savio. Decorsi i termini della squalifica, nel 2009 prese il via alla Tirreno-Adriatico come capitano della Diquigiovanni insieme a Rebellin: arriv\u00f2 quarto nella cronometro di Macerata e vinse la tappa successiva con arrivo a Camerino, e grazie a questo piazzamento riusc\u00ec ad imporsi nella classifica generale precedendo Stefano Garzelli e Andreas Kl\u00f6den. In maggio si aggiudic\u00f2 anche le tappe di Mayrhofen e di Benevento al Giro d'Italia, che concluse in 32\u00aa posizione. Grazie alle buone prestazioni della stagione venne convocato dal commissario tecnico della Nazionale italiana Franco Ballerini per il campionato mondiale di Mendrisio; durante la corsa iridata si mise a disposizione della squadra dando vita a un'azione di fuga insieme al compagno Giovanni Visconti.\nIl suo 2010 si apr\u00ec con il successo nella tappa di Chieti alla Tirreno-Adriatico, seguita quindi da quella nel prologo della Settimana Ciclistica Lombarda, una cronoscalata con arrivo al Colle Gallo, e dalla successiva conquista della classifica generale. Il 28 maggio consegu\u00ec un'altra prestigiosa vittoria, la diciannovesima tappa del Giro d'Italia, da Brescia all'Aprica; nella classifica generale del Giro concluse quarto, a 2'50\" dal vincitore Ivan Basso. In ottobre, dopo il terzo posto al Giro dell'Emilia, chiuse secondo al Giro di Lombardia, battuto dal belga Philippe Gilbert.\n2011-2013: gli anni alla Lampre e la vittoria al Giro.\nNel 2011 si trasfer\u00ec tra le file della Lampre-ISD, la squadra diretta da Giuseppe Saronni. Quell'anno partecip\u00f2 al Giro d'Italia: al termine di quella gara riusc\u00ec, per la prima volta, a salire sul podio finale della \"Corsa rosa\", chiudendo al secondo posto alle spalle del vincitore Alberto Contador e davanti a Vincenzo Nibali. In seguito alla squalifica di Contador per positivit\u00e0 al clenbuterolo conquist\u00f2 a tavolino la vittoria finale della \"corsa rosa\" e la Coppa del 150\u00ba anniversario dell'Unit\u00e0 d'Italia. Oltre al successo al Giro, guadagn\u00f2, sempre per la squalifica di Contador, anche la vittoria della terza tappa e della classifica finale della Volta Ciclista a Catalunya, svoltasi in marzo. Nella stessa stagione prese il via anche alla Vuelta a Espa\u00f1a, senza ottenere piazzamenti e ritirandosi nel corso della quattordicesima tappa.\nNella stagione 2012 partecip\u00f2 alla Tirreno-Adriatico, concludendo al settimo posto, e prosegu\u00ec la stagione puntando alla vittoria del Giro d'Italia. Seppur non in forma al via della \"Corsa rosa\", chiuse secondo nella settima frazione, battuto in volata da Paolo Tiralongo; rimase poi con i migliori sulle successive tappe di montagna, nonostante una crisi di crampi nella diciassettesima frazione, quella con arrivo a Cortina. Nella diciannovesima tappa, con arrivo sull'Alpe di Pampeago, si fece notare con alcuni scatti \u2013 perse per\u00f2 32 secondi da Ryder Hesjedal \u2013 mentre l'indomani, nella tappa con arrivo sullo Stelvio vinta da Thomas De Gendt, riusc\u00ec a difendere il terzo posto in graduatoria. Nella cronometro finale dovette per\u00f2 cedere il gradino pi\u00f9 basso del podio allo stesso De Gendt, concludendo cos\u00ec la corsa al quarto posto. In stagione partecip\u00f2 anche al Tour de France, riuscendo a ottenere solo un secondo posto nella decima frazione con arrivo a Bellegarde-sur-Valserine, battuto da Thomas Voeckler al termine di una lunga fuga.\nIl 2013 vide ancora Scarponi difendere i colori della Lampre-Merida. Dopo aver scaldato le gambe alla Paris-Nice, ottenne il terzo posto alla Volta Ciclista a Catalunya, a soli 34\" dal vincitore Daniel Martin. In preparazione al Giro d'Italia partecip\u00f2 al Giro del Trentino, finendo per\u00f2 fuori dalla \"top ten\" finale, e solamente due giorni dopo colse un prestigioso quinto posto alla Liegi-Bastogne-Liegi. Ai nastri di partenza del Giro d'Italia \u00e8 quindi uno dei favoriti insieme a Vincenzo Nibali e Bradley Wiggins. Nella terza tappa con arrivo a Marina d'Ascea \u00e8 sfortunato protagonista di una caduta che gli costa quasi un minuto dai migliori. Senza mai chiudere una tappa sul podio riesce comunque a difendersi in salita (grazie anche ai sacrifici del gregario Przemys\u0142aw Niemiec) e a cronometro: conclude cos\u00ec la \"Corsa rosa\" 2013 al quarto posto, come 12 mesi prima, preceduto da Nibali, Rigoberto Ur\u00e1n e Cadel Evans. In settembre ottiene l'unico successo stagionale, aggiudicandosi il Gran Premio Costa degli Etruschi.\n2014-2017: Astana.\nPer la stagione 2014 Scarponi lascia la Lampre-Merida per difendere i colori della formazione kazaka Astana, capitanata da Vincenzo Nibali. Dopo aver concluso il Giro del Trentino all'ottavo posto, partecipa al Giro d'Italia 2014 con gradi di capitano ma \u00e8 costretto al ritiro per una caduta nella tappa di Montecassino. Successivamente gareggia al Tour de France 2014 e al Giro d'Italia 2016 come gregario di Nibali, contribuendo al successo finale del messinese.\nPartecipa alla Vuelta a Espa\u00f1a 2016 con il compito di aiutare il giovane compagno di squadra Miguel \u00c1ngel L\u00f3pez ma, dopo che il colombiano \u00e8 costretto a ritirarsi a causa di alcune cadute, assume i gradi di capitano. Si comporta benissimo fino alla diciannovesima tappa, tanto da occupare il 7\u00ba posto in classifica. Cede per\u00f2 parecchio terreno sull'ultima salita della corsa, l'Alto de Aitana, e conclude la gara 11\u00ba a 15'33\" da Nairo Quintana.\nA seguito di un infortunio che costringe Fabio Aru a saltare il Giro d'Italia 2017, viene nominato dal \"team manager\" Alexandre Vinokourov capitano della squadra per la \"corsa rosa\". Torna al successo nella 1\u00aa tappa del Tour of the Alps, imponendosi in una volata a sei corridori su Geraint Thomas e Thibaut Pinot, al termine di una frazione vallonata, conquistando anche la maglia di capoclassifica.\nMorte.\nIl 22 aprile 2017, mentre si stava allenando per le strade di Filottrano, sua citt\u00e0 di residenza, in preparazione al Giro d'Italia, \u00e8 stato mortalmente coinvolto in un incidente stradale. Era tornato a casa il giorno prima dal Tour of the Alps, dove aveva centrato una vittoria di tappa, e qualche giorno dopo sarebbe dovuto andare in Sicilia per concludere la preparazione al Giro, a cui avrebbe preso parte con i gradi di capitano a causa dell'infortunio di Fabio Aru. L'incidente \u00e8 avvenuto alle 8 di mattina, quando \u00e8 stato investito all'incrocio tra Via dell'Industria e Via Schiavoni da un furgone Iveco Daily guidato da un artigiano locale, Giuseppe Giacconi, amico del padre di Scarponi, che non aveva rispettato un segnale di stop. Il procedimento penale a carico di Giacconi \u00e8 stato archiviato nel febbraio 2018, in seguito alla morte prematura dell'imputato a causa di un cancro.\nIl funerale di Scarponi, officiato dal cardinale Edoardo Menichelli, si \u00e8 tenuto il 25 aprile allo stadio di Filottrano, alla presenza di oltre 5000 persone.\nIn seguito alla morte del corridore, \u00e8 stato osservato un minuto di silenzio prima delle principali gare ciclistiche corse nei giorni successivi, tra cui il Giro di Croazia e la Liegi-Bastogne-Liegi. Un minuto di silenzio \u00e8 stato osservato anche prima della partita di Serie A tra Juventus e Genoa. Alejandro Valverde, vincitore della Liegi, ha devoluto l'intero premio alla famiglia Scarponi. Vincenzo Nibali, suo ex-compagno di squadra e amico personale, gli ha dedicato la vittoria della classifica generale del Giro di Croazia. Il 30 aprile l'Astana ha annunciato che avrebbe corso il Giro con 8 corridori (e non 9) in memoria di Scarponi. L'organizzazione del Giro d'Italia gli ha intitolato la salita del Passo del Mortirolo, dove aveva attaccato nel corso della vittoriosa tappa con arrivo all'Aprica nel Giro 2010, assegnando al primo corridore a transitare dal GPM, vinto dal compagno di squadra Luis Le\u00f3n S\u00e1nchez, il doppio dei punti per la classifica scalatori. In suo onore, \u00e8 stato fissato a Filottrano l'arrivo della quinta tappa della Tirreno-Adriatico 2018, vinta da Adam Yates.\nCuriosit\u00e0.\nNel 2015 fa una breve comparsa nel video ufficiale de \"Nel mio giardino\" dei Gang, suoi concittadini."}
{"id": "1249922", "revid": "1525059", "url": "https://it.wikipedia.org/wiki?curid=1249922", "title": "Cerreto (Croazia)", "text": "Cerreto (anche Cerreto Istriano\"'; in croato \"Cerovlje\"; in veneto \"Sereto\") \u00e8 un comune di 1.671 abitanti dell'Istria in Croazia.\nGeografia fisica.\nCerreto \u00e8 un villaggio posto a circa 8\u00a0km a nordest di Pisino, nell'Istria centrale. Il paese si \u00e8 sviluppato grazie alla vicinanza della ferrovia Istriana. L'area intorno alla sede comunale \u00e8 ricca di borghi, chiese e rovine e soffre lo spopolamento verso citt\u00e0 pi\u00f9 importanti.\nLuoghi d'interesse.\nTra gli edifici di rilievo vi \u00e8 la chiesa tardo gotica della Santa Trinit\u00e0 alle porte del comune, che fu costruita agli inizi del XV secolo: l'interno era interamente affrescato, come testimoniano alcuni resti dei dipinti nel santuario. II portico antistante fu aggiunto alla facciata della chiesa nel 1588 come suggerisce un'iscrizione glagolitica incisa su una macina, che il prete Ivan Bubic fece poi inserire nella facciata sud dell'edificio.\nL'odierna chiesa parrocchiale dedicata a Santa Maria Assunta \u00e8 pi\u00f9 recente, completata nel 1804, probabilmente sulla base di una cappella preesistente. All'esterno la chiesa \u00e8 cinta da solide mura, completate nell'anno 1592 da Ivan Bubic, come l'iscrizione glagolitica di una colonna sembra suggerire.\nSociet\u00e0.\nEtnie e minoranze straniere.\nSecondo il censimento del 1921, la popolazione di Cerreto era cos\u00ec distribuita etnicamente:\nLa minoranza autoctona italiana.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Cerreto \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nLocalit\u00e0.\nIl comune \u00e8 diviso in 16 insediamenti (\"naselja\") ed ha capoluogo in \"Cerreto\", che conta 242 abitanti (Censimento 2011):"}
{"id": "1249923", "revid": "1305772", "url": "https://it.wikipedia.org/wiki?curid=1249923", "title": "La molinara", "text": "La molinara \u00e8 una commedia per musica in tre atti del compositore Giovanni Paisiello su libretto di Giuseppe Palomba.\nEbbe il suo primo allestimento come L'amor contrastato al Teatro dei Fiorentini di Napoli nell'autunno del 1788. Il successo dell'opera fu subito felicissimo e, come avviene tutt'oggi, sia in Italia che nei paesi d'oltralpe fu rappresentata soprattutto sotto un titolo alternativo: \"La molinara\".\nTra le opere pi\u00f9 note di Paisiello, narra le vicende amorose di una bella molinara. Ancora pi\u00f9 popolare \u00e8 l'aria \"Nel cor pi\u00f9 non mi sento\" presente nel 3\u00b0 atto, che fu ripresa successivamente nel XIX secolo da altri compositori, come Ludwig van Beethoven (6 variazioni), che ebbe occasione di ascoltarla il 1795 al Burgtheater di Vienna, e Niccol\u00f2 Paganini (capriccio in sol maggiore):\nRappresentazioni in tempi moderni.\nLa prima messa in scena del XX secolo e registrazione assoluta de \"La molinara\" si ebbe al Teatro di Corte del Palazzo Reale di Napoli nel 1959 con la direzione di Franco Caracciolo e l'esecuzione dell\"'Orchestra da Camera \"Alessandro Scarlatti\"\" con Graziella Sciutti e Sesto Bruscantini. \nAltre rappresentazioni si sono tenute nel 1962 a Firenze, nel 1987 a Palermo e nel 1996 e nel 2000 a Bologna; quest'ultima fu diretta da Ivor Bolton ed eseguita dall\"'Orchestra del Teatro Comunale di Bologna\"."}
{"id": "1249926", "revid": "116411976", "url": "https://it.wikipedia.org/wiki?curid=1249926", "title": "Arbelo", "text": "In geometria l'arbelo \u00e8 una figura geometrica piana delimitata da tre semicirconferenze. Il termine arbelo deriva dal greco e indica il \"trincetto da calzolaio\". figura che prende il nome da oggetti di uso quotidiano, in particolare da attrezzi artigianali o contadini. Probabilmente un'arma persiana aveva la stessa forma. L'arbelo \u00e8 stata oggetto di studio da parte di Archimede ed \u00e8 la base per la costruzione dei cerchi gemelli di Archimede.\nLa costruzione dell'arbelo \u00e8 la seguente: sul diametro formula_1 di un semicerchio si fissa un punto qualsiasi formula_2 e si descrivono le due semicirconferenze interne al semicerchio dato e aventi come diametro rispettivamente formula_3 e formula_4 La figura che ne risulta, limitata dalle tre semicirconferenze, \u00e8 detta \"arbelo\".\nPosto formula_5 e formula_6 l'area dell'arbelo, che indichiamo con formula_7 \u00e8:\nIndicato con formula_9 la lunghezza del segmento formula_10 innalzato perpendicolarmente ad formula_1 fino ad incontrare la semicirconferenza maggiore in formula_12 per il secondo teorema di Euclide, si ha che formula_13 pertanto il valore della superficie pu\u00f2 essere espresso anche come\nSi pu\u00f2 pertanto concludere che: l'area dell'arbelo \u00e8 uguale a quella del cerchio di diametro formula_15\nSe indichiamo con formula_16 il perimetro dell'arbelo si ha:\nQuindi: il perimetro dell'arbelo \u00e8 uguale alla lunghezza della circonferenza di diametro formula_18"}
{"id": "1249930", "revid": "76430", "url": "https://it.wikipedia.org/wiki?curid=1249930", "title": "L'amor contrastato", "text": ""}
{"id": "1249931", "revid": "599013", "url": "https://it.wikipedia.org/wiki?curid=1249931", "title": "P\u00e1vel Pardo", "text": ""}
{"id": "1249933", "revid": "287204", "url": "https://it.wikipedia.org/wiki?curid=1249933", "title": "Pavel Pardo", "text": ""}
{"id": "1249934", "revid": "125139595", "url": "https://it.wikipedia.org/wiki?curid=1249934", "title": "Chersano", "text": "Chersano (in croato \"Kr\u0161an\"; in veneto \"Chersan\") \u00e8 un comune croato di 2.958 abitanti della Regione istriana.\nPresso Brestova vi \u00e8 il collegamento via traghetto a Faresina (\"Porozina\") sull'isola di Cherso.\nA Porto Fianona vi \u00e8 una centrale termoelettrica a carbone (estratto nella val Carpano ricco per\u00f2 di zolfo) molto inquinante.\nGeografia fisica.\nChersano \u00e8 bagnata dal fiume Arsa (\"Ra\u0161a\") e dal torrente Bogliuno (\"Boljun\u0161\u0107ica\").\nSociet\u00e0.\nEtnie e minoranze straniere.\nSecondo il censimento del 1921, la popolazione di Chersano era cos\u00ec distribuita etnicamente:\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Chersano \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nGeografia antropica.\nLocalit\u00e0.\nIl comune di Chersano \u00e8 diviso in 24 insediamenti (\"naselja\"):"}
{"id": "1249937", "revid": "838137", "url": "https://it.wikipedia.org/wiki?curid=1249937", "title": "Marco Oclatinio Avvento", "text": "Biografia.\nDi umile condizione, fece la carriera militare partendo da gradi subordinati: membro degli \"speculatores\" (\"esploratori\" o meglio \"addetti allo spionaggio\"), centurione dei \"frumentarii\" (\"corrieri\" o, meglio, \"polizia segreta\" addetta alla sicurezza interna), fino a divenire, sotto l'imperatore Settimio Severo, \"princeps peregrinorum\" (\"responsabile degli stranieri\" ovvero, il Capo dei Servizi Segreti dell'Impero). Fu poi procuratore della Britannia sotto il governatore Lucio Alfeno Senecio.\nNel 216 venne nominato prefetto del pretorio dall'imperatore Caracalla, assieme a Marco Opellio Macrino. Nel 216/217 ricevette gli \"ornamenta consularia\" e, nell'aprile 217, l'\"adlectio inter consulares\". Come prefetto del pretorio, segu\u00ec Caracalla in Mesopotamia, dove l'imperatore venne assassinato: i soldati gli offrirono la porpora, acclamandolo imperatore, ma Avvento rifiut\u00f2 l'incombenza, motivandola con la propria et\u00e0 avanzata e con un problema che lo affliggeva all'occhio. Al suo posto divenne imperatore Macrino, il quale ringrazi\u00f2 il collega nominandolo \"praefectus urbi\" e console suffetto per quello stesso anno e console ordinario per il 218.\nGiudizio.\nLo storico Cassio Dione Cocceiano, suo contemporaneo e senatore, d\u00e0 un giudizio estremamente negativo di Avvento nella sua \"Storia romana\". Cassio Dione accusa Avvento di aver accettato la condizione senatoriale e la prefettura urbana da parte di Macrino malgrado, come enfatizza sarcasticamente lo storico, non fosse in grado di leggere a causa della propria et\u00e0 e del problema all'occhio. Cassio Dione fa notare che Avvento non fu capace della gestione consolare, a causa della sua mancanza di esperienza: come console non fu neanche in grado di sostenere delle ordinarie conversazioni, tanto che il giorno delle elezioni si finse malato.\nVa notato, in realt\u00e0, che il senatore Cassio Dione aveva una seconda ragione per la sua acrimonia e scarsa considerazione di Avvento: la nomina di questo anziano alto ufficiale alla prefettura urbana prima della fine del suo mandato come console e persino prima di essere stato elevato al rango senatoriale fu una delle pi\u00f9 gravi offese che Macrino fece alla classe senatoriale. Lo stesso Cassio Dione, per\u00f2, fa notare come tale atto potrebbe essere stato originato dall'urgenza di Macrino di distogliere l'attenzione dalla propria assunzione del trono, avvenuta quando era ancora un cavaliere."}
{"id": "1249938", "revid": "1525059", "url": "https://it.wikipedia.org/wiki?curid=1249938", "title": "Lanischie", "text": "Lanischie (in croato \"Lani\u0161\u0107e\") \u00e8 un comune croato di 327 abitanti, che si estende sull'altopiano della Cicceria, nell'Istria settentrionale.\nLocalit\u00e0.\nIl comune di Lanischie \u00e8 diviso in 13 insediamenti (\"naselja\"):\nSilun Mont'Aquila fu il primo nome del comune dopo l'annessione all'Italia nel 1920, mentre il nome attuale gli fu dato nel 1929.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Lanischie \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\"."}
{"id": "1249940", "revid": "10054849", "url": "https://it.wikipedia.org/wiki?curid=1249940", "title": "Heineken Jammin Festival", "text": ""}
{"id": "1249942", "revid": "486946", "url": "https://it.wikipedia.org/wiki?curid=1249942", "title": "A.S.D. Figline", "text": ""}
{"id": "1249943", "revid": "486946", "url": "https://it.wikipedia.org/wiki?curid=1249943", "title": "A.S.C. Ebolitana 1925", "text": ""}
{"id": "1249951", "revid": "1634976", "url": "https://it.wikipedia.org/wiki?curid=1249951", "title": "Lupogliano", "text": "Lupogliano (in croato \"Lupoglav\"; ) \u00e8 un comune croato di 935 abitanti dell'Istria nord-orientale.\nLocalit\u00e0.\nIl comune di Lupogliano \u00e8 diviso in 8 insediamenti (\"naselja\"):\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Lupogliano \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\"."}
{"id": "1249954", "revid": "30232", "url": "https://it.wikipedia.org/wiki?curid=1249954", "title": "Carlo Saronio", "text": ""}
{"id": "1249955", "revid": "767487", "url": "https://it.wikipedia.org/wiki?curid=1249955", "title": "Lo spaccone vagabondo", "text": "Lo spaccone vagabondo (\"The Fireball\") \u00e8 un film del 1950 diretto da Tay Garnett.\n\u00c8 un film drammatico statunitense con protagonista Mickey Rooney. Nel film appare in un ruolo minore una giovane Marilyn Monroe.\nTrama.\nJohnny \u00e8 un orfano, ricoverato presso l'orfanotrofio gestito da padre O'Hara. Scappato dall'edificio, viene aiutato da Mary a diventare un famoso e ricco pattinatore.\nInvaghitosi di Polly, che lo ama solo per il successo, dimentica il vero amore, che pu\u00f2 essergli dato solo da Mary. Colto da crisi personali, Johnny viene colpito dalla poliomielite che mina il suo successo sportivo."}
{"id": "1249956", "revid": "3082", "url": "https://it.wikipedia.org/wiki?curid=1249956", "title": "Console ordinario", "text": ""}
{"id": "1249957", "revid": "1821847", "url": "https://it.wikipedia.org/wiki?curid=1249957", "title": "Marzana (Croazia)", "text": "Marzana (in croato \"Mar\u010dana\") \u00e8 un comune croato di 4.260 abitanti nella parte meridionale dell'Istria.\nTra il febbraio l'aprile del 1921 il territorio di Marzana fu protagonista della ribellione di Pro\u0161tina.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Marzana \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nMarzana ospit\u00f2 sempre un nucleo di italiani. Nella prima met\u00e0 del Seicento, i cognomi marzanesi erano per il 44,4% italiani e per il 55,5% croati. In seguito all'immigrazione croata e all'esodo istriano, il numero di italiani and\u00f2 via via diminuendo. Nel 2001, pochissimi abitanti ancora si dichiaravano di madrelingua italiana.\nLocalit\u00e0.\nIl comune di Marzana \u00e8 diviso in 22 insediamenti (\"naselja\"):"}
{"id": "1249958", "revid": "965226", "url": "https://it.wikipedia.org/wiki?curid=1249958", "title": "Roberto Centaro", "text": "Biografia.\nLaureato in giurisprudenza, magistrato di Cassazione, \u00e8 stato eletto al Senato della Repubblica per la prima volta nel 1996 nel collegio di Siracusa, per la Casa delle Libert\u00e0, aderendo al gruppo di Forza Italia. Nel 2000 \u00e8 responsabile Giustizia del suo partito. Rieletto nel 2001, \u00e8 divenuto presidente della Commissione parlamentare Antimafia. Nelle politiche del 2006 viene eletto al Senato nella lista di Forza Italia, nel collegio Sicilia. \u00c8 membro della Commissione Giustizia.\nLascia il PdL aderendo a Forza del Sud, il partito meridionalista del Sottosegretario Gianfranco Miccich\u00e9. Centaro \u00e8 relatore del discusso provvedimento \"Processo lungo\" approvato al Senato il 29/07/11 con 160 si,139 no e nessun astenuto su cui il governo ha posto la questione di fiducia.\nNel 2013 \u00e8 ricandidato alla Camera al secondo posto per Grande Sud-MpA nella circoscrizione Sicilia 2, ma non viene rieletto in parlamento."}
{"id": "1249961", "revid": "287204", "url": "https://it.wikipedia.org/wiki?curid=1249961", "title": "Athens Grand Prix Tsiklitiria 2007", "text": "LAthens Grand Prix Tsiklitiria 2007 \u00e8 un meeting di atletica leggera svoltosi il 2 luglio 2007 ad Atene, in Grecia, facente parte del circuito World Athletics Tour, di cui rappresenta l'undicesimo appuntamento stagionale. La competizione si \u00e8 svolta allo Stadio olimpico Spyros Lou\u012bs, dove si sono tenute le gare di atletica dei Giochi olimpici del 2004."}
{"id": "1249965", "revid": "755885", "url": "https://it.wikipedia.org/wiki?curid=1249965", "title": "\u00c8 nell'aria...ti amo", "text": "\u00c8 nell'aria...ti amo \u00e8 il secondo album in studio di Umberto Tozzi, pubblicato nel 1977.\nIl disco.\nSi tratta del primo 33 giri di successo del cantautore; contiene la celeberrima \"Ti amo\", che pubblicata come 45 giri (con sul lato B \"Dimentica dimentica\") riscuote un gran successo di vendita, in Italia e a livello internazionale; la canzone fu tradotta in spagnolo da Oscar G\u00f3mez (Te amo), cantata dal proprio Tozzi, e anche fu tradotta in francese da Pascal Sevran e Claude Carmone ed interpretata da Dalida. Poi, nel 1984, fu tradotta in inglese da Diane Warren ed incisa da Laura Branigan, la cantante statunitense che port\u00f2 al n\u00ba 1 della charts USA \"Gloria\", nel suo album \"Self Control\". Negli anni 2000 il brano \u00e8 stato la colonna sonora del film \"Asterix\", ed interpretata da Tozzi in coppia con Monica Bellucci ha venduto centinaia di migliaia di copie in Francia.\nOltre all'evergreen, l'album contiene altri brani noti come \"Dimentica dimentica\" (canzone tradotta in spagnolo da Oscar G\u00f3mez come \"Olv\u00eddate, olv\u00eddate\" ed anche incisa da Tozzi), \"Se tu mi aiuterai\" (brano che parla di un ragazzo che cerca nell'amore una via d'uscita dal tunnel della droga) e \"Ges\u00f9 che prendi il tram\", che descrive la vita di un operaio. \nTutte le canzoni del disco sono firmate, sia per il testo che per la musica, da Umberto Tozzi e Giancarlo Bigazzi, tranne \"Sciabada\", la cui musica \u00e8 di Bigazzi e di Guido Guglielminetti.\nIl tecnico del suono del disco \u00e8 Enzo Maffione.\nLa copertina raffigura il cantautore con il volto coperto dal quadro della Gioconda, in riferimento alla canzone \"Il mistero di Lisa\".\nAll'interno vi \u00e8 un poster con i testi delle canzoni ed una foto di Tozzi; un particolare di essa viene usata per la copertina del 45 giri di \"Ti amo\".\nIl singolo \"Ti Amo\" viene certificato, nel 2018, disco d'oro dalla FIMI, superando nuovamente le 25.000 copie vendute"}
{"id": "1249970", "revid": "83531", "url": "https://it.wikipedia.org/wiki?curid=1249970", "title": "Werder", "text": ""}
{"id": "1249971", "revid": "120009422", "url": "https://it.wikipedia.org/wiki?curid=1249971", "title": "Tu (album)", "text": "Tu \u00e8 il terzo album in studio del cantante italiano Umberto Tozzi, pubblicato nel 1978 dalla Compagnia Generale del Disco.\nIl disco.\nLeggenda vuole che quando il cantante torinese era alla Numero Uno, etichetta fondata da Lucio Battisti, scommise con lui che avrebbe dominato le classifiche con brani in giro armonico di base. E nel 1978 infatti usc\u00ec \"Tu\"(con \"Perdendo Anna\" sul lato b), motivetto estivo ed orecchiabile che fece lievitare anche le vendite dell'LP bissando il successo di \"Ti amo\" dall'anno precedente.\nNell'album sono presenti brani di notevole spessore come \"Tu domani\", \"Zingaro\" e \"Perdendo Anna\" anche essi di grande impatto per le vendite del disco.\nTracce.\nTesti e musiche di Umberto Tozzi e Giancarlo Bigazzi."}
{"id": "1249978", "revid": "125813912", "url": "https://it.wikipedia.org/wiki?curid=1249978", "title": "Pedena", "text": "Pedena (in croato \"Pi\u0107an\") \u00e8 un comune croato di 1.820 abitanti dell'Istria orientale. \u00c8 degna di nota la Diocesi di Pedena, ora soppressa, una delle pi\u00f9 piccole al mondo.\nLocalit\u00e0.\nIl comune di P\u00e8dena \u00e8 diviso in 10 insediamenti (\"naselja\"):\nAltre localit\u00e0 nel comune: Monte Testa Bianca (\"Beloglavski Breg\") \u00b7 Belussici (\"Belu\u0161i\u0107i\") \u00b7 Benici (\"Beni\u0107i\") \u00b7 Lucchesi (\"Lukezi\" o \"Luke\u017ei\") \u00b7 Obres (\"Obr\u0161\").\nPedena fu fatta comune si tempi della Jugoslavia staccandola da Pisino.\nSociet\u00e0.\nFino al 1947 nel territorio comunale era presente una forte minoranza italiana, che costituiva la maggioranza degli abitanti del centro abitato di Pedena (dal quale sono escluse le frazioni)."}
{"id": "1249980", "revid": "308552", "url": "https://it.wikipedia.org/wiki?curid=1249980", "title": "Defender (America's Cup)", "text": "Nell'ambito della competizione velistica dell'America's Cup, il defender \u00e8 il sindacato che detiene il trofeo ed \u00e8 stato sfidato da un altro sindacato per la rimessa in gioco del titolo. \nI defender.\nI vincitori della America's Cup 2010, disputata Valencia in Spagna sono gli statunitensi di BMW Oracle, che nel 2013 sfideranno i 14 team challengers."}
{"id": "1249981", "revid": "1442080", "url": "https://it.wikipedia.org/wiki?curid=1249981", "title": "How Soon Is Now? (t.A.T.u.)", "text": "How Soon Is Now? \u00e8 un singolo del gruppo musicale russo t.A.T.u., pubblicato nel luglio 2003 come quarto e ultimo estratto dall'album di debutto in inglese \"200 km/h in the Wrong Lane\".\nDescrizione.\nLa canzone \u00e8 una cover dell'omonimo brano degli Smiths del 1985. Il brano \u00e8 stato prodotto da Martin Kierszenbaum e Robert Orton, con i testi originali scritti da Johnny Marr e Morrissey.\nIl singolo \u00e8 stato pubblicato nel luglio del 2003, a distanza di qualche settimana dal precedente singolo \"30 Minutes\". Il brano era disponibile in diversi formati: il maxi singolo conteneva, oltre a \"How Soon Is Now?\", anche il singolo \"Ne ver', ne bojsja\" in gara all'Eurovision Song Contest 2003, un remix di \"30 Minutes\" e \"Not Gonna Get Us\". Un CD promo \u00e8 stato pubblicato in Giappone, contenente \"Ja so\u0161la s uma\" e un remix di \"All the Things She Said\". La versione standard del singolo \u00e8 stata pubblicata nel Regno Unito nel 2003; il CD conteneva anche \"Ne ver', ne bojsja\".\nAccoglienza.\n\"How Soon Is Now?\" ha ricevuto recensioni contrastanti dalla critica musicale. Stephen Thomas Erlewine di AllMusic ha descritto la canzone come il brano highlight dell'album. Secondo \"Entertainment.ie\", se la canzone \u00e8 stata un successo, significa che la versione originale \u00e8 \"passata di moda\". \nTodd Burns di \"Stylus Magazine\" ha dichiarato che, nonostante tutto, vale la pena scaricarla. Infine, Cibula di \"Popmatters\" ha concluso ritenendo la canzone \"non cos\u00ec entusiasmante come altre persone avevano descritto\", criticando le voci delle ragazze.\nDei creatori originali, Marr ha trovato stupida la versione delle t.A.T.u., mentre Morrissey l'ha ritenuta magnifica:\nVideo musicale.\nNel video musicale del brano, le t.A.T.u. cantano la canzone insieme a tutta la band, mentre si alternano scene dei backstage delle sessioni in studio e degli spettacoli dal vivo.\nSuccesso commerciale.\nLa canzone apparse in numerose chart europee, riuscendo a entrare nella top 10 in Finlandia e Svezia. Debutt\u00f2 alla posizione 37 in Australia, ma scese alla posizione 43 la settimana successiva. Per il resto, il brano permase in modo moderato nelle classifiche europee.\nAltro.\nLa canzone \u00e8 apparsa nella serie televisiva \"Gossip Girl\" (2008), episodio 2x08."}
{"id": "1249983", "revid": "298229", "url": "https://it.wikipedia.org/wiki?curid=1249983", "title": "Han\u017eekovi\u0107 Memorial 2007", "text": "Il Han\u017eekovi\u0107 Memorial 2007 \u00e8 stato un meeting di atletica leggera svoltosi il 4 luglio 2007 a Zagabria, in Croazia, facente parte del circuito IAAF World Tour, di cui rappresentava il dodicesimo appuntamento stagionale."}
{"id": "1249984", "revid": "120781", "url": "https://it.wikipedia.org/wiki?curid=1249984", "title": "Omonimo", "text": ""}
{"id": "1249988", "revid": "1522738", "url": "https://it.wikipedia.org/wiki?curid=1249988", "title": "San Lorenzo del Pasenatico", "text": "San Lorenzo del Pasenatico (in croato \"Sveti Lovre\u010d\" o anche \"Sveti Lovre\u010d Pa\u017eenati\u010dki\"; in veneto \"San Lorenso del Paxenatego\") \u00e8 un comune croato di 1.017 abitanti della regione istriana.\nSociet\u00e0.\nEtnie e minoranze straniere.\nSecondo il censimento del 1910 la popolazione del comune di San lorenzo del Pasenatico era cos\u00ec suddivisa:\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a San Lorenzo del Pasenatico \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nCon il passaggio dell'Istria dall'Italia alla Jugoslavia alla fine della seconda guerra mondiale, come in molti altri territori dell'Istria, una parte consistente della popolazione di lingua italiana emigr\u00f2 in Italia, nel cosiddetto esodo istriano. Oggi rimangono solo alcuni nuclei italiani. L'italiano resta comunque compreso e parlato da molti.\nLocalit\u00e0.\nIl comune di San Lorenzo del Pasenatico \u00e8 diviso in 24 insediamenti (\"naselja\"):"}
{"id": "1249992", "revid": "1748167", "url": "https://it.wikipedia.org/wiki?curid=1249992", "title": "Italia romana", "text": "LItalia (latino: \"Italia\") nella sua interezza peninsulare costituiva, \"de iure\", il territorio metropolitano di Roma (evolutosi dallAger Romanus) e, in quanto tale, distinta dalle province. Il suo \"status\" giuridico unico e differenziato da quello di qualsiasi altro territorio al di fuori di essa le valse l'appellativo, presente nei secoli a venire, di Domina Provinciarum (\"Sovrana delle Province\", essendo queste ultime tutti i restanti territori al di fuori dell'Italia); nonch\u00e9 patria e suolo natio dei romani e assoluto centro amministrativo, economico, culturale e politico dell'Impero romano, conosciuta anche - soprattutto in relazione ai primi secoli di stabilit\u00e0 imperiale - come Rectrix Mundi (\"Governatrice del Mondo\") ed Omnium Terrarum Parens (\"Genitrice di Tutte le Terre\").\nL'unificazione delle popolazioni italiche in un'unica entit\u00e0 geografica, culturale e politica identificabile con l'attuale Italia, richiese a Roma una serie di lunghe e difficili guerre di conquista, di colonizzazioni e di alleanze. Le tappe principali furono la conquista del primato sul \"Latium vetus\" durante l'intera epoca regia e poi l'assoggettamento della penisola dall'Arno allo stretto di Messina durante il primo periodo repubblicano (fino al 264 a.C.). Roma procedette poi a sottomettere anche i territori celti a nord degli Appennini grazie alla conquista della Gallia Cisalpina (225-200 a.C.), per poi assoggettare le limitrofe popolazioni di Veneti (a nord-est) e Liguri (a nord-ovest), fino a raggiungere la base delle Alpi. Parallelamente, il nome d'Italia si estese gradualmente dalla moderna Calabria, suo luogo d'origine, verso il nord, fino a giungere alle Alpi, designando in tale modo l'intera penisola italiana e, a partire da Diocleziano (dopo il 292 d.C.), anche le vicine grandi isole mediterranee (le ex province di \"Sicilia\" e \"Sardinia et Corsica\", costituenti entrambe anche le prime e pi\u00f9 antiche province romane), portando cos\u00ec l'Italia a comprendere amministrativamente l'intera regione geografica italiana.\nL'Italia romana era un territorio vasto e contrassegnato da una notevole variet\u00e0 culturale e sociale che, pur conservando forti particolarismi locali, sub\u00ec sin dalla met\u00e0 della Repubblica romana un processo di unificazione sotto un unico regime giuridico. In epoca repubblicana, il territorio romano della penisola italiana si articolava in municipi e colonie di cittadini di pieno diritto, in colonie di diritto latino e in comunit\u00e0 federate di \"socii\" (alleati), i quali ottennero tutti la piena cittadinanza romana in seguito alla guerra sociale. Si stima che in Italia vivessero, all'inizio del VI secolo a.C., all'incirca 3 milioni di abitanti, saliti a 5 milioni nel 14 d.C., dato che non comprende gli schiavi e gli stranieri (\"peregrini\") presenti nella penisola (il cui numero avrebbe fatto salire la popolazione totale a circa 8-10 milioni), ma solo i cittadini di pieno diritto.\nA partire dalla tarda et\u00e0 repubblicana e durante tutto il successivo Impero, gli abitanti liberi della Penisola erano tutti cittadini romani (facendo dell'Italia anche l'unico territorio all'interno del mondo romano i cui abitanti erano esclusivamente cittadini romani di pieno diritto, almeno fino alla \"Constitutio Antoniniana\" del 212 d.C., quando la cittadinanza romana venne elargita uniformemente nei territori provinciali), i quali erano esenti da diversi tipi di imposte, come quelle fondiarie e sulla propriet\u00e0 privata (ad esempio, il \"tributum soli\" e il \"tributum capitis\"), riservate invece agli abitanti (cittadini e non) dei territori provinciali, che erano considerati propriet\u00e0 del popolo romano: tale prerogativa andava riconosciuta attraverso il pagamento di queste imposte. Relazionato allo \"status\" unico dell'Italia era anche lo \"Ius Italicum\", consistente nell'onorificenza che poteva essere conferita, in casi eccezionali, a determinate colonie e municipi situati nelle province, ai quali, in seguito al riconoscimento di tale privilegio, veniva concessa la finzione giuridica di trovarsi in suolo italico, venendo quindi esentati da tutte le comuni imposte provinciali, come se fossero italici o se la loro comunit\u00e0 fosse situata in Italia.\nDurante il principato di Augusto, l'Italia venne ulteriormente privilegiata; la sua suddivisione in undici \"Regiones\" (\"Latium et Campania; Apulia et Calabria; Lucania et Bruttii; Samnium; Etruria; Picenum; Umbria; Aemilia; Venetia et Histria; Liguria; Transpadana\") evidenziava la sua unicit\u00e0 all'interno del panorama imperiale. Da un punto di vista urbanistico e in riferimento alla costruzione di infrastrutture, Augusto fece costruire in Italia una fitta rete stradale e abbell\u00ec le citt\u00e0 della penisola dotandole di numerose strutture pubbliche, come fori, templi, anfiteatri, teatri e terme. Il capoluogo dell'Italia romana fu \"Roma\", che sotto Augusto raggiunse il milione di abitanti, e che lo rest\u00f2 \"de iure\" anche quando le citt\u00e0 di riferimento della penisola diventarono \"Mediolanum\" e \"Ravenna\", che assunsero il ruolo di capitali dell'Impero romano d'Occidente \"de facto\", rispettivamente, dal 286 al 402 e dal 402 al 476. L'Italia, e con essa la stessa Roma, and\u00f2 tuttavia perdendo la propria condizione di privilegio rispetto alle province sul finire del III secolo, in seguito alla sostanziale parificazione politica di tutti i territori dell'Impero: simbolica fu l'istituzione da parte di Diocleziano della Diocesi d'Italia, da Costantino suddivisa in Italia Suburbicaria e Italia Annonaria. L'Italia romana ebbe termine nel 476 d.C., con la caduta dell'Impero romano d'Occidente.\nGeneralit\u00e0.\nCome suggerisce lo storico italiano Giovanni Brizzi, il concetto di Italia \u00e8 un'invenzione di Roma antica. La nascita in Italia del senso di nazione, poi tanto evocato durante il Risorgimento, e l'origine dello stesso concetto di popolo italiano, sono stati sintetizzati da Giulio Giannelli con queste parole, richiamando l'unificazione della penisola italiana durante l'epoca romana:\nSi pu\u00f2 forse osservare come la nozione di Italia romana sia una nozione dinamica, in divenire fino all'et\u00e0 augustea. Infatti se inizialmente esisteva un'Italia greca (limitata al Mezzogiorno italiota) e un'altra etrusca (separata dagli Appennini, dal mondo gallico e greco), esisteva senz'altro una prima Italia romana, coincidente inizialmente con la grande regione costiera occidentale, compresa tra l'Etruria settentrionale e l\"ager Campanus\", e che nella concezione di Appiano di Alessandria escludeva i Sanniti. Episodio chiave per quella che si avviava a diventare l'Italia romana fu certamente la vittoria romana sui Latini nella guerra degli anni 341-338 a.C., che port\u00f2 allo scioglimento definitivo della lega latina.\nTerritorio.\nDei confini dell'Italia parlava Antioco di Siracusa (V secolo a.C.) nella sua opera \"Sull'Italia\", il quale la identificava con l'antica \"Enotria\". A quel tempo si estendeva dallo stretto di Sicilia fino al golfo di Taranto (a est) e al golfo di Posidonia (a ovest). In seguito, con la conquista romana dei secoli successivi, il termine \"Italia\" venne ampliato a tutti i territori a sud della catena delle Alpi, comprendendo, pertanto, anche la Liguria (fino al fiume Varo) e l'Istria fino a Pola. Di fatto tutti i suoi abitanti furono considerati \"Italici\" e \"Romani\".\n\u00c8 importante notare che fino al 292, la Sicilia, la Corsica e la Sardegna non erano considerate come parte dell'Italia. Soltanto sotto Diocleziano le province di Sicilia e Sardegna e Corsica verranno annesse alla \"Diocesi Italiciana\".\nIl territorio di Roma crebbe di pari passo con le conquiste operate nei secoli, a partire dai 983\u00a0km2 al momento della cacciata dei Tarquini (509 a.C.), per raggiungere i 3\u00a0098\u00a0km2 poco prima dell'inizio della guerra latina (341-338 a.C.). Con la definitiva vittoria romana sui Sanniti (298-290 a.C.), al controllo della federazione romana rimanevano esclusi solo i territori dei Bruzi, dei Greci Italioti nel meridione italico, e nel settentrione il tratto pi\u00f9 remoto dell'Etruria e la Gallia cisalpina a nord degli Appennini. Il territorio romano raggiunse in questo periodo una superficie di \u00a0km2 circa, mentre quello dei \"socii\" era costituito da \u00a0km2. Si trattava ormai del quarto stato per estensione territoriale, tra quelli che si affacciavano sul Mare Mediterraneo, vale a dire dopo la Siria seleucide, l'Egitto tolemaico e l'impero di Cartagine.\nPoco prima della prima guerra punica (264 a.C.), al momento della fondazione di \"Ariminum\" (nel 268 a.C.), la superficie dei territori annessi a Roma era giunta a circa \u00a0km2. Dato che un terzo dei nuovi territori era di propriet\u00e0 dello stato, la superficie dell\"'ager publicus\" era costituita da pi\u00f9 di ettari, determinando il moltiplicarsi sia dei piccoli poderi degli agricoltori liberi attraverso le assegnazioni viritane, sia la formazione di grandi propriet\u00e0 terriere da parte delle classi sociali elevate. Al termine della conquista romana della Gallia Cisalpina (190 a.C. circa), il territorio della federazione romana raggiunse i km2. Altri dati interessanti sono poi nell'89 a.C., al termine della guerra sociale, quando l'Italia romana raggiunse i km2 e poi, nel 49 a.C., i km,2 grazie alla \"lex Roscia\" che concedeva il \"Plenum ius\" ai cittadini della Gallia Cisalpina la quale, venendo annessa al territorio dell'Italia romana, venne definitivamente abolita come provincia nel 42 a.C..\nPopolazione.\nL'Italia romana era un territorio vasto e contrassegnato da una notevole variet\u00e0 etnica e sociale, che, pur conservando dei forti particolarismi locali, sub\u00ec sin dalla fine della repubblica un processo di unificazione sotto un unico regime giuridico. Si stima che in Italia vivessero all'inizio del VI secolo a.C. all'incirca 3 milioni di abitanti, di cui: Lucani, Messapi, Bruzi, Campani, Sanniti e Osci. A questi si aggiungevano all'incirca Etruschi e 1 milione di cittadini greci.\nTito Livio racconta come, nel 459 a.C. (in effetti fa riferimento al consolato di Quinto Fabio Vibulano e Lucio Cornelio Maluginense Uritino), si sia concluso il decimo censimento \"ab Urbe condita\", dal quale risultarono 117\u00a0319 cittadini romani. Durante la terza guerra sannitica, nel 294 a.C., il nuovo censimento cont\u00f2 ben 262\u00a0321 cittadini. Pochi anni pi\u00f9 tardi, nel 289 a.C., al termine dell'ultima guerra sannitica, i cittadini erano aumentati a unit\u00e0.\nAlla vigilia della prima guerra punica (nel 265 a.C.), i cittadini aumentarono notevolmente fino a raggiungere le 382\u00a0234 unit\u00e0. Pochi anni prima che terminasse questa prima guerra per l'egemonia del Mediterraneo occidentale (nel 247 a.C.), i cittadini erano diminuiti a , a un livello inferiore alla fine della grande guerra sannitica. Il punto pi\u00f9 basso venne per\u00f2 raggiunto durante la guerra annibalica (nel 209 a.C.) con soli cittadini a causa delle numerose disfatte subite (\"in primis\" Canne dove perirono non meno di 60/ soldati romani/italici) e della defezione di parte dei \"socii\" soprattutto nel meridione italico.\nUna volta terminata la seconda guerra punica con la vittoria di Roma (202 a.C.), la ripresa fu lenta e graduale a causa delle continue guerre di conquista della parte orientale del Mediterraneo, tanto da far segnare 258\u00a0318 cittadini nel 189 a.C., 269\u00a0015 nel 174 a.C., 312\u00a0805 nel 169 a.C. per poi raggiungere 394\u00a0336 cittadini quasi un secolo dopo la sconfitta di Annibale (115 a.C.), e comunque pari al risultato riscontrato alla vigilia della prima guerra punica.\nUn dato estremamente interessante e importante \u00e8 quello fornitoci da Livio che, a pochi anni dalla fine della guerra sociale (86 a.C.) e poi dopo la fine della dittatura di Lucio Cornelio Silla (70 a.C.), vide censiti rispettivamente e cittadini romani, molti dei quali erano italici a cui da poco era stata concessa la cittadinanza. Mentre l'incremento demografico al tempo di Augusto, dopo una notevole politica di colonizzazione compiuta da lui e dal padre adottivo, Gaio Giulio Cesare, fu rilevato tramite tre censimenti: i cittadini erano nel 28 a.C., nell'8 a.C. e nel 14 d.C. dato che \u00e8 da considerarsi comprensivo anche di donne e bambini, non ovviamente della popolazione schiava o degli stranieri (\"peregrini\") residenti nella penisola, il cui numero faceva salire la popolazione totale a 8-10 milioni. Durante il principato di Augusto \"Roma\" raggiunse il milione di abitanti.\nIl declino demografico dell'Italia viene collocato, nella sua forma pi\u00f9 grave, a partire dalla peste antonina (165-180). Il focolaio scoppi\u00f2 di nuovo nove anni dopo, secondo lo storico romano Cassio Dione, e caus\u00f2 fino a morti al giorno a Roma, un quarto degli infettati. La peste impervers\u00f2 nell'impero per quasi 30 anni, facendo secondo le stime tra i 5 e i 30 milioni di morti, Italia compresa. La malattia uccise circa un terzo della popolazione in alcune zone, e decim\u00f2 l'esercito romano.\nStatuto.\nPeriodo repubblicano (509 - 31 a.C.).\nCon l'ascesa di Roma ebbe, cos\u00ec, inizio il primo processo di unificazione culturale e politica della penisola italica. I territori acquisiti mediante la guerra passavano alla propriet\u00e0 del popolo romano ed erano definite perci\u00f2 \"ager publicus\", il quale veniva assegnato, in propriet\u00e0 o in affidamento, a comunit\u00e0 attraverso la fondazione di colonie o a singoli (\"viritim\"). La fondazione di pi\u00f9 di trecento colonie, citt\u00e0 stato che dipendevano direttamente dal potere centrale di Roma, i cui cittadini provenivano dal Lazio e legate a Roma da trattati che ne regolamentavano il commercio, la difesa e i rapporti esteri, gioc\u00f2 un ruolo chiave nella trasmissione dell'identit\u00e0 culturale romana nelle regioni in cui venivano istituite.\nLa federazione romana and\u00f2 via via ampliandosi nel corso dei secoli, andando a comprendere soluzioni amministrative e politiche differenti. \nSuccessivamente alla guerra sociale (91-89 a.C.), che vide tutta l'Italia centrale e meridionale ribellarsi a Roma, la stessa alla fine fu costretta a concedere la cittadinanza romana a tutti gli abitanti dell'Italia residenti a sud del fiume Arno tramite la Lex Plautia Papiria, nell'89 a.C.. Gi\u00e0 alla fine della Repubblica, l'Italia era unita sotto un solo regime giuridico. La concessione della cittadinanza romana port\u00f2: \nNel 49 a.C., la cittadinanza venne estesa anche ai Galli cisalpini e ai Veneti attraverso la \"Lex Roscia\", andando a coronare la tanto attesa integrazione sociale dell'intera penisola italica, divenendo di fatto tutti gli \"Italici\", \"Romani\" a tutti gli effetti. Sette anni pi\u00f9 tardi, mentre una nuova guerra civile era in atto, nel 42 a.C., la nuova provincia della Gallia cisalpina fu abolita e l'Italia romana venne a inglobare tutti i territori a sud delle Alpi, e divenne a pieno titolo parte d'Italia. Non dimentichiamo che le sue citt\u00e0 avevano gi\u00e0 ottenuto la cittadinanza romana da Cesare sette anni prima.\nOra tutta l'Italia, a differenza dei territori provinciali, era governata e retta direttamente dal \"Senatus Romanus\" (Senato romano) e tale \"status\" permetteva ai magistrati romani di esercitare in alternativa all\"Imperium Militiae\" (potere militare), che era l'unico imperium esercitato nelle province, anche l\"Imperium Domi\" (potere di polizia) esclusivamente all'interno dei confini italici.\nPeriodo alto imperiale (30 a.C. - 285).\nCon l'avvento dell'impero Augusto prov\u00f2 a riorganizzare le citt\u00e0 della penisola in base a criteri etnici, linguistici nonch\u00e9 geografici, probabilmente a causa del fallimento del precedente sistema organizzativo in trib\u00f9 territoriali. Non si hanno certezze riguardo alla finalit\u00e0 dell'organizzazione dell'Italia in \"regiones\"; tra le ipotesi pi\u00f9 probabili c'\u00e8 che le \"regiones\" dovessero costituire il nuovo quadro per i censimenti o per il sistema fiscale. Come riferito da Plinio il vecchio nella sua \"Naturalis Historia\", Augusto riorganizz\u00f2 l'Italia suddividendola in 11 regioni: \nSvetonio e le \"Res gestae divi Augusti\" parlano della fondazione di ben 28 colonie in Italia da parte di Augusto. Riconobbe, in un certo qual modo, l'importanza di queste colonie, attribuendo diritti uguali a quelli di Roma, permettendo ai decurioni delle colonie di votare, ciascuno nella propria citt\u00e0, per l'elezione dei magistrati di Roma, facendo pervenire il loro voto nell\"Urbe\", il giorno delle elezioni.\nAl tempo di Tiberio (14-37 d.C.), fu assegnata al senato di Roma la giurisdizione in campo religioso e sociale su tutta l'Italia. Lo stesso imperatore, nel 19, rese illegale i culti caldei e giudaici, e coloro che li professavano furono costretti all'arruolamento o espulsi dall'Italia.\nSotto Traiano (98-117), sia in Italia sia nelle province, il vecchio governo di tipo municipale comincia a non reggere pi\u00f9. Oggi, tuttavia, questa visione dell'evergetismo imperiale come espressione di una volont\u00e0 di dominio diretto sulle citt\u00e0 non \u00e8 pi\u00f9 condivisa da tutti gli studiosi. Il lavoro di F. Jacques ha mostrato infatti la distanza che separava l'autorit\u00e0 imperiale dall'autogoverno della citt\u00e0 anche in questo periodo. Ci\u00f2 non esclude, in ogni caso, che l'amministrazione imperiale mantenesse controllate le citt\u00e0.\nPer rafforzare questo controllo, Adriano assegn\u00f2 l'Italia a quattro consolari portanti il titolo di legati propretori, utilizzato per i governatori delle province. Il moto di protesta sollevato nel senato, che era rappresentante dei vari municipi d'Italia, lesi nella loro autonomia garantita da secoli, fece s\u00ec che la misura fosse annullata dal suo successore, Antonino Pio. L'Italia aveva ancora in questo periodo la forza necessaria a rivendicare la propria dignit\u00e0 di territorio egemone dell'Impero, ma questo stato di cose sarebbe durato poco di fronte a imperatori provinciali pi\u00f9 determinati.\nLa riforma di Adriano rispondeva tuttavia a una reale esigenza: le regioni dell'Italia avevano bisogno di un'amministrazione pi\u00f9 gerarchizzata, in particolare nel campo della giustizia civile. Per ovviare a questa necessit\u00e0, Marco Aurelio cre\u00f2 nel 165 i giuridici (\"iuridici\"), che esercitavano nei distretti dal taglio geografico abbastanza mutevole. La zona localizzata nei 100 miglia intorno a Roma dipendeva dal prefetto della Citt\u00e0, che vide le sue prerogative aumentate sotto i Severi. Fuori da questa zona, e per gli affari gravi o che toccavano gli interessi dell'imperatore, o ancora alle domande di mantenimento dell'ordine, potevano intervenire i prefetti del pretorio, come avvenne verso il 168, quando costrinsero la citt\u00e0 di Saepinum a rispettare il diritto dei pastori transumanti.\nIl sistema amministrativo dell'Italia imperiale rimase distinto da quello delle province fino all'epoca di Diocleziano. Le province erano infatti territori governati da magistrati delegati dal potere centrale, mentre l'annessione e poi l'amministrazione dell'Italia si era articolata per secoli attraverso la fondazione di colonie romane e latine, la sottoscrizione di alleanze con \"socii\", la confisca di alcuni territori (\"ager publicus\") e la concessione della cittadinanza (parziale o completa a seconda dei casi) ad alcune comunit\u00e0 (\"municipia\").\nPeriodo tardo imperiale (285-476).\nSotto Costantino I (314), la diocesi d'Italia fu suddivisa in due partizioni amministrative o vicariati, ognuna governata da un \"vicarius\": l'Italia Suburbicaria e l'Italia Annonaria. In realt\u00e0 le fonti dell'epoca, come il \"Laterculus Veronensis\" e la \"Notitia Dignitatum\", attestano che \"de iure\" l'Italia continuava ad essere suddivisa in una sola diocesi, la \"dioecesis Italiciana\", a sua volta suddivisa in due vicariati.\nComunque, essendo Italia Annonaria e Italia Suburbicaria rette ognuna da un \"vicarius\" (la massima autorit\u00e0 civile di una diocesi), esse sono spesso dette impropriamente diocesi in quanto \"de facto\" lo erano pur non essendolo \"de iure\".\nIl capoluogo dell'Italia romana fu \"Roma\", che lo rest\u00f2 \"de iure\" anche quando le citt\u00e0 di riferimento della penisola diventarono \"Mediolanum\" e \"Ravenna\", che assunsero il ruolo di capitali dell'Impero romano d'Occidente \"de facto\", rispettivamente, dal 286 al 402 e dal 402 al 476.\nStoria.\nLa sottomissione delle popolazioni italiche e l\u2019unificazione di questi popoli in un'entit\u00e0 geografica identificabile con l'attuale penisola italica, richiese a Roma una serie di guerre di conquista e di colonizzazioni lunghe e difficili. Le tappe principali furono, la conquista del primato sul \"Latium vetus\" durante l\u2019intera epoca regia e poi la conquista della penisola dall'Arno allo stretto di Messina durante il primo periodo repubblicano (fino al 264 a.C.).\nA partire poi dalla prima guerra punica (264-241 a.C.) i territori soggetti al dominio romano andarono a comprendere anche Sicilia (241 a.C.), Sardegna e Corsica (238 a.C.), isole trasformate in province.\nAncora nel III secolo a.C., nonostante l'opera di conquista dell'Italia da parte di Roma fosse quasi ultimata, non vi esisteva ancora un sentimento di appartenenza comune. Fu la seconda guerra punica (218-202 a.C.) a porne le basi. Dopo la sconfitta di Annibale (202 a.C.), i romani si rivalsero infatti sui popoli che, pur essendo sottomessi a Roma, si erano ribellati e coalizzati con Cartagine. Alcune citt\u00e0 del sud Italia furono rase al suolo, mentre i pochi Galli rimasti nella Gallia Cispadana furono completamente annientati.\nInoltre, moltissime comunit\u00e0, sia del nord sia del sud, furono forzatamente sradicate dalla loro patria natia e deportate altrove. I Liguri Apuani, ad esempio, furono deportati in massa ( persone) nel Sannio e nella Campania.\nIl processo di romanizzazione e di omogeneizzazione della penisola inizi\u00f2 a questo punto a dare i suoi frutti. Nel Meridione, ad esempio, gli aristocratici italici iniziarono a organizzare matrimoni misti con le aristocrazie romane ed etrusche, al fine di creare intrecci coniugali che garantissero la strutturazione di legami di sangue in tutta la penisola. Questi legami ebbero talmente tanto successo che, a partire dal I secolo a.C., numerosi personaggi politici di primo piano potevano annoverare tra i loro antenati famiglie etrusche, sannite, umbre e via discorrendo.\nIn concomitanza poi con la guerra annibalica, Roma procedette a sottomettere anche i territori celti a nord degli Appennini della Gallia cisalpina (dal 222 al 200 a.C.) e poi delle limitrofe popolazioni di Veneti (a oriente) e Liguri (a occidente) fino a raggiungere la base delle Alpi.\nCon la seconda met\u00e0 del II secolo a.C. gli alleati italici (\"socii\") iniziarono a chiedere la cittadinanza romana, che per\u00f2 ottennero dopo una dura e sanguinosa guerra sociale nell\u201989 a.C. Fu l'ultimo e fondamentale passo dell'integrazione italica nel mondo romano, e dunque della conseguente fusione delle varie culture etniche in un un'unica identit\u00e0 politica e culturale. I socii Italici si coalizzarono contro Roma (Velleio Patercolo scrive addirittura \u00abtutta l'Italia si lev\u00f2 contro Roma\u00bb) e, se da un lato la coalizione italica perse la guerra, ottenne ugualmente la tanto agognata cittadinanza romana. Fu al termine di questa \u00abgrande guerra\u00bb (come la defin\u00ec Diodoro Siculo), che le differenze fra l'Italia e le province si fecero pi\u00f9 evidenti.\nNel 49 a.C., la cittadinanza romana venne estesa anche ai Galli cisalpini e ai Veneti attraverso la \"Lex Roscia\" (49 a.C.), mentre nel 42 a.C. la nuova provincia venne abolita e l'Italia romana venne a inglobare tutti i territori a sud delle Alpi, e divenne a pieno titolo parte d'Italia. Non dimentichiamo che le sue citt\u00e0 avevano gi\u00e0 ottenuto la cittadinanza romana da Cesare sette anni prima.\nQuesti ultimi due eventi coronarono la tanto attesa integrazione sociale dell'intera penisola italica, divenendo di fatto tutti gli \"Italici\", \"Romani\" a tutti gli effetti. La concessione della cittadinanza aveva permesso a Roma in questi secoli di Repubblica, di diffondere ovunque la propria lingua, i costumi, le istituzioni.\nCon la fine del periodo delle guerre civili, Ottaviano Augusto intraprese la conquista delle valli alpine (dalla Valle d'Aosta fino al fiume Arsia in Istria). In seguito alla conquista dell'intero arco alpino, divise l\u2019Italia in 11 regioni (7 d.C. circa).\nDifesa ed esercito.\nLegioni romane.\nDurante la seconda guerra punica (218-202 a.C.), numerose furono le legioni dislocate sul territorio italico, a partire dal 218 a.C., quando il console P. Cornelio Scipione si rec\u00f2 nella Gallia cisalpina con due legioni e tre \"alae\" di \"socii\" italici a difendere i confini settentrionali contro l'avanzata di Annibale, scontrandosi con l'esercito cartaginese prima al Ticino e poi alla Trebbia. E dopo la terribile disfatta di Canne (216 a.C.), si arrivarono a schierare fino a 25 legioni complessive, molte delle quali sul suolo italico (ben 16, oltre a 4 in Sicilia e 2 in Sardegna), come risulta dalla tabella riassuntiva qui sotto:\nE se allo scoppio della guerra civile tra Cesare e Pompeo (49 a.C.), vi erano in Italia una decina di legioni (due delle quali a \"Luceria\" in \"Apulia\" e almeno 4 tra Piceno e Marsi), nel 44 a.C., alla morte di Cesare, una legione romana era collocata in Sardegna e una a Capua (la VII), mentre tre probabilmente in Gallia Cisalpina nei pressi di Aquileia.\nCon la riforma augustea dell'esercito romano, la \"spina dorsale\" dell'esercito romano, rimase la legione, in numero di 28 (25 dopo Teutoburgo). Ogni legione era composta di circa cittadini, in prevalenza Italici (attorno al 65%, per lo pi\u00f9 provenienti dalla Gallia Cisalpina, rispetto a un 35% di provinciali, muniti anch'essi di cittadinanza romana), per un totale di circa uomini (e poi circa ), che si rinnovavano con una media di armati all'anno. Le legioni erano arruolate fra i circa di cittadini romani.\nSappiamo che nel 66, al tempo dell'imperatore Nerone, fu arruolata la \"legio I Italica\" e ricevette le aquile il 20 settembre in previsione di una spedizione in oriente; fu costituita da reclute nate in Italia e alte almeno sei piedi romani (1,77 metri circa, poich\u00e9 un piede corrispondeva a 29,65\u00a0cm), che l'imperatore chiamava la \"Falange di Alessandro Magno\". Ricevette il nome di \"Italica\" e fu acquartierata in Mesia inferiore.\nLa posizione egemonica dell'Italia, anche in campo militare, cominci\u00f2 ad attenuarsi gi\u00e0 a partire dal I secolo. Le legioni, oramai stanziate stabilmente lungo le frontiere dell'impero, iniziarono a essere reclutate direttamente nelle regioni dove servivano, soprattutto a partire da Adriano. Il reclutamento italico nelle legioni ebbe un'importante riduzione a partire da Vespasiano, anche se rimase largamente maggioritario il contributo italico sia nella guardia pretoria, che le coorti urbane, sia tra gli ufficiali e i centurioni (80% nel II secolo) dell'esercito schierato lungo le frontiere. Rappresent\u00f2, quindi, un'eccezione il reclutamento delle due nuove legioni, II e III Italica sotto Marco Aurelio, in seguito all'invasione germanica del 170 in territorio italico, o la IV Italica reclutata da Alessandro Severo per la guerra persiana.\nGuarnigioni di Roma.\nLe guarnigioni di Roma furono riorganizzate da Augusto in nove coorti pretorie nel 27-26 a.C. (da I a IX, il cui simbolo era lo scorpione), inizialmente posizionate quasi tutte nei dintorni di Roma (a parte 3) e nelle pi\u00f9 importanti citt\u00e0 italiane (tra cui Aquileia). La scelta di nove coorti fu dettata dalla necessit\u00e0 di non far apparire la presenza a Roma di una legione, composta da 10 coorti, che sarebbe stata considerata contraria alla sacralit\u00e0 della citt\u00e0 e che, per la legge del tempo di Silla, proibiva la presenza di armati nella penisola italica (nella parte sottoposta all'autorit\u00e0 di diretta dei magistrati di Roma). Si trattava della guardia personale a difesa dell'Imperatore, la cui origine sembra sia derivata dalla Repubblica, quando i pretori erano accompagnati da un piccolo gruppo di armati.\nPer questi motivi Augusto volle che questo corpo di truppa fosse scelto tra i migliori soldati dell'intero esercito romano (di provenienza per lo pi\u00f9 dall'Italia centrale), posto sotto il comando di uno o due prefetti di rango equestre (a partire dal 2 a.C.), e dove Mecenate se ne pu\u00f2 considerare, in un certo modo, il pi\u00f9 antico prefetto. I due prefetti avevano come collaboratori, un tribuno per singola coorte, provenienti per lo pi\u00f9 dal \"primpilatus\" (entrando a far parte di diritto dell'ordine equestre). Nel 13 a.C. il servizio fu fissato in dodici anni, e poi nel 5 d.C. a sedici, con una paga inizialmente di 1,5 volte quella di un normale legionario, poi di molto superiore.\nVi \u00e8 da aggiungere che Augusto volle anche una \"personale guardia del corpo\", per una maggior sicurezza sua e della sua famiglia imperiale, quasi fosse \"privata\" (in numero compreso tra i 100 e i 500 armati), reclutati tra i Calagurritani fino alla sconfitta di Antonio e poi tra le popolazioni germaniche dei Batavi (\"Germani corporis custodes\"), i quali furono per\u00f2 sciolti dopo la \"clades variana\" del 9, e poi ricostituiti poco prima della morte dello stesso imperatore. Nel 68 questo corpo fu definitivamente sciolto dall'Imperatore Galba, poich\u00e9 li riteneva fedeli al precedente imperatore Nerone, morto da poco. Questa decisione provoc\u00f2 un profondo senso di offesa nei confronti dei Batavi, i quali poco dopo si rivoltarono l'anno seguente.\nVi erano, inoltre, tre coorti urbane di 500 armati ciascuna (create nel 13 a.C., con la numerazione di X, XI e XII, in successione a quelle pretorie), le quali avevano funzioni di polizia \"diurna\" e ordine pubblico, e affidate a un \"Praefectus urbi\" dell'ordine senatoriale. Ognuna di esse era comandata da un tribuno e da sei centurioni, e non \u00e8 impossibile che comprendessero anche soldati a cavallo nei loro ranghi. Ecco come descrive Svetonio la loro missione:\nA queste furono aggiunte nel 6, altre 7 coorti \"milliarie\" di vigili, militarizzate anch'esse e formate per lo pi\u00f9 da liberti, a cui erano affidate le 14 regioni della citt\u00e0 di Roma, con il compito di polizia \"notturna\" e di vigilare sui possibili incendi, a quel tempo molto frequenti. Erano dislocati un po' ovunque nella citt\u00e0, equipaggiati con lampade per i servizi di ronda notturna, secchi, scope, sifoni per la lotta contro il fuoco. Erano comandate da un \"praefectus vigilum\", affiancato da un tribuno e sette centurioni per singola coorte.\nL'imperatore Settimio Severo (193 - 211) costitu\u00ec per la prima volta una \"riserva strategica\" in prossimit\u00e0 di Roma di quasi armati:\n\"Classis\".\nAnche la flotta fu riorganizzata (tra il 27 e il 23 a.C.) con marinai che rimanessero in servizio in modo permanente per almeno 26 anni, grazie al valido collaboratore di Augusto, Marco Vipsanio Agrippa. Inizialmente fu dislocata in Gallia Narbonense a \"Forum Iulii\", in seguito fu divisa in varie flotte: \nLa \"Classis Misenensis\", successivamente \"Classis Praetoria Misenensis Pia Vindex\", aveva il compito di controllare la parte occidentale del Mediterraneo. Istituita da Augusto intorno al 27 a.C., era di stanza a Miseno, porto naturale nel golfo di Napoli. I Romani sfruttarono ad arte la naturale conformazione del porto, che consiste in una doppia baia (una interna e una esterna), adibendo gli spazi pi\u00f9 interni ai cantieri e al rimessaggio delle navi, mentre quelli pi\u00f9 esterni come porto propriamente detto. La flotta ebbe poi alcuni suoi distaccamenti nei principali porti del Mediterraneo, come ad esempio nel mar Egeo a Il Pireo (presso Atene), e a Salona.\nLe navi della flotta rimanevano al sicuro nella base in autunno e inverno: la navigazione iniziava il 10 marzo con la festa detta \"Isidis Navigium\" in onore della dea egizia Iside, patrona del mare, dei marinai e delle attivit\u00e0 marinare.\nLa residenza del prefetto della flotta di Miseno sorgeva su quello che oggi \u00e8 l'isolotto di Punta Pennata (allora collegato alla costa), dove sono presenti alcune evidenze archeologiche risalenti al periodo romano. Nel 79, il prefetto della flotta misenate era Gaio Plinio Secondo, meglio conosciuto come Plinio il Vecchio. Plinio, secondo il nipote, mor\u00ec durante l'eruzione del Vesuvio del 79, nel tentativo di salvare alcuni cittadini in difficolt\u00e0.\nIl \"velarium\" (sistema di teloni retrattili che coprivano il Colosseo) era azionato da un distaccamento della \"Classis Misenensis\", che era alloggiato nei \"castra misenatium\", accampamenti situati nei pressi del grande Anfiteatro Flavio. L'imperatore Costantino I, nel 330, cre\u00f2 una nuova flotta \"praetoria\" a Costantinopoli.\nGli effettivi in armi erano circa tra legionari e ausiliari, ed erano acquartierati nella cittadella di Miseno, nei pressi della quale aveva sede la \"Schola Militum\" dove i legionari apprendevano e si esercitavano tanto nelle tattiche della guerra navale quanto in quelle tradizionali della guerra campale.\nLa \"Classis Ravennatis\", successivamente rinominata \"Classis Praetoria Ravennatis Pia Vindex\", fu istituita da Augusto intorno al 27 a.C. Era di stanza a Ravenna ed era la seconda flotta dell'Impero per importanza. Aveva il compito di sorvegliare la parte orientale del Mediterraneo.\nIl porto di Classe era simile per conformazione a quello di Miseno, ma nel suo complesso non era del tutto naturale. Si racconta che potesse contenere fino a 250 imbarcazioni. Le lagune, interne rispetto alla costa, erano unite al mare tramite un sistema di dune costiere sopraelevate tagliate da un canale, la \"Fossa Augusta\", che, prolungato verso nord, congiungeva Ravenna alla laguna veneta e al sistema portuale di Aquileia. Lungo la fossa e attorno ai bacini si potevano vedere arsenali e depositi a perdita d'occhio; lo sviluppo delle banchine raggiungeva i 22 chilometri, estensione ragguardevole se si pensa che alcuni porti europei hanno raggiunto queste dimensioni solo nell'ultimo secolo. A Ravenna, la basilica di Sant'Apollinare in Classe, quando fu costruita nella prima met\u00e0 del VI secolo, era in riva al mare. Il nome \"in Classe\" indica appunto la vicinanza a quelli che erano i cantieri navali della flotta imperiale.\nLa flotta ebbe poi alcuni suoi distaccamenti nei principali porti del Mediterraneo, come ad esempio nel mare Adriatico ad Aquileia e a Salona nell'Illirico. Come la flotta di Miseno, parte di quella di Ravenna fu trasferita nel 330 a Costantinopoli da Costantino. Anche per la flotta ravennate il numero degli effettivi si aggirava intorno ai tra legionari e ausiliari.\nFortezze, forti e fortini.\nNumerose furono le citt\u00e0 fortezza dislocate nell'intera penisola italiana, poste in localit\u00e0 strategiche, pronte a difendere il territorio circostante della federazione romana contro qualsiasi genere di minaccia, interna o esterna. Si trattava delle colonie romane o di diritto latino, basti pensare a una tipica struttura a forma di \"castrum\" (accampamento militare), quale la citt\u00e0 di Aosta (\"Augusta Praetoria\").\nIn epoca alto-imperiale, la fortezza dove vennero alloggiate da Tiberio (20-23 ca.) le 9 coorti della guardia pretoriana e le 3 delle coorti urbane a Roma, erano i cosiddetti \"castra praetoria\" (un campo di 440 x 380 metri, pari a 16,72 ha, a ovest del quale fu approntata un'area per le esercitazioni); mentre presso i \"castra Albana\" venne posizionata la \"Legio II Parthica\" al tempo di Settimio Severo, quale riserva strategica a difesa del territorio italico e dello stesso imperatore che risiedeva ancora a Roma.\nIn epoca tardo-imperiale, tra le fortezze romane presenti in Italia degne di nota, fu l\"Arx Romana\" di \"Mediolanum\", che si trovava appena fuori da Porta Romana. L\"Arx Romana\", in particolare, era situata sulla sommit\u00e0 di una piccola collina (\"arx\", in latino, significa \"rocca, \"fortezza\", ma anche \"altura\", \"sommit\u00e0\", \"luogo elevato\"). Il sistema difensivo di \"Mediolanum\" era costituito anche da altre tre fortezze, il \"Castrum Vetus\", il \"Castrum Portae Novae\" e il \"Castrum Portae Jovis\".\nIn particolare, il \"Castrum Portae Jovis\", che prendeva il nome dall'omonima porta, inizi\u00f2 a rivestire, a partire dal 286, quando \"Mediolanum\" divent\u00f2 capitale dell'Impero romano d'Occidente, anche la funzione di \"Castra Praetoria\", ovvero di caserma dei pretoriani, reparto militare che svolgeva compiti di guardia del corpo dell'imperatore. Nella stessa area dove sorgeva il \"Castrum Portae Jovis\" venne costruito, in epoca medievale, il Castello di Porta Giovia, che fu poi trasformato nel moderno Castello Sforzesco.\nGeografia politica ed economica.\nMaggiori centri italici.\nQuello che segue \u00e8 un elenco delle principali \"civitas\", \"municipium\" e \"vicus\" presenti nella penisola italiana:\nRisorse economiche.\nA partire dalle conquiste dell'Italia greca del principio del III secolo a.C. (in particolare Taranto e Siracusa) e poi di quelle del mediterranee (inizio del II secolo a.C.) fino al tempo di Cesare, il saccheggio di paesi come il regno di Macedonia e la Grecia (dal 197 al 146 a.C.), Cartagine (146 a.C.), il regno di Pergamo lasciato a Roma in eredit\u00e0 (133 a.C.), il regno del Ponto dopo le campagne contro Mitridate (88-62 a.C.), la Siria seleucide conquistata da Pompeo (64-63 a.C.) e la Gallia prima meridionale e poi Comata da parte di Cesare (125-50 a.C.), port\u00f2 nelle casse di Roma \u00ab\"cos\u00ec numerose spoglie provenienti da nazioni opulente che l'Urbe non fu capace di contenere il frutto delle sue vittorie\"\u00bb.\nQuesto flusso di oro e opere d'arte port\u00f2 un enorme movimento di capitali in una citt\u00e0 che fino a quel momento era stata legata prevalentemente all'attivit\u00e0 agricola. Oltre poi ai bottini di guerra si aggiungevano anche le indennit\u00e0 di guerra imposte ai paesi conquistati e i nuovi tributi fatti pagare dai provinciali. Ci\u00f2 produsse non solo un aumento dei salari e del costo della vita, con conseguenze soprattutto sul ceto sociale pi\u00f9 povero, ma portarono anche alla svalutazione del denario. A tutto ci\u00f2 si aggiunga un afflusso di masse di schiavi imponente, basti pensare che dopo la conquista di Cartagine vennero deportati prigionieri di guerra e dopo le guerre contro Cimbri e Teutoni vennero immessi sul mercato cittadino ben schiavi.\nIl fatto poi che questa politica di conquista dell'area mediterranea port\u00f2 progressivamente a tenere lontani dal suolo italico i cittadini-soldati-agricoltori che prestavano servizio nell'esercito romano per lunghi anni, comport\u00f2 profonde trasformazioni nell'agricoltura italica, riducendo le produzioni cerealicole (per l'afflusso di grano straniero e provinciale e quindi di scarso interesse commerciale) a vantaggio della coltura di piantagioni di ulivo e viti. I piccoli contadini furono cos\u00ec costretti a vendere i loro terreni, che ormai si andavano concentrando nelle mani di pochi e grandi latifondisti, con il conseguente esodo rurale e proletarizzazione della popolazione urbana e in particolare di Roma, oppure a cambiare le loro pratiche rurali, con conseguente aumento dei costi, andando a produrre soprattutto di olio e vino.\nAl tempo di Augusto l'Impero romano dominava su una popolazione di circa 55 milioni di persone (di cui 8-10 in Italia) su una superficie di circa 3,3 milioni di chilometri quadrati. Rispetto ai tempi moderni, la densit\u00e0 era piuttosto bassa: 17 abitanti per chilometro quadrato, i tassi di mortalit\u00e0 e natalit\u00e0 molto elevati e la vita media non superava i 20 anni. Solo un decimo della sua popolazione viveva nelle sue 3\u00a0000 citt\u00e0, pi\u00f9 in particolare: 3 milioni circa abitavano nelle quattro citt\u00e0 pi\u00f9 grandi (Roma, Cartagine, Antiochia e Alessandria), di questi almeno un milione abitava nell'Urbe. Secondo calcoli approssimativi il prodotto interno lordo di quell'Impero era a quell'epoca attorno ai 20 miliardi di sesterzi e caratterizzato da vertiginose concentrazioni di ricchezze.\nIl reddito annuale dell'imperatore era attorno ai 15 milioni di sesterzi, quello dei 600 senatori ammontava a circa 100 milioni (0,5 per cento del Pil), il 3 per cento dei percettori di redditi godeva del 25 per cento delle ricchezze prodotte. L'Italia, centro dell'Impero augusteo, godeva di una posizione privilegiata: grazie alle nuove conquiste di Augusto poteva disporre di nuovi grandi mercati di approvvigionamento (grano, in primo luogo, proveniente dalla Sicilia, dall'Africa, dall'Egitto) e di nuovi mercati di sbocco per le proprie esportazioni di vino e olio; le terre confiscate alle popolazioni sottomesse erano immense e dalle province arrivavano tributi in moneta e in natura (bottini di guerra, milioni di schiavi, tonnellate d'oro).\nL'economia italica era florida: agricoltura, artigianato e industria ebbero una notevole crescita, che permise l'esportazione dei beni verso le province, basti qui ricordare il celebre vino Falerno e le lucerne in terracotta Fortis o la terra sigillata aretina, tutti prodotti che mantennero una sorta di monopolio mondiale fino al II secolo.\nPer quanto riguarda i singoli territori, l'economia dell'Italia nord occidentale si basava principalmente su un'agricoltura caratterizzata da abbondanti raccolti e su un'intensa attivit\u00e0 estrattiva che era localizzata soprattutto in Valle d'Aosta e nei dintorni di Ivrea e Vercelli.\nCon un importante provvedimento, l'imperatore Domiziano (81 - 96) si dimostr\u00f2 attento alla situazione produttiva dell'Impero e in particolare dell'Italia. Eman\u00f2 un decreto che vietava l'aumento della coltivazione della vite in Italia e imponeva la distruzione di met\u00e0 delle coltivazione nelle province. La decisione, pare fu presa per convertire terreni alla coltivazione di cereali, in modo tale da evitare rischi di carestia. In concreto si tratt\u00f2 di un provvedimento protezionista che favor\u00ec i produttori italici di vino, quando l'economia Italica iniziava a declinare di fronte alla concorrenza delle province.\nTraiano (98 - 117), per ovviare al declino dell'agricoltura italica, impose ai senatori di investire in Italia almeno un terzo dei loro capitali. Pose dei limiti all'emigrazioni dalla penisola, tentando di incentivare la presenza del ceto imprenditore e della manodopera in un'Italia che stava perdendo la sua centralit\u00e0 e che stava per avviarsi a una fase di declino. Traiano fece bruciare i registri delle tasse arretrate (raffigurato in quest'atto nei Plutei della Curia) per alleggerire la pressione fiscale sulle province e abol\u00ec alcune tassazioni che gravavano sui provinciali e gli italici; pot\u00e9 cos\u00ec creare una sorta di cassa risparmio popolare che concedeva prestiti ai piccoli contadini e imprenditori romani che in tal modo beneficiarono di larghe concessioni; vennero poi favorite le prime cooperative e associazioni dei mestieri.\nAncora a Traiano si deve l\"Institutio Alimentaria\", provvedimento preso nel 103 in favore dei bambini bisognosi dell'Italia romana. L'imperatore, che pass\u00f2 alla storia come \"optimus princeps\", prelev\u00f2 dal suo patrimonio personale le somme necessarie a garantire un avvenire sereno a centinaia di bambini bisognosi, legittimi e illegittimi, soprattutto nelle campagne. Tracce storiche dell'avvenimento sono rimaste sull'Arco di Traiano di Benevento, dove \u00e8 raffigurata la distribuzione di viveri ai bambini poveri per via dell\"institutio\"; gli stessi episodi sono rappresentati nel Foro Romano.\nA lungo la critica vide il quadro di un'Italia romana in declino a partire dalla fine del II secolo, toccata da un grave crisi economica e dallo spopolamento e, infine, incapace di opporre resistenza alla concorrenza delle province. Tuttavia, mentre \u00e8 vero che alcune province seppero assicurarsi alcuni ambiti del mercato, perch\u00e9 percepirono per prime alcune esigenze, \u00e8 difficile estrapolare un quadro generale e valido per tutto l'Impero. Un esempio di questi casi \u00e8 quello delle ceramiche sigillate, la cui produzione si spost\u00f2 da Arezzo alle Gallie; lo spostamento delle produzioni di ceramiche dall'Italia in Gallia corrispondeva anche alla presenza della domanda dei legionari accampati sul confine del Reno; si trattava di un esercito di oltre centomila uomini, considerando gli ausiliari, cui vanno aggiunti donne, schiavi e altre persone al seguito. In Italia erano rimaste invece solo nove coorte pretorie, tre coorti urbane e sette di vigili non militarizzati. Altri studiosi, come Moses Finley, minimizzano l'importanza globale di queste produzioni nell'economia antica, prevalentemente agraria.\nUna parte dei ricercatori considera infine lo spostamento dei siti di produzione come rivelatori di spostamenti economici pi\u00f9 importanti ma meno visibili di quelli trattati dalle fonti. Questa prospettiva si basa sull'idea che alcuni cantieri di produzione, un tempo floridi, si trovarono a subire una fortissima concorrenza, nello stesso periodo in cui l'intera economia italica si trovava ad affrontare gli stessi problemi. \u00c8 il caso della villa Settefinestre verso \"Cosa\" che vede le sue produzioni declinare, fino all'abbandono verso il 160 - 170. \u00c8 tuttavia rischioso generalizzare la situazione storica di una sola regione, per quanto brillantemente ricostruita, e considerarla valida per tutta l'Italia. Altre aree, mostravano infatti maggior dinamismo economico, come la zona di Aquileia e in generale l'Italia settentrionale.\nChe le importazioni dalle province superassero di gran lunga le esportazioni dall'Italia nella loro direzione non comporta necessariamente un declino dell'Italia, ma piuttosto le dimensioni sproporzionate del mercato romano-italico, foraggiato dalle imposte raccolte in provincia e redistribuite come salari e donativi ai funzionari, o le spese non lievi della corte imperiale e dei pi\u00f9 ricchi senatori, mentre la situazione tecnologica rendeva i trasporti marittimi a lunga distanza pi\u00f9 economici dei trasporti terrestri a media distanza. L'Italia da sola, inoltre, non poteva produrre abbastanza da nutrire Roma con il suo milione di abitanti, tanto pi\u00f9 che la coltivazione del grano era poco remunerativa rispetto all'olivo e alla vite; le importazioni massicce, soprattutto alimentari, non bilanciate dalle esportazioni rendono conto di un declino.\nAntonino Pio fece dono al popolo e all'esercito di una somma a noi sconosciuta, oltre a donare alimenti ai fanciulli pi\u00f9 bisognosi, per onorare la moglie Faustina maggiore. E durante un successivo \"congiarium\" (nel 145), furono donati a ciascun abitante di Roma 100 denari (pari a 400 sesterzi), per celebrare il matrimonio tra la figlia Annia Faustina e il futuro erede al principato, Marco Aurelio. Si racconta che alla morte della moglie Faustina, Antonino la divinizz\u00f2 e le intitol\u00f2 un nuovo \"alimenta\", il \"Puellae Faustinae\", e un tempio nel Foro Romano, diventato dopo la morte dello stesso nel 161, il tempio di Antonino e Faustina.\nL'Imperatore Marco Aurelio don\u00f2 un \"congiarium\" al popolo, quando diede al figlio Commodo la \"toga virile\" nel 175. Due anni pi\u00f9 tardi nel 177, quando associ\u00f2 al trono il figlio, attribuendogli la \"tribunicia potestas\", organizz\u00f2 un nuovo \"congiarium\" con spettacoli gladiatori. Il figlio Commodo distribu\u00ec un nuovo \"congiarium\" al popolo di ben 725 denarii durante il suo regno (180-192).\nMarco, appena salito al trono nel 161 fu costretto a ridurre il titolo d'argento del denario dall'83,5% al 79% (percentuale di purezza). Pochi anni pi\u00f9 tardi, nel 168, rivalut\u00f2 il denario, incrementando il suo titolo dal 79% all'82% \u2014 passando da 2.57\u00a0grammi a 2.67\u00a0grammi. Ma due anni pi\u00f9 tardi fu costretto di nuovo a tornare al precedente titolo a causa della guerra germanica e della conseguente crisi militare lungo le frontiere settentrionali.\nL'economia dell'impero romano nei primi due secoli si era basata sulla conquista militare di nuovi territori e sullo sfruttamento schiavistico delle campagne: in mancanza di nuove conquiste e dei bottini di guerra le spese dello Stato, sempre pi\u00f9 impellenti per poter far fronte alle pressioni esterne, furono coperte con un progressivo aumento delle tassazioni, proprio quando la diminuzione del numero di schiavi minava le possibilit\u00e0 economiche dei cittadini. Gradualmente la ricchezza, l'importanza politica, sociale, istituzionale e culturale si era livellata tra il centro e le province dell'Impero romano, sebbene con disparit\u00e0 ancora evidenti (in genere le province orientali erano economicamente pi\u00f9 sviluppate di quelle occidentali). Per Roma e l'Italia questo ebbe conseguenze negative, poich\u00e9 ivi la forza lavoro era costituita prevalentemente dagli schiavi, che venivano catturati durante le guerre. Sembra che se la situazione di pace dell'epoca degli Antonini avesse prodotto, per quanto riguarda la Citt\u00e0 eterna e molte regioni italiane, una crescita demografica di considerevoli proporzioni, nel contempo vi aveva causato un calo produttivo acuito da una sempre pi\u00f9 agguerrita concorrenza delle province. Il reperimento di manodopera servile a basso costo, formata soprattutto da schiavi, non aveva fino ad allora rese necessarie particolari evoluzioni tecniche.\nLe continue scorrerie da parte dei barbari nei vent'anni successivi alla fine della dinastia dei Severi avevano messo in ginocchio l'economia e il commercio dell'Impero romano. Numerose fattorie e raccolti erano stati distrutti, se non dai barbari, da bande di briganti e dalle armate romane alla ricerca di sostentamento, durante le campagne militari combattute sia contro i nemici esterni, sia contro quelli interni (usurpatori alla porpora imperiale). La scarsit\u00e0 di cibo generava, inoltre, una domanda superiore all'offerta di derrate alimentari, con evidenti conseguenze inflazionistiche sui beni di prima necessit\u00e0. A tutto ci\u00f2 si aggiungeva un costante reclutamento forzato di militari, a danno della manovalanza impiegata nelle campagne agricole, con conseguente abbandono di numerose fattorie e vaste aree di campi da coltivare. Questa impellente richiesta di soldati, a sua volta, aveva generato una implicita corsa al rialzo del prezzo per ottenere la porpora imperiale. Ogni nuovo imperatore o usurpatore era costretto, pertanto, a offrire al proprio esercito crescenti donativi e paghe sempre pi\u00f9 remunerative, con grave danno per l\"aerarium\" imperiale, spesso costretto a coprire queste spese straordinarie con la confisca di enormi patrimoni di cittadini privati, vittime in questi anni di proscrizioni \"di parte\".\nLa crisi era aggravata, inoltre, dall'iperinflazione causata da anni di svalutazione della moneta. Questa si era resa necessaria gi\u00e0 sotto gli imperatori della dinastia dei Severi, che per far fronte alle necessit\u00e0 militari avevano ampliato l'esercito di un quarto e raddoppiata la paga base. Le spese militari costituivano poi il 75% circa del bilancio totale statale, in quanto poca era la spesa \"sociale\", mentre tutto il resto era utilizzato in progetti di prestigiose costruzioni a Roma e nelle province; a ci\u00f2 si aggiungeva un sussidio in grano per coloro che risultavano disoccupati, oltre ad aiuti al proletariato di Roma (\"congiaria\") e sussidi alle famiglie italiche (simile ai moderni assegni familiari) per incoraggiarle a generare pi\u00f9 figli.\nE se sotto la Repubblica le monete erano coniate prevalentemente Roma e la zecca si trovava, inizialmente, nei pressi del tempio di Giunone Moneta, sull\"'Arx\", salvo alcune zecche mobili al seguito dell'esercito, che iniziarono a coniare monete, ad esempio durante le guerre di Silla, Lucullo, Pompeo in Oriente o durante le guerre civili, sia quelle di Cesare contro Pompeo, sia in quelle successive. Fu soprattutto crisi del III secolo a moltiplicare le zecche imperiali, per sopperire alla crescente militarizzazione imperiale e che provoc\u00f2 un primo decentramento e moltiplicarono le zecche vicine alle zone ad alta concentrazione di militari, zone in cui la richiesta di monete era elevata. Con la riforma monetaria di Aureliano del 274, quest'ultimo cerc\u00f2 di frenare la svalutazione della moneta agendo principalmente su due leve: sul valore dei nominali e sull'organizzazione delle zecche, che si erano affiancate a quella principale di Roma. Si trattava di una serie ridotta di zecche imperiali, create durante il periodo della crisi del III secolo e collocate soprattutto in posizioni strategiche.\nFu cos\u00ec che venne favorito il potenziamento delle zecche provinciali imperiali, in modo che potessero operare in modo continuativo, non saltuario come accadeva prima, dall'altra parte ridusse i volumi della zecca di Roma in Italia, che impiegava un numero di addetti ormai imponente e difficile da gestire sul piano sociale, chiudendone ben 7 officine su 12, tra quelle preposte alla coniazione di moneta di mistura. La riforma monetaria di Diocleziano iniziata dal 294 vide una seconda ondata di creazione di zecche, che erano distribuite nelle diverse province, con l'eccezione della Hispania: Londra, Cartagine, Aquileia, Tessalonica, Nicomedia e Alessandria. Infine le successive capitali imperiali della tetrarchia favorirono l'apertura di qualche zecca supplementare. Le invasioni del V secolo posero fine all'attivit\u00e0 delle zecche occidentali e della zona danubiana.\nVie di comunicazione.\nLa rete stradale romana era funzionale allo sviluppo territoriale dell'impero; le vie di comunicazione erano pensate soprattutto per scopi militari, per poter muovere rapidamente le legioni verso le provincie pi\u00f9 lontane. A partire dal IV secolo a.C. quando Roma inizi\u00f2 a espandersi, di pari passo la conquista della penisola venne avviata la costruzione di nuove strade, come supporto alla progressiva annessione di nuovi territori, e solo dopo aver consolidato le nuove conquiste esse venivano utilizzate anche con funzioni amministrative e commerciali.\nPlinio il Vecchio racconta che da \"Augusta Praetoria\" (Aosta) a \"Rhegium\" (Reggio Calabria), passando da Roma e Capua, si potevano incontrare strade per 1.020 miglia.\nLa rete stradale romana in Italia risale in larga parte all'et\u00e0 repubblicana. Nell'area romana la costruzione di vere e proprie strade ebbe inizio assai presto, facilitata dalle caratteristiche fisiche del territorio laziale, che con le grandi valli che convergevano verso la citt\u00e0 (Tevere, Aniene e Sacco-Liri) e le zone collinari e pianeggianti che la circondavano non presentavano grossi ostacoli alle comunicazioni terrestri. Queste strade seguivano i percorsi di piste e di sentieri preesistenti e collegavano Roma con le citt\u00e0 vicine.\nLa decisione di costruire le grandi vie di comunicazione, le \"viae publicae\", conosciute come \"strade consolari\", era di competenza del governo centrale e in particolare in et\u00e0 repubblicana dei magistrati \"cum imperio\" (consoli, censori e pretori, i proconsoli nelle provincie), dopo il 20 a.C. dell'imperatore stesso.\nNel corso dei secoli il loro tracciato ha subito diverse modifiche, con variazioni di percorso e prolungamenti.\nMolte di queste strade prendevano il nome dai magistrati che ne ordinarono la costruzione. In altri casi il nome deriva dalla localit\u00e0 cui termina la strada stessa; ad esempio la via Ardeatina, che porta da Roma ad Ardea. In altri casi ancora, dall'utilizzo che se ne faceva\u02d0 la via Salaria ad esempio \u00e8 cos\u00ec chiamata perch\u00e9 vi si trasportava il sale.\nBench\u00e9 il tracciato delle principali strade sia noto, in molti casi esistono tra gli studiosi disparit\u00e0 di opinioni per la mancanza di evidenze archeologiche dovute all'interramento nel tempo della sede stradale o al contrario all'asportazione dei tratti sopraelevati o ancora perch\u00e9 le strutture sono state distrutte dall'espansione urbanistica delle citt\u00e0. Talvolta non esistono notizie neppure riguardo alla denominazione originaria delle vie, in questi casi gli studiosi moderni le identificano con i nomi latini delle citt\u00e0 collegate. Molte strade moderne ancora seguono il tracciato di quelle romane o, pur con un percorso leggermente diverso, ne riprendono la denominazione.\nLungo le strade, oltre alle legioni in marcia di trasferimento si potevano incontrare pubblici funzionari, corrieri a cavallo del cursus publicus (il servizio postale che assicurava le comunicazioni del potere centrale con gli organi amministrativi periferici), corrieri privati, i cosiddetti \"tabellarii\", e numerosi privati cittadini che a piedi, a cavallo o con carri si spostavano per le loro esigenze commerciali o personali.\nA servizio dei viaggiatori esistevano dei punti di sosta. Le \"mansiones\", situate lungo le vie principali a circa una giornata di viaggio, erano riservate ai funzionari pubblici, mentre per i privati c'erano \"tabernae\" e \"cauponae\"; lungo il percorso, a intervalli pi\u00f9 o meno regolari si trovavano inoltre le \"mutationes\" stazioni per il cambio degli animali da trasporto e la riparazione dei carri. Le legioni erano invece completamente autonome, perch\u00e9 portavano con s\u00e9 tutti gli approvvigionamenti e approntavano ogni giorno il proprio accampamento a lato della strada.\nArte e architettura.\nUrbanistica.\nRispetto alle province fu soprattutto l'Italia ad essere privilegiata da Augusto, che vi costru\u00ec una fitta rete stradale e abbell\u00ec le citt\u00e0 dotandole di numerose strutture pubbliche (fori, templi, anfiteatri, teatri, terme..) e di uffici di raccolta tributari. Esempio degno di nota \u00e8 \"Mediolanum\", per cui Augusto predispose un vero e proprio piano regolatore dotato di una certa complessit\u00e0, compilato tra la fine del I secolo a.C e l'inizio del I secolo d.C., in base al quale fu prevista l'evoluzione dell'antico abitato celtico in citt\u00e0 romana, la cui struttura urbanistica fu conservata per secoli.\nPonti.\nIn Italia sono diversi i ponti che hanno conservato archi, piloni o fondamenta di epoca romana, oppure rifatte sullo stesso luogo con materiali di reimpiego dal precedente ponte romano, o per le quali si conosce dalle iscrizioni l'esistenza di un ponte romano ora scomparso; si tratta di ponti veri e propri, di viadotti e di frangicorrente (o rostri).\nCupole.\nI Romani furono i primi nella storia dell'architettura a realizzare cupole e creare enormi e ben definiti spazi interni. Le cupole vennero introdotte nelle maggiori costruzioni romane: terme, palazzi, mausolei, chiese e solo pi\u00f9 tardi nei teatri. Anche le semi-cupole vennero adottate nel campo dell'architettura (per esempio per coronare un'abside nell'architettura cristiana). Le cupole furono costruite a partire dal I secolo a.C. a Roma e in Italia e successivamente nelle provincie romane del Mar Mediterraneo.\nCisterne.\nLe cisterne sono state usate prevalentemente per l'uso di acquedotti, terme o basilari per la Marina militare romana."}
{"id": "1249996", "revid": "298055", "url": "https://it.wikipedia.org/wiki?curid=1249996", "title": "Ventanas (Davide Van De Sfroos)", "text": "Ventanas \u00e8 stato il primo DVD pubblicato dal cantautore Davide Van De Sfroos. Questo contiene le immagini e le canzoni del tour estivo dell'artista, partito il 10 giugno durante la Notte bianca di Como e conclusosi il 22 ottobre a Sondrio.\nL'album include 12 canzoni, gi\u00e0 pubblicate in precedenti album di Van De Sfroos, riproposte con arrangiamenti diversi, oltre a 13 contenuti extra."}
{"id": "1249998", "revid": "330019", "url": "https://it.wikipedia.org/wiki?curid=1249998", "title": "San Pietro in Selve", "text": "San Pietro in Selve (in croato \"Sveti Petar u \u0160umi\"; in veneto \"San Piero in Selve\") \u00e8 un comune croato di 1.067 abitanti dell'Istria.\nLocalit\u00e0.\nIl comune di San Pietro in Selve ha un solo insediamento (\"naselja\"), San Pietro in Selve (\"Sveti Petar u \u0160umi\").\nStoria.\nL'insediamento posto nella Marca d'Istria sorse intorno all'abbazia benedettina dei Santi Pietro e Paolo, fondata nel 1134 da Engilberto II, conte di Gorizia e dell'Istria, e menzionata per la prima volta in una sentenza del vescovo di Pedena del 1174. L'abbazia \u00e8 dotata di numerose propriet\u00e0 territoriali e feudali fra cui Rovarolo di Montona, met\u00e0 del territorio di San Michele di Leme di Orsera e delle decime di Corridico di Antignana.\nNel 1459 il monastero, abbandonato dai benedettini, pass\u00f2 all'Ordine dei Paolini con il consenso di papa Pio II e dell'imperatore Federico III, venne costruito un noviziato e una scuola elementare per i bambini istriani e vennero unite al priorato paolino la chiesa dell'antica abbazia di Sant' Elisabetta di Novacco di Montona e le chiese di San Salvatore di Caldier e San Dionisio nei pressi di Caroiba. L'attuale complesso monastico barocco fu terminato nel 1731. L'abbazia venne soppressa dall'imperatore Giuseppe II nel 1783, ma fu ristabilita nel 1993.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a San Pietro in Selve \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nLingue e dialetti.\nIl censimento 2011 riporta 1.057 croati, 3 bosniaci, 2 italiani."}
{"id": "1250001", "revid": "92723", "url": "https://it.wikipedia.org/wiki?curid=1250001", "title": "Chiesa cattolica a Porto Rico", "text": "La Chiesa cattolica a Porto Rico \u00e8 parte dell'universale Chiesa cattolica, in comunione con il vescovo di Roma, il papa, riconosciuto come suprema guida spirituale.\nStoria.\nCon la bolla \"Romanus pontifex\" di papa Giulio II dell'8 agosto 1511 fu eretta la diocesi di Porto Rico, affidata al canonico Alonso Manso, che fu il primo vescovo europeo a raggiungere il \"Nuovo Mondo\". La nuova diocesi fu eretta suffraganea dell'arcidiocesi di Siviglia in Spagna; in seguito pass\u00f2 all'arcidiocesi di Santo Domingo e poi a quella di Santiago de Cuba.\nIn seguito al trattato di Parigi del 1898 e al passaggio di Porto Rico sotto la giurisdizione statunitense, anche la Chiesa portoricana fu resa indipendente da Cuba: con il breve apostolico \"Actum praeclare\" del 20 febbraio 1903, papa Leone XIII separ\u00f2 la diocesi di Porto Rico dalla provincia ecclesiastica di Santiago de Cuba e la assoggett\u00f2 direttamente alla Santa Sede.\nNel 1924, con la bolla \"Ad Sacrosanctum Apostolatus Officium\", papa Pio XI eresse la diocesi di Ponce e cambi\u00f2 il nome della diocesi di Porto Rico in quello di San Juan.\nInfine nel 1960, fu eretta la diocesi di Arecibo: di conseguenza venne creata la provincia ecclesiastica di San Juan, e la diocesi di San Juan fu elevata al rango di arcidiocesi.\nIl 19 novembre 1969 papa Paolo VI con il breve \"Inter negotia\" dichiar\u00f2 Nostra Signora della Divina Provvidenza patrona principale della nazione di Porto Rico.\nNel 1973 monsignor Luis Aponte Mart\u00ednez fu creato primo cardinale del paese dallo stesso papa Paolo VI; si deve alla sua opera la costruzione del santuario mariano nazionale, dedicato alla \"Vergine della Divina Provvidenza\".\nOrganizzazione ecclesiastica.\nLa Chiesa cattolica a Porto Rico conta circa 2,8 milioni di battezzati, ovvero il 73% della popolazione. Il territorio del paese comprende un'arcidiocesi con cinque diocesi suffraganee.\nRappresentanza diplomatica.\nUna delegazione apostolica a Cuba e Porto Rico fu istituita nel 1898. Il 7 dicembre 1925 fu eretta la delegazione apostolica nelle Antille con il decreto \"Ea est Antillarum insularum\", con giurisdizione su tutte le isole Antille e con sede a L'Avana; essa sostitu\u00ec la precedente delegazione apostolica a Cuba e Porto Rico.\nDa allora una rappresentanza diplomatica specifica a Porto Rico non \u00e8 mai stata istituita ufficialmente, e come tale non si trova nell'elenco delle rappresentanze della Santa Sede dell'Annuario Pontificio. Tuttavia al nunzio apostolico nella Repubblica Dominicana \u00e8 affidato l'incarico a carattere personale di rappresentare la Santa Sede in qualit\u00e0 di delegato apostolico.\nConferenza episcopale.\nLa Conferenza \u00e8 uno dei membri del Consiglio episcopale latinoamericano (CELAM).\nElenco dei presidenti della Conferenza episcopale portoricana:\nElenco dei vicepresidenti della Conferenza episcopale portoricana:\nElenco dei Segretari generali della Conferenza episcopale portoricana:"}
{"id": "1250004", "revid": "2024225", "url": "https://it.wikipedia.org/wiki?curid=1250004", "title": "Challenger (America's Cup)", "text": "Nell'ambito della competizione velistica dell'America's Cup, il challenger \u00e8 il primo sindacato che ha sfidato il defender, che \u00e8 invece il sindacato che detiene correntemente il trofeo.\nStoria.\nFino al 1983, il challenger \u00e8 sempre stato unico, e pertanto partecipava di diritto alla regata che decideva a chi spettava il trofeo: quell'anno si presentarono per la prima volta sei diversi pretendenti e pertanto fu organizzato un torneo, la Louis Vuitton Cup, il cui vincitore acquisisce il diritto di partecipare all'America's Cup vera e propria, cio\u00e8 la sfida al defender. \nDato che negli anni recenti le sfide presentate sono plurime, si indica come challenger il sindacato che vince la Prada Cup e come challenger of record il sindacato che lancia per primo la sfida: il challenger of record firma con il defender il protocollo dell'edizione che andr\u00e0 disputata e rappresenta tutti gli altri eventuali sfidanti che si aggiungeranno."}
{"id": "1250005", "revid": "22356", "url": "https://it.wikipedia.org/wiki?curid=1250005", "title": "Desmatosuchus", "text": "Il Desmatosuchus (\"coccodrillo collegato\") era un rettile arcosauro estinto appartenente all'ordine degli aetosauri, a sua volta clade dei crurotarsi. Era tra questi uno dei pi\u00f9 grossi, lungo 3-5 metri e viveva in Nord America durante il Triassico. Come tutti i coccodrilli quando camminava gli arti sporgevano fuori dalla proiezione del corpo sul terreno, al contrario dei primi dinosauri che vivevano in quella stessa epoca, come il Coelophysis.\nDescrizione.\nSebbene fosse un docile erbivoro che si nutriva esclusivamente di piante, pochi predatori potevano attaccare questo aetosauro: come infatti molti membri del suo ordine, era corazzato sul dorso e sul ventre. La cosa per\u00f2 che lo distingueva da tutti erano due lunghi spuntoni che crescevano dalle spalle lunghi fino a 45 cm. Servivano per scoraggiare i carnivori pi\u00f9 feroci, quali \"Rutiodon\" e \"Postosuchus\".\nIntelligenza.\nHopson (1977, 1979) us\u00f2 endocasti di coccodrilli recenti e dell'aetosauride \"Desmatosuchus\", originariamente descritto da Case (1921), per predire l'anatomia ancestrale del cervello degli arcosauri. L'endocasto di \"Desmatosuchus\" \u00e8 stretto e allungato con prominenti flessure cefaliche e pontine. I suoi grandi bulbi olfattivi suggeriscono che l'animale aveva un senso dell'olfatto molto sviluppato, come molti rettili odierni. I piccoli emisferi cerebrali mancano dell'anatomia superficiale, indicando un riempimento della scatola cranica incompleto, suggerendo un'intelligenza modesta. Non c'\u00e8 indicazione del mesencefalo. Gli alligatori moderni hanno un E.Q leggermente sotto l'1.0, ed \u00e8 ragionevole assumere che lo stesso valesse per \"Desmatosuchus\"."}
{"id": "1250007", "revid": "474175", "url": "https://it.wikipedia.org/wiki?curid=1250007", "title": "Sanvincenti", "text": "Sanvincenti (in croato \"Svetvin\u010denat\") \u00e8 un comune croato di 2.183 abitanti, situato nella parte centro-meridionale dell'Istria.\nGeografia.\nSanvincenti \u00e8 situato nell'Istria centrale, 30 km a nord di Pola.\nStoria.\nL'insediamento nasce nell'Alto Medioevo con la fondazione dell'abbazia benedettina di San Vincenti.\nSociet\u00e0.\nEtnie e minoranze straniere.\nSecondo il censimento del 1921, la popolazione di Sanvincenti era cos\u00ec distribuita etnicamente:\nL'82,64% della popolazione era italiana mentre la restante parte era croata. \u00c8 da ricordare inoltre che quasi tutti gli abitanti di lingua croata era in grado di parlare l'italiano, diversamente pochi italiani sapevano parlare il croato.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Sanvincenti \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nConseguentemente all'esodo di massa della popolazione italiana dopo la seconda guerra mondiale (specialmente nel 1949 con la creazione delle Zadruge-cooperative agricole di ispirazione sovietica) questo borgo istriano cambi\u00f2 in parte la sua struttura etnica e nazionale a favore dei croati del contado. Sanvincenti \u00e8 oggi un comune croato, con un piccolissimo nucleo italiano.\nLocalit\u00e0.\nIl comune di Sanvincenti \u00e8 diviso in 22 insediamenti (\"naselja\"):"}
{"id": "1250013", "revid": "1522738", "url": "https://it.wikipedia.org/wiki?curid=1250013", "title": "Santa Domenica (Croazia)", "text": "Santa Domenica (in croato \"Sveta Nedelja\"; in italiano anche Santa Domenica d'Albona; in veneto \"Santa Domenega\") \u00e8 un comune croato di abitanti dell'Istria orientale.\nCorsi d'acqua.\nFiume Arsa (\"Ra\u0161a\");\nLocalit\u00e0.\nIl comune di Santa Domenica \u00e8 diviso in 22 insediamenti (\"naselja\"), con i relativi abitanti secondo il censimento del 2011:\nAbitanti che vivono in case sparse: 9 ab.\nAltre localit\u00e0 nel comune: Goglia (\"Golji\"), Villa Clapei\nSociet\u00e0.\nEtnie e minoranza straniere.\nSecondo il censimento del 1921, la popolazione di Santa Domenica era cos\u00ec distribuita etnicamente:\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Santa Domenica \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nFino alla seconda guerra mondiale, gli italiani costituivano la maggioranza degli abitanti del paese di Santa Domenica, mentre i croati erano largamente maggioritari nelle campagne del comune. A seguito degli eventi successivi al conflitto, sopravvive solo un piccolo nucleo d'italiani che hanno dato vita alla \"Comunit\u00e0 degli Italiani di Santa Domenica\"."}
{"id": "1250017", "revid": "1573940", "url": "https://it.wikipedia.org/wiki?curid=1250017", "title": "Chiesa di San Jacopo (Camporgiano)", "text": "La chiesa di San Iacopo o Giacomo \u00e8 un edificio sacro che si trova a Camporgiano.\nStoria e descrizione.\nUn'iscrizione del 1838 collocata all'interno della lunetta del portale documenta i lavori di restauro e di ingrandimento della chiesa, lavori che hanno interessato anche la facciata stessa in pietra, dal corpo centrale avanzato ed evidenziato da paraste.\nL'interno a tre navate con pilastri presenta altari di met\u00e0 Settecento. Il dipinto all'altar maggiore con la \"Trinit\u00e0 e i santi Rocco, Domenico, Frediano\" \u00e8 stato di recente attribuito a Francesco Pellegrinetti di Camaiore. Fra le opere, una scultura lignea raffigurante la \"Madonna col Bambino\" del secondo quarto del XIV secolo, di ambito di Andrea Pisano."}
{"id": "1250018", "revid": "1983214", "url": "https://it.wikipedia.org/wiki?curid=1250018", "title": "Shooting Star", "text": ""}
{"id": "1250023", "revid": "295921", "url": "https://it.wikipedia.org/wiki?curid=1250023", "title": "Massimo Lotti", "text": "Carriera.\nGiocatore.\nInizia a giocare a livello dilettantistico nel 1986 nel Cassino, mentre l'anno successivo passa al Gaeta.\nNel 1989 il Campania-Puteolana lo manda in prestito al dove colleziona un gettone di presenza e vince il Campionato Interregionale. Inizia la sua carriera professionistica nel 1994, in Serie C2, nell'Albanova.\nDue anni dopo si trasferisce in Serie B nel Castel di Sangro dove disputa due stagioni.\nNel 1996-97 Lotti \u00e8 emerso come un membro importante della squadra di Castel di Sangro nel libro dello scrittore statunitense Joe McGinniss \"Il Miracolo di Castel di Sangro\" (1996): ovvero promozione e salvezza in Serie B. Viene quindi acquistato dal Lecce dove passa tre stagioni piuttosto difficili (solo 4 presenze di cui una in Serie A, a Roma il 24 ottobre 1999 in Lazio-Lecce 4-2, giocando tutta la gara).\nNell'ultima stagione non riesce a fare neanche una presenza. Si trasferisce quindi prima all' per un anno e poi al Benevento per tre stagioni da titolare in Serie C1.\nNel 2005 si trasferisce al , appena fallito e retrocesso in Serie C2. In quell'anno contribuisce alla promozione dei lagunari in Serie C1.\nL'ultima stagione rimane a Venezia dove conserva il posto da titolare fino a met\u00e0 stagione, quando, per colpa di un infortunio, dovr\u00e0 cedere il posto a Giuseppe Aprea, senza pi\u00f9 recuperarlo anche dopo aver risolto i problemi fisici.\nHa sfiorato la promozione in Serie B con il Venezia sconfitto ai play-off contro il .\nNella stagione stagione 2007-2008 \u00e8 confermato al Venezia come secondo portiere, ma, a causa di un grave infortunio capitato ad Aprea, a dicembre ritrova la titolarit\u00e0 persa un anno prima.\nChiude la carriera da giocatore al in Serie D nel 2011.\nAllenatore.\nDal 5 ottobre 2011 al 1\u00ba luglio 2015 ha fatto parte dello staff tecnico di Michele Serena allo Spezia, nel Padova e successivamente nell'Unione Venezia.\nIl 18 settembre lascia Venezia. Con l'avvento di mister Inzaghi sulla panchina dei lagunari, entra in pianta stabile nello staff del nuovo mister diventandone importante punto di riferimento per le sue qualit\u00e0 professionali ed umane. A giugno 2018, le strade tra mister Inzaghi (approdato a Bologna dove trover\u00e0 Luca Bucci nello staff del Bologna calcio nel ruolo di preparatore dei portieri) e Massimo Lotti si separano ma la societ\u00e0 Venezia decide di rinnovare il contratto in scadenza fino al 30 giugno 2021 a supporto del nuovo mister Vecchi (arrivato dalla plurivittoriosa esperienza sulla panchina dell'Inter Primavera) "}
{"id": "1250026", "revid": "436907", "url": "https://it.wikipedia.org/wiki?curid=1250026", "title": "Beast from the East", "text": "Beast from the East \u00e8 il primo album dal vivo del gruppo musicale statunitense Dokken, pubblicato il 16 novembre 1988 dalla Elektra Records. \u00c8 stato registrato in occasione di alcuni concerti in Giappone nell'aprile del 1988, mentre il gruppo era impegnato nel tour promozionale dell'album \"Back for the Attack\". La pubblicazione \u00e8 avvenuta pochi mesi prima del momentaneo scioglimento dei Dokken.\nL'album presenta versioni dal vivo di alcune delle canzoni pi\u00f9 famose della band. Include inoltre la traccia inedita registrata in studio \"Walk Away\", pubblicata come singolo promozionale e accompagnata da un videoclip che mostra i Dokken esibirsi sulle cime delle Santa Monica Mountains.\nIl disco ha fatto guadagnare al gruppo la sua prima e unica nomination ai Grammy Awards per la \"Miglior interpretazione metal\", persa in favore del brano \"One\" dei Metallica nel 1990.\nL'album ha raggiunto la 33\u00aa posizione della Billboard 200 ed \u00e8 stato certificato disco d'oro dalla RIAA negli Stati Uniti."}
{"id": "1250030", "revid": "1102782", "url": "https://it.wikipedia.org/wiki?curid=1250030", "title": "R\u00edo Piedras", "text": "R\u00edo Piedras \u00e8 la pi\u00f9 grande circoscrizione di San Juan, capitale di Porto Rico. \nStoria.\nFondata nel 1714, \u00e8 stata la sede del campus principale dell'Universit\u00e0 di Porto Rico fino al 1903, ottenendo cos\u00ec il soprannome popolare di \"citt\u00e0 universitaria\". \nR\u00edo Piedras fu un comune fino al 1951, anno in cui divenne parte amministrativa della citt\u00e0 di San Juan."}
{"id": "1250031", "revid": "101307868", "url": "https://it.wikipedia.org/wiki?curid=1250031", "title": "A Sud! A Sud!", "text": "A sud! A sud! \u00e8 un disco di Teresa De Sio arrangiato e diretto dal noto musicista Sas\u00e0 Flauto, gi\u00e0 collaboratore nei dischi precedenti della De Sio e di tanti altri artisti napoletani."}
{"id": "1250033", "revid": "78273", "url": "https://it.wikipedia.org/wiki?curid=1250033", "title": "Chiesa di San Iacopo", "text": ""}
{"id": "1250034", "revid": "287204", "url": "https://it.wikipedia.org/wiki?curid=1250034", "title": "Rio Piedras", "text": ""}
{"id": "1250036", "revid": "436907", "url": "https://it.wikipedia.org/wiki?curid=1250036", "title": "One Live Night", "text": "One Live Night \u00e8 un album dal vivo del gruppo musicale statunitense Dokken, pubblicato il 12 novembre 1996 dalla CMC International. \u00c8 stato registrato pochi mesi dopo la reunion del gruppo, al locale The Strand di Redondo Beach, California, nel dicembre del 1994.\nSi tratta di un concerto semi-acustico in cui i Dokken, oltre ai loro pezzi pi\u00f9 celebri, eseguono un paio di cover e presentano alcuni nuovi pezzi che andranno poi a finire nell'album \"Dysfunctional\". Il chitarrista George Lynch suona inoltre la strumentale \"I Will Remember\", tratta dal suo album solista \"Sacred Groove\". \nInizialmente distribuito solo in Giappone, il concerto \u00e8 stato filmato professionalmente e pubblicato anche in VHS e DVD."}
{"id": "1250039", "revid": "2130303", "url": "https://it.wikipedia.org/wiki?curid=1250039", "title": "Chiesa di Santa Maria Assunta a Puglianella", "text": "La chiesa di Santa Maria Assunta \u00e8 un edificio sacro che si trova in localit\u00e0 Puglianella a Camporgiano.\nStoria e descrizione.\nUn'epigrafe entro una nicchia del lato destro recante la data 1591 e un fonte battesimale coevo testimoniano l'antichit\u00e0 dell'edificio. Ancora un'iscrizione ricorda un ampliamento del 1681, mentre di quello successivo, settecentesco, resta traccia evidente all'interno, a una navata, con begli altari laterali in marmo e scagliola, ornati quello di destra con una pala in marmo ad altorilievo con \"Ges\u00f9 Crocifisso fra la Madonna e Santa Caterina d'Alessandria\", datata 1766, e quello opposto con un dipinto con i \"Santi Nicola e Lucia\", e dove al centro in una nicchia \u00e8 collocata una scultura lignea rappresentante la \"Madonna col Bambino\" attribuita a Nino Pisano e da collocarsi cronologicamente verso il 1370."}
{"id": "1250042", "revid": "1718925", "url": "https://it.wikipedia.org/wiki?curid=1250042", "title": "Sala stampa", "text": "La sala stampa \u00e8 un luogo dove solitamente si incontrano giornalisti per partecipare ad una conferenza stampa. \nEsempi.\nIn Italia ogni organo ne ha una nelle proprie sedi (Palazzo Chigi, Quirinale, Montecitorio, Palazzo Madama). Anche il Vaticano ha una sala stampa guidata da Greg Burke che \u00e8 succeduto a Padre Federico Lombardi.\nLa sala stampa del governo nel 2012 era guidata da Antonio Catrical\u00e0, Sottosegretario alla Presidenza del Consiglio e Segretario del Governo.\nNel mondo del calcio.\nAnche nel mondo sportivo, soprattutto calcistico, la sala stampa riveste un ruolo importante: \u00e8 il luogo dove gli allenatori commentano a fine partita la prestazione dei giocatori. I giorni precedenti alle partite, soprattutto a quelle di Champions League, la sala stampa dello stadio viene utilizzata per le conferenze stampa della vigilia della partita, mentre durante le gare di campionato vengono utilizzate le sale stampa all'interno delle sedi societarie. Secondo le norme UEFA sulla classificazione degli stadi lo stadio, per rientrare nella categoria 4 (fino al 2006 definita Elite), ossia la pi\u00f9 alta, che consente di presentare domanda per ospitare una finale delle competizioni UEFA, la sala stampa dello stadio deve poter ospitare almeno 75 posti a sedere."}
{"id": "1250045", "revid": "436907", "url": "https://it.wikipedia.org/wiki?curid=1250045", "title": "Live from the Sun", "text": "Live from the Sun \u00e8 un album dal vivo del gruppo musicale statunitense Dokken, pubblicato il 18 aprile 2000 dalla CMC International. \u00c8 stato registrato durante il tour promozionale dell'album \"Erase the Slate\", al Sun Theatre di Anaheim, California, il 4 novembre 1999.\nIl concerto \u00e8 stato filmato professionalmente e pubblicato anche in VHS e DVD."}
{"id": "1250046", "revid": "17654", "url": "https://it.wikipedia.org/wiki?curid=1250046", "title": "Marie Paul Hyacinthe Meyer", "text": ""}
{"id": "1250047", "revid": "2130303", "url": "https://it.wikipedia.org/wiki?curid=1250047", "title": "Chiesa di Santa Maria Assunta (Vitoio)", "text": "La chiesa di Santa Maria Assunta \u00e8 un edificio sacro che si trova in localit\u00e0 Vitoio a Camporgiano.\nStoria e descrizione.\nLa data 1784, che compare nel cartiglio incluso al centro del timpano triangolare spezzato sopra il portale maggiore, indica probabilmente la conclusione di una serie di lavori iniziati qualche decennio prima e che vedono la realizzazione dell'altare maggiore e la decorazione di quattro finestre con motivi in stucco a volute e a conchiglie. \nL'interno della chiesa \u00e8 a unica navata. L'abside venne sostituita dall'attuale scarsella nel 1618 come riporta l'iscrizione sulla soglia esterna di una delle finestre. La presenza del soffitto a cassettoni cinque-seicentesco, il bel ciborio in legno intagliato e dorato di inizio Seicento e l'ancona quattrocentesca con i \"Santi Antonio da Padova, Pietro, Giovanni, Domenico,\" attribuita al \"maestro di Borsigliana\", Pietro da Talada, con al centro la statua in marmo civitalesca della \"Madonna col Bbambino\" dell'inizio del XVI secolo, provano che la chiesa anche in precedenza aveva un arredo di una certa importanza. Il dipinto settecentesco su tela di \"San Giuseppe col Bambino\" \u00e8 di Giovan Battista Ponsi mentre il \"Battesimo di Cristo\" dell'inizio del XVII secolo \u00e8 attribuito alla bottega del De Vecchi che, originario di Roma, aveva traslato la sua attivit\u00e0 a Sillano, in alta Garfagnana alla fine del XVI secolo."}
{"id": "1250049", "revid": "10055983", "url": "https://it.wikipedia.org/wiki?curid=1250049", "title": "Kuestriner Vorland", "text": ""}
{"id": "1250050", "revid": "436907", "url": "https://it.wikipedia.org/wiki?curid=1250050", "title": "Japan Live '95", "text": "Japan Live '95 \u00e8 un album dal vivo del gruppo musicale statunitense Dokken, pubblicato il 9 settembre 2003 dalla Sanctuary Records.\nContiene la registrazione di un concerto tenuto dal gruppo nel 1995 durante il tour promozionale dell'album \"Dysfunctional\"."}
{"id": "1250051", "revid": "287204", "url": "https://it.wikipedia.org/wiki?curid=1250051", "title": "NGC 6744", "text": "NGC 6744 (nota anche come C 101) \u00e8 una galassia a spirale barrata nella costellazione del Pavone.\n\u00c8 una galassia di dimensioni apparenti relativamente notevoli; si dispone quasi di faccia verso la nostra Galassia, cosicch\u00e9 si mostra ben evidente la sua struttura a spirale, un nucleo allungato che tradisce in realt\u00e0 la \"barra\" tipica delle spirali barrate, su cui si avvolgono stretti i quattro bracci di spirale. \u00c8 un bell'oggetto con un telescopio da 200mm; un binocolo invece \u00e8 sufficiente appena per notare la sua presenza nel cielo australe. Dista dalla Via Lattea 22 milioni di anni-luce. Nel 2005 vi fu scoperta una supernova, 2005 at."}
{"id": "1250053", "revid": "287204", "url": "https://it.wikipedia.org/wiki?curid=1250053", "title": "Kustriner Vorland", "text": ""}
{"id": "1250055", "revid": "110157", "url": "https://it.wikipedia.org/wiki?curid=1250055", "title": "K\u00fcstrin-Kietz", "text": "K\u00fcstrin-Kietz \u00e8 una frazione del comune tedesco di K\u00fcstriner Vorland.\nStoria.\nIl 3 ottobre 1991 il comune di Kietz prese la denominazione di K\u00fcstrin-Kietz per ricordarne il passato; \nIl 31 gennaio 1997 il comune di K\u00fcstrin-Kietz fu fuso con i comuni di Gorgast e Manschnow, formando il nuovo comune di K\u00fcstriner Vorland.\nInfrastrutture e trasporti.\nStrade.\nIl centro abitato di K\u00fcstrin-Kietz \u00e8 attraversato dalla strada federale B\u00a01."}
{"id": "1250056", "revid": "149727", "url": "https://it.wikipedia.org/wiki?curid=1250056", "title": "Kuestrin-Kietz", "text": ""}
{"id": "1250057", "revid": "287204", "url": "https://it.wikipedia.org/wiki?curid=1250057", "title": "Kustrin-Kietz", "text": ""}
{"id": "1250058", "revid": "1516566", "url": "https://it.wikipedia.org/wiki?curid=1250058", "title": "Cipriano Valorsa", "text": "Vita e opere.\nCipriano Valorsa nacque a Grosio (SO) attorno al 1515-16. Fu il protagonista della pittura valtellinese del secondo Cinquecento ed ebbe un'attivit\u00e0 lunghissima e frenetica in moltissimi luoghi della Valtellina. La sua opera certa pi\u00f9 antica \u00e8 il polittico firmato e datato conservato in Sant'Ilario a Vervio.\nLa sua figura venne pi\u00f9 volte indagata dalla storiografia dal XVIII secolo in poi, cos\u00ec che il Valorsa \u00e8 diventato uno dei pochissimi artisti locali di cui si ha una biografia sostanziosa e una personalit\u00e0 abbastanza definita. Spesso \u00e8 ricordato come il \"Raffaello di Valtellina\", secondo una definizione che ne diede Giovanni Morelli. \nUn fondamentale apporto critico (soprattutto grazie a un riordino ponderato del catalogo) fu un saggio di Simonetta Coppa del 1985 all'interno di una pi\u00f9 ampia ricerca sugli affreschi di San Giorgio a Grosio. Diversi affreschi fino ad allora attribuiti a Valorsa vennero restituiti alla paternit\u00e0 di altri autori, in molti casi a quella sorta di \"padre\" stilistico del Valorsa che fu Vincenzo de Barberis.\nTra le principali opere del maestro valtellinese vi sono la decorazione del \"portichetto dei Disciplini\" di Chiuro, gli affreschi in S. Abbondio a Vione di Mazzo, L'abside di S. Gregorio a Ravoledo di Grosio, i cicli pittorici in S. Siro a Bianzone (\"Vita della Vergine\" e \"I martiri\") del 1548, le innumerevoli tele (al santuario di Sazzo di Ponte, in S. Agostino ad Agneda, la pala d'altare di S. Abbondio a Tresivio, ecc.). Unica opera dipinta fuori dalla Valtellina (ed \u00e8 sintomatico della contemporanea situazione politica e culturale della Valle) \u00e8 un ciclo nella chiesa della Nativit\u00e0 di Maria a Pellizzano, in Val di Sole (TN).\nIl suo stile ricalca quello dei maestri del rinascimento lombardo (da ricordare che Valorsa svolse il suo praticantato probabilmente nella bottega di Vincenzo de Barberis), ma volgarizzandone gli esiti. Le sue sono sempre immagini devozionali di facile impatto, accomunabili al linguaggio delle diffusissime confraternite religiose.\nNella sua bottega vi erano il figlio Giovan Angelo e Luigi Valloni, l'apporto di quest'ultimo \u00e8 riscontrabile in diverse opere del maestro."}
{"id": "1250061", "revid": "19580", "url": "https://it.wikipedia.org/wiki?curid=1250061", "title": "Seamonkey", "text": ""}
{"id": "1250065", "revid": "1573940", "url": "https://it.wikipedia.org/wiki?curid=1250065", "title": "Pieve di San Pietro (Careggine)", "text": "La pieve di San Pietro \u00e8 un edificio sacro che si trova a Careggine.\nLa chiesa \u00e8 ricordata dalle carte vescovili lucchesi nell'845, ma solo pi\u00f9 tardi, nel 995, ricevette il titolo di pieve. La chiesa, preceduta da un piccolo portico settecentesco, presenta ancora tracce della struttura romanica, ravvisabili soprattutto nel lato destro, ove compare un bassorilievo scarsamente leggibile, e nella torre campanaria aperta nella cella da una bifora."}
{"id": "1250068", "revid": "767487", "url": "https://it.wikipedia.org/wiki?curid=1250068", "title": "If Only (film)", "text": "If Only \u00e8 un film del 2004 diretto da Gil Junger.\nPellicola di produzione britannica con protagonisti Jennifer Love Hewitt e Paul Nicholls.\nTrama.\nSamantha Andrews \u00e8 una ragazza americana, che vive a Londra con il fidanzato Ian Wyndham. Alla fine della loro giornata, Ian va ad un concerto di Samantha in taxi; dopo il concerto, Samantha e Ian vanno in un ristorante in cui scoppia una lite in cui Samantha accusa Ian di non saperla amare davvero; Samantha esce dal ristorante in lacrime e sale sul taxi mentre Ian cerca di inseguirla, ma proprio in quel momento il taxi, arrivato ai semafori, viene travolto da un'altra macchina sotto gli occhi di Ian, mentre Samantha viene portata in ospedale, dove morir\u00e0 poco dopo a causa delle gravi ferite. Ian torna al suo appartamento, trova il quaderno di Samantha e lo apre, trovandovi un brano su cui stava lavorando. Si addormenta stringendo il quaderno a s\u00e9.\nLa mattina seguente, Ian trova Samantha vicino al letto viva e vegeta; scoprir\u00e0 infatti che tutto ci\u00f2 che aveva passato il giorno precedente era solo un sogno e che perci\u00f2 il destino ha voluto dargli una possibilit\u00e0 per stare vicino a Samantha. Dopo lo shock iniziale, Ian ritrova la felicit\u00e0 e cerca di evitare gli eventi del sogno anche se non con i risultati sperati: Samantha si brucia con la piastra per i capelli invece di scottarsi con il bollitore; la maglietta di Samantha viene macchiata, mentre l'orologio rimane intatto. Ian decide di rendere felice Samantha portandola nel suo casale in montagna; i due si dichiarano i loro sentimenti e fanno l'amore. Tornati a Londra, dopo un concerto decidono di andare a cena fuori in un ristorante. Dopo cena, prendono un taxi e mentre si stanno baciando l'auto viene travolta da un'altra macchina, ma Ian si getta su Samantha, salvandole la vita ma morendo al posto suo.\nColonna sonora.\nLa colonna sonora del film \u00e8 composta da canzoni cantate dall'attrice protagonista, Jennifer Love Hewitt:"}
{"id": "1250069", "revid": "19580", "url": "https://it.wikipedia.org/wiki?curid=1250069", "title": "Mozilla Suite", "text": ""}
{"id": "1250073", "revid": "2021733", "url": "https://it.wikipedia.org/wiki?curid=1250073", "title": "Palo (religione)", "text": "Il Palo o le Regole del Congo sono uno stretto gruppo di religioni africane di origine Bantu che gli schiavi dell'Africa Centrale importarono soprattutto nelle isole di Cuba e Porto Rico.\nCaratteristiche.\nIl palo si divide in tre correnti dette \"Regole\" principali: \nLa massima figura religiosa \u00e8 il Tata Enkise, il Padre Nganga, il ministro di culto che opera a favore della collettivit\u00e0, vista come entit\u00e0 familiare. Il sacerdote ha le conoscenze e l'abilit\u00e0 per interagire con le forze della natura, attraverso la \"Prenda\", una sorta di feticcio composto da un contenitore, le ossa di un morto, sperma, sangue, terra e foglie a cui ci si riferisce a volte con il nome di \"Nganga\", \"Nkiso\" o \"Cauzela\". Lo \"ngangulero\" instaura un dialogo con il morto che continua ad abitare nella Prenda e lo asseconda nutrendolo con il sangue di sacrifici animali (come polli o lucertole); in cambio il morto obbedisce allo stregone e lo protegge dal male.\nDivinit\u00e0.\nLe forze che governano gli elementi naturali sono chiamate \"Mpungus\" e assumono la valenza di divinit\u00e0, che a differenza di altre credenze di origine Bantu non sono mai antopomorfizzate.\nI principali \"mpungos\" sono:\nRiferimenti nella cultura di massa.\nNell'episodio \"La forza del cuore\" (6x12) della serie televisiva \"Criminal Minds\", gli agenti della BAU indagano su un serial killer le cui abitudini sono connesse al culto del Palo. \nUn vero caso di serial killer legato a questa religione \u00e8 quello di Adolfo Constanzo."}
{"id": "1250076", "revid": "1043", "url": "https://it.wikipedia.org/wiki?curid=1250076", "title": "Palo Mayombe", "text": ""}
{"id": "1250077", "revid": "439868", "url": "https://it.wikipedia.org/wiki?curid=1250077", "title": "Chiesa di San Giovanni Evangelista", "text": ""}
{"id": "1250078", "revid": "110157", "url": "https://it.wikipedia.org/wiki?curid=1250078", "title": "Grein", "text": "Grein \u00e8 un comune austriaco di 2910 abitanti nel distretto di Perg, in Alta Austria; ha lo status di citt\u00e0 (\"Stadt\")."}
{"id": "1250080", "revid": "120136607", "url": "https://it.wikipedia.org/wiki?curid=1250080", "title": "Katsdorf", "text": "Katsdorf \u00e8 un comune austriaco di 2.981 abitanti nel distretto di Perg, in Alta Austria. Durante la seconda guerra mondiale nella localit\u00e0 Lungitz venne costruito uno dei sottocampi del campo di concentramento di Gusen, detto Gusen III."}
{"id": "1250083", "revid": "767487", "url": "https://it.wikipedia.org/wiki?curid=1250083", "title": "Klam", "text": "Klam \u00e8 un comune austriaco di 911 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1250085", "revid": "50", "url": "https://it.wikipedia.org/wiki?curid=1250085", "title": "Mozilla SeaMonkey", "text": ""}
{"id": "1250086", "revid": "120136557", "url": "https://it.wikipedia.org/wiki?curid=1250086", "title": "Langenstein", "text": "Langenstein \u00e8 un comune austriaco di 2.513 abitanti nel distretto di Perg, in Alta Austria. Durante la seconda guerra mondiale, nella localit\u00e0 Gusen, venne costruito il campo principale del campo di concentramento di Gusen, detto anche Gusen I, per sfruttare le cave di granito presenti sul territorio del comune. I deportati erano specialmente \"prigionieri gravemente compromessi, incorreggibili e pregiudicati come asociali, cio\u00e8 con scarse prospettive di miglioramento\" come i lavoratori arrestati e rastrellati, dopo gli scioperi del 1943 e del 1944, a Sesto San Giovanni."}
{"id": "1250089", "revid": "110157", "url": "https://it.wikipedia.org/wiki?curid=1250089", "title": "Luftenberg an der Donau", "text": "Luftenberg an der Donau \u00e8 un comune austriaco di 4 076 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1250090", "revid": "767487", "url": "https://it.wikipedia.org/wiki?curid=1250090", "title": "Il pericolo senza nome (film)", "text": ""}
{"id": "1250091", "revid": "110157", "url": "https://it.wikipedia.org/wiki?curid=1250091", "title": "Mitterkirchen im Machland", "text": "Mitterkirchen im Machland \u00e8 un comune austriaco di 1 737 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1250092", "revid": "110157", "url": "https://it.wikipedia.org/wiki?curid=1250092", "title": "M\u00fcnzbach", "text": "M\u00fcnzbach \u00e8 un comune austriaco di 1 734 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1250093", "revid": "767487", "url": "https://it.wikipedia.org/wiki?curid=1250093", "title": "Fran\u00e7ois Clerc", "text": "Caratteristiche tecniche.\nNasce come attaccante, e solo in seguito divenne un laterale destro.\n\u00c8 ottimo a spingere e a difendere, abile nella corsa e molto concentrato.\nCarriera.\nClub.\nNel 2002 viene aggregato alla prima squadra del Lione dopo cinque anni di giovanili, giocando una partita.\nViene poi ceduto in prestito al Tolosa nel 2004-2005 dove gioca 7 incontri.\nRientrato dal prestito, si impone come un titolare nella formazione pi\u00f9 volte Campione di Francia. Tra il 2008 ed il 2009 ha subito un infortunio ai legamenti del ginocchio che l'ha messo fuori causa per oltre sei mesi. Al termine della stagione 2009-2010 il contratto con il Lione scade e qualche mese dopo firma un contratto biennale con il Nizza.\nDopo circa 2 anni passati con il rescinde consensualmente il proprio contratto rimanendo cos\u00ec svincolato.\nTrova cos\u00ec l'ingaggio con il con cui, in quattro stagioni, totalizza 103 presenze tra campionato, coppe nazionali e coppe europee, realizzando tre reti. Nell'estate del 2016 trova l'accordo con il , scendendo per la prima volta in seconda serie. Nell'estate del 2018, al termine del contratto con il Gaz\u00e9lec Ajaccio, d\u00e0 l'addio al calcio giocato.\nNazionale.\nCon la Nazionale francese Under-21 ha totalizzato 3 presenze, mentre in Nazionale maggiore ha giocato 14 voltem, senza reti all'attivo.\nHa esordito in nazionale maggiore l'11 ottobre 2006, nella gara valida per le Qualificazioni al campionato europeo di calcio 2008 contro le , entrando nel finale al posto di Willy Sagnol.\nIn seguito all'infortunio del 2008, non ha pi\u00f9 ottenuto presenze in Nazionale: l'ultima partita giocata in nazionale fu cos\u00ec la sconfitta contro l' del 17 giugno 2008, che cost\u00f2 alla Francia l'estromissione dal Campionato europeo."}
{"id": "1250095", "revid": "116147768", "url": "https://it.wikipedia.org/wiki?curid=1250095", "title": "Novi (Croazia)", "text": "Novi (in croato \"Novi Vinodolski\"; in italiano anche \"Novi del Vinodol\" o \"Novi in Valdivino\", desueti) \u00e8 una citt\u00e0 di 5.131 abitanti della regione litoraneo-montana, in Croazia. La citt\u00e0 ha dato i natali allo scrittore Vladimir Fran Ma\u017eurani\u0107.\nGeografia antropica.\nLocalit\u00e0.\nIl comune di Novi \u00e8 diviso in 20 insediamenti (\"naselja\") di seguito elencati. Tra parentesi il nome in lingua italiana, a volte desueto."}
{"id": "1250097", "revid": "232", "url": "https://it.wikipedia.org/wiki?curid=1250097", "title": "Novi Vinodolski", "text": ""}
{"id": "1250100", "revid": "12420", "url": "https://it.wikipedia.org/wiki?curid=1250100", "title": "Conciatura", "text": ""}
{"id": "1250103", "revid": "3115", "url": "https://it.wikipedia.org/wiki?curid=1250103", "title": "Ginevra di Scozia", "text": "Ginevra di Scozia \u00e8 un dramma eroico per musica del compositore tedesco Simon Mayr su libretto di Gaetano Rossi. Il libretto \u00e8 tratto da un lavoro drammatico di Giovanni Pindemonte, rappresentato nel 1795 al Teatro San Giovanni Grisostomo di Venezia, a sua volta basato sull'Orlando furioso di Ludovico Ariosto.\nFu messa in scena la prima volta il 21 aprile 1801 per l'inaugurazione del Teatro Nuovo (ora \"Teatro Verdi\") di Trieste. Alla prima rappresentazione tra i vari cantanti che esibirono spiccano i nomi del castrato Luigi Marchesi nella parte di \"Ariodante\", il soprano Teresa Bertinotti Radicati in quella di \"Ginevra\" e il tenore Giacomo David nei panni di \"Polinesso\".\nIl dramma ebbe subito uno straordinario successo, che lo vide rappresentato in numerosi palcoscenici europei per almeno un trentennio. L'opera fu ripresa e riallestita anche a Vienna al Teatro di Porta Carinzia lo stesso anno da Joseph Weigl, il quale aggiunse alcune sue musiche.\nCon \"Ginevra di Scozia\" Mayr afferma, almeno prima dell'avvento di Gioachino Rossini, il suo primato in Italia come compositore di opere liriche."}
{"id": "1250104", "revid": "110157", "url": "https://it.wikipedia.org/wiki?curid=1250104", "title": "L'accademia di musica", "text": "L'accademia di musica \u00e8 una farsa giocosa per musica di Simon Mayr su libretto di Gaetano Rossi.\nIl lavoro fu rappresentato la prima volta nell'agosto del 1799 al Teatro San Samuele di Venezia.\nRappresentazione in tempi moderni.\nL'opera \u00e8 stata riportata sulle scene durante il \"Wildbader Rossini-Festival\" nel 2003, sotto la direzione di Gabriele Bellini. Nell'occasione \u00e8 stata effettuata la prima registrazione assoluta."}
{"id": "1250105", "revid": "729019", "url": "https://it.wikipedia.org/wiki?curid=1250105", "title": "Messerschmitt Me 263", "text": "Il Messerschmitt Me 263 era un prototipo di un caccia intercettore a razzo realizzato dall'azienda tedesca Messerschmitt AG nel periodo finale della seconda guerra mondiale.\nStoria del progetto.\nGli ingegneri Alexander Lippisch e Willy Messerschmitt tra il 1943 ed il 1944 tentarono di migliorare il Messerschmitt Me 163 correggendone i difetti principali. Fu cos\u00ec deciso di sostituire il pattino d'atterraggio, che aveva creato molti problemi, con un normale carrello retrattile e fu aumentata la capacit\u00e0 interna di carburanti per avere una maggiore autonomia. Venne sviluppata un'apposita versione del motore a razzo Walter dotata di diverse camere di combustione, per il volo di crociera e per il volo alle massime prestazioni. Queste modifiche ovviamente comportarono un importante ingrandimento della fusoliera e la riprogettazione di altri dettagli del velivolo, che venne denominato Me 163 D.\nFu deciso di trasferire successivamente il progetto alla Junkers GmbH, cosa che rese necessaria una ridesignazione: esso divenne pertanto lo Junkers Ju 248. Sotto la supervisione dell'ingegner Heinrich Hertel, il progetto venne ulteriormente modificato con una fusoliera pi\u00f9 profonda ed aerodinamica, dotata di una cappottina a goccia per l'abitacolo e dopo i positivi test nella galleria del vento venne decisa la costruzione di un prototipo. Questo venne completato per la met\u00e0 del 1944, ma prima che potesse compiere il primo volo fu deciso da parte del Reichsluftfahrtministerium di trasferire il progetto nuovamente alla Messerschmitt, per cui l'aereo prese la designazione definitiva di Me 263. La Junkers continu\u00f2 comunque ad occuparsi delle prove dell'aereo.\nL'unico Me 263 V1 fu costruito a Dessau e qui, nell'estate del 1944, comp\u00ec diverse prove di volo. Le prove avvennero con l'aereo trainato da uno Junkers Ju 188 dato che in questa fase era ancora privo di motore in quanto il Walter HWK 109-509.C-4, sviluppo di quello del Me 163, non era disponibile a causa delle condizioni in cui versava la Germania nel tardo 1944.\nDa documenti fotografici dell'epoca si evince che il motore fu infine montato sull'aereo, ma solo per prove a terra, in quanto il Me 263 non vol\u00f2 mai con questa configurazione. La sorte del prototipo \u00e8 sconosciuta, ma sicuramente di esso o delle sue parti si impossessarono i sovietici dopo la guerra e servirono per lo sviluppo del caccia Mikoyan-Gurevich I-270.\nTecnica.\nRispetto al Me 163 cambiamenti riguardavano soprattutto la forma e le dimensioni della fusoliera per aumentare la capacit\u00e0 dei serbatoi del combustibile e del propellente (C e T-Stoff) per una capacit\u00e0 complessiva di 2\u00a0440 litri.\nAvrebbe dovuto essere propulso da un motore a razzo Walter HWK 109-509.C-4 da 1\u00a0700 kg di spinta per la camera di combustione principale, ma era gi\u00e0 prevista la sostituzione, nel corso della produzione del velivolo, con il pi\u00f9 potente motore BMW 109-708 da 2\u00a0500\u00a0kg, alimentato con acido nitrico. Questo motore, tuttavia, non fu mai realizzato.\nQuesti motori erano dotati di camere di combustione separate, accorgimento necessario per aumentare l'autonomia: una camera capace di spinta ridotta per il volo di crociera, e una ad alta pressione accesa per raggiungere le massime prestazioni, durante il decollo e l'attacco. A differenza del predecessore, poi, questo aereo poteva contare su un vero carrello retrattile, al posto del pattino.\nPer quanto riguarda l'armamento, l'Me 263 avrebbe dovuto essere equipaggiato con due cannoni MK 108 calibro 30 mm posizionati nelle radici delle ali."}
{"id": "1250107", "revid": "123789726", "url": "https://it.wikipedia.org/wiki?curid=1250107", "title": "Vrbovsko", "text": "Vrbovsko (in italiano desueto \"Verbosco\", in cirillico serbo \u0412\u0440\u0431\u043e\u0432\u0441\u043a\u043e) \u00e8 una citt\u00e0 di 5.019 abitanti della regione litoraneo-montana, in Croazia.\nLa popolazione \u00e8 in maggioranza croata, con una consistente minoranza serba.\nDurante la seconda guerra mondiale, dal 1941 al 1943, fu posta sotto l'occupazione militare italiana (pur rientrando nei limiti dello \"Stato Indipendente di Croazia\").\nLocalit\u00e0.\nIl comune di Vrbovsko \u00e8 suddiviso nei seguenti 65 insediamenti (\"naselja\"):\nBla\u017eevci, Bunjevci, Carevi\u0107i, Damalj, Dokmanovi\u0107i, Dolenci, Donji Vu\u010dkovi\u0107i, Donji Vuk\u0161i\u0107i, Draga Lukovdolska, Dragovi\u0107i, Gomirje, Gorenci, Gornji Vu\u010dkovi\u0107i, Gornji Vuk\u0161i\u0107i, Hajdine, Hambari\u0161te, Jablan, Jak\u0161i\u0107i, Kamensko, Klanac, Komleni\u0107i, Lesci, Liplje, Lukovdol, Ljubo\u0161ina, Majer, Mali Jadr\u010d, Mati\u0107i, Me\u0111edi, Mlinari, Mo\u010dile, Moravice, Musulini, Nadvu\u010dnik, Nik\u0161i\u0107i, Osojnik, Petrovi\u0107i, Plemenita\u0161, Ple\u0161ivica, Podvu\u010dnik, Poljana, Presika, Radigojna, Rado\u010daj, Rado\u0161evi\u0107i, Rim, Rti\u0107, Severin na Kupi, Smi\u0161ljak, Stubica, \u0160tefanci, Ti\u0107i, Tomi\u0107i, Topolovica, Tuk, Veliki Jadr\u010d, Vrbovsko, Vu\u010dini\u0107i, Vu\u010dnik, Vujnovi\u0107i, Vukeli\u0107i, Zape\u0107, Zaumol, Zdihovo e \u017dakule."}
{"id": "1250108", "revid": "6923", "url": "https://it.wikipedia.org/wiki?curid=1250108", "title": "Hato Rey", "text": "Hato Rey \u00e8 una circoscrizione di San Juan, capitale di Porto Rico. Si trova a nord-est di R\u00edo Piedras e a sud-ovest di Santurce.\nUn tempo circoscrizione del comune di R\u00edo Piedras, oggi forma tre quartieri di San Juan:"}
{"id": "1250110", "revid": "125635573", "url": "https://it.wikipedia.org/wiki?curid=1250110", "title": "Pila di Volta", "text": "La pila di Volta fu il primo generatore statico di energia elettrica mai realizzato.\nInventata da Alessandro Volta nel 1799, nella sua residenza a Lazzate, essa costituisce il prototipo della batteria elettrica moderna ed \u00e8 conservata nel Museo per la Storia dell'Universit\u00e0 di Pavia.\nDescrizione.\nL'invenzione della pila \u00e8 il risultato di esperimenti condotti da Volta verso la fine del XVIII secolo che riprendevano studi precedenti di Luigi Galvani sull'elettricit\u00e0.\nSulla prima pila, costruita nel dicembre del 1799, non si hanno informazioni precise: negli scritti di Volta non viene esposta la realizzazione di un modello concreto; piuttosto si trovano istruzioni per la costruzione di un dispositivo generico cio\u00e8 in diversi modi utilizzando pi\u00f9 di una moneta. Volta avrebbe osservato il passaggio del fluido elettrico inducendo la contrazione dei muscoli in una rana morta alla quale erano stati applicati due elettrodi collegati agli estremi della pila, un fenomeno al quale diede il nome di \"galvanismo\".\nL'invenzione venne annunciata in una lettera rivolta a Joseph Banks, presidente della Royal Society di Londra, datata 20 marzo 1800, in cui lo stesso Volta ne d\u00e0 anche la prima descrizione.\nDenominata inizialmente \"organo elettrico artificiale\" oppure \"apparato elettromotore\", venne battezzata poi \"pila\" per via della sua struttura caratteristica. Questo nome \u00e8 rimasto in italiano a designare genericamente tutte le batterie per apparecchi elettrici, indipendentemente dalla loro forma.\nLa pila valse a Volta fama e onori internazionali: il 7 novembre 1801 ne illustr\u00f2 il funzionamento all'Institut de France a Parigi di fronte a Napoleone Bonaparte, che in tale occasione lo insign\u00ec di una medaglia d'oro e lo propose per un cospicuo premio in denaro.\nDescrizione.\nLa pila di Alessandro Volta \u00e8 costituita fondamentalmente da una colonna di pi\u00f9 elementi simili sovrapposti, i cosiddetti \"elementi voltaici\", consistenti in dischi di zinco alternati a dischi di rame e separati da uno strato intermedio di feltro o cartone imbevuto in acqua salata (buon conduttore). Al posto del rame \u00e8 possibile usare anche l'argento; al posto dello zinco si pu\u00f2 usare lo stagno.\nCollegando gli estremi superiore e inferiore della pila per mezzo di un conduttore elettrico si crea un circuito nel quale passa corrente continua.\nPer avere un flusso di cariche elettriche occorre mantenere una differenza di potenziale tra i due poli: a questo scopo si usano i generatori di corrente elettrica. Il primo generatore di elettricit\u00e0 della storia \u00e8 appunto la pila.\nFunzionamento.\nLa pila di Alessandro Volta pu\u00f2 essere considerata una colonna di celle galvaniche collegate in serie. Tra i due elettrodi metallici di ciascuna cella si instaura una differenza di potenziale che viene mantenuta costante da forze di natura chimica. Ogni elettrodo infatti tende a rilasciare ioni metallici positivi nella soluzione con la quale \u00e8 a contatto, assumendo rispetto a essa un potenziale negativo. La differenza di potenziale fra un elettrodo e la soluzione dipende dal tipo di metallo di cui \u00e8 composto l'elettrodo. Utilizzando ad esempio un disco di zinco e uno di rame come fece Volta, si misura presso lo zinco un potenziale negativo maggiore in valore assoluto rispetto a quello del rame. Collegando i due elettrodi per mezzo di un conduttore si genera un movimento di elettroni dal polo di carica negativa a quello di carica positiva (dallo zinco al rame nel caso precedente) e dunque una corrente elettrica di verso opposto.\nIl movimento di elettroni nel circuito esterno della pila, tende a compensare e annullare la differenza di potenziale tra gli elettrodi e la soluzione; affinch\u00e9 la corrente si mantenga costante \u00e8 necessario che il polo negativo venga costantemente rifornito di elettroni sottratti al polo positivo. Questo compito \u00e8 affidato alla soluzione elettrolitica. Considerando per esempio una soluzione di acido solforico in acqua a contatto con elettrodi di zinco e rame, si osserva che gli ioni negativi derivanti dalla dissociazione dell'acido solforico si dirigono nell'interno della soluzione verso l'elettrodo di zinco. Gli ioni H3O+ dell'acido si dirigono invece verso l'elettrodo di rame al quale tolgono ciascuno un elettrone.\nL'energia chimica che si sviluppa durante le reazioni fra i metalli e la soluzione \u00e8 quella necessaria per consentire il flusso di corrente.\nOgni elemento collegato in serie contribuisce ad aumentare la tensione elettrica fra gli estremi della pila e dunque la sua forza elettromotrice.\nIn particolare, all'anodo di ogni elemento (in zinco) avviene la seguente semireazione di ossidazione:\nalla quale compete un potenziale di elettrodo pari a \u22120,76 V.\nAl catodo invece il rame rimane intatto (pu\u00f2 eventualmente ossidarsi). Questo perch\u00e9 lo zinco cede due elettroni e passa da Zn metallico a Zn2+, questi elettroni contrariamente a quanto si possa pensare non passano al rame, che serve solo per creare la differenza di potenziale, ma passano allo ione ossonio H3O+ formatosi dalla dissociazione ionica dell'acido solforico in acqua, che si trasforma in idrogeno molecolare gassoso H2. Alla semireazione di sviluppo di idrogeno \u00e8 associata un potenziale di elettrodo pari a 0 V.\nQuindi complessivamente ciascun elemento possiede un potenziale di cella di 0\u2212(\u22120,76) = 0,76 V.\nSiccome la pila \u00e8 costituita da pi\u00f9 celle galvaniche collegate in serie, la differenza di potenziale che si instaura ai morsetti \u00e8 pari alla somma di tutti i potenziali di cella, cio\u00e8 \u00e8 pari al prodotto del numero di elementi collegati in serie per 0,76 V.\nImportanza.\nPrima dell'invenzione della pila erano note apparecchiature come la bottiglia di Leida, che fornivano solo una scarica elettrica di durata brevissima e necessitavano di essere caricate prima di ogni uso. La pila era invece di per s\u00e9 un generatore di tensione: con essa il mondo scientifico ebbe a disposizione per la prima volta uno strumento in grado di produrre corrente intensa in modo ininterrotto (perpetuo, secondo Volta), aprendo le porte alle rivoluzionarie scoperte sull'elettricit\u00e0 che segnarono l'Ottocento.\nNel 1800, pochi mesi dopo l'annuncio dell'invenzione, William Nicholson e Anthony Carlisle, che furono fra i primi ad apprenderne per mezzo dello stesso Banks e prima ancora che la Royal Society ne fosse messa al corrente, riprodussero la pila e se ne servirono per realizzare l'elettrolisi dell'acqua, ottenendo i gas idrogeno e ossigeno.\nHumphry Davy comp\u00ec accurate ricerche per mezzo della pila e giunse alla conclusione che i suoi effetti elettrici, contrariamente a quanto creduto da Volta, non erano provocati dal semplice contatto di metalli diversi, bens\u00ec da mutamenti chimici.\nSperimentando con l'elettrolisi, egli riusc\u00ec fra il 1807 e il 1808 a isolare dai loro sali metalli alcalini e alcalino terrosi come sodio, potassio, bario, stronzio, calcio e magnesio.\nGrazie alla pila furono anche resi possibili i primi tentativi di trasmettere segnali per mezzo del telegrafo elettrico."}
{"id": "1250116", "revid": "648716", "url": "https://it.wikipedia.org/wiki?curid=1250116", "title": "Kochab", "text": "Kochab (\u03b2 UMi / \u03b2 Ursae Minoris / Beta Ursae Minoris), \u00e8 la seconda stella pi\u00f9 luminosa della costellazione dell'Orsa Minore.\nL'origine del nome non \u00e8 del tutto certa; varie volte \u00e8 stata associata con la parola in ebraico che significa \"stella\", ma altri sostengono che derivi dall'arabo \u0627\u0644\u0643\u0648\u0643\u0628 (\"al-kawkab\") che significa semplicemente \"la stella\". Il nome completo che gli antichi astronomi arabi davano alla stella era Al Kaukab al Shamaliyy, che significa la \"stella del nord\".\nOsservazione.\nKochab si trova nella costellazione a 16 gradi da Polaris, ed assieme alla vicina Pherkad (\u03b3 UMi) sono facilmente visibili ad occhio nudo; entrambe sono state in coppia dal 1500 sino al 500 a.C. la stella che segnava il polo nord celeste, anche se nessuna stella \u00e8 stata cos\u00ec vicina al polo nord celeste come lo \u00e8 ora Polaris. A causa del moto di precessione degli equinozi, subito prima di Kochab la stella polare fu Thuban.\nData la sua declinazione, Kochab risulta visibile solo nell'emisfero boreale e in una stretta fascia dell'emisfero australe nei pressi dell'equatore, pi\u00f9 a nord della latitudine 15\u00b0 S, mentre nell'emisfero nord diventa circumpolare gi\u00e0 alla latitudine 15\u00b0 N.\nLa sua magnitudine pari a 2,07 le permette di essere facilmente individuata anche da centri urbani di dimensioni medie.\nCaratteristiche fisiche.\nDalla parallasse misurata da Hipparcos si pu\u00f2 dedurre la distanza della stella, pari a circa 131 anni luce da Terra.\nKochab \u00e8 una gigante arancione di classe spettrale K4III e di magnitudine apparente 2,1; ha una massa stimata in 2,2 volte quella solare, la temperatura superficiale \u00e8 di e, con un raggio 42 volte quello del Sole, \u00e8 390 volte pi\u00f9 luminosa della nostra stella. Kochab \u00e8 classificata come stella variabile, sono state osservate oscillazioni della sua luminosit\u00e0 in un periodo di 4,6 giorni, sul database dell'AAVSO le sue fluttuazioni sono comprese tra le magnitudini 4,02 e 4,08."}
{"id": "1250117", "revid": "73936", "url": "https://it.wikipedia.org/wiki?curid=1250117", "title": "Pila voltaica", "text": ""}
{"id": "1250118", "revid": "78273", "url": "https://it.wikipedia.org/wiki?curid=1250118", "title": "Pastificio di Nola Napoli", "text": ""}
{"id": "1250119", "revid": "73936", "url": "https://it.wikipedia.org/wiki?curid=1250119", "title": "Pila di Alessandro Volta", "text": ""}
{"id": "1250120", "revid": "44638", "url": "https://it.wikipedia.org/wiki?curid=1250120", "title": "Caff\u00e8 Maxim Bologna", "text": ""}
{"id": "1250121", "revid": "44638", "url": "https://it.wikipedia.org/wiki?curid=1250121", "title": "Sanic Teramo", "text": ""}
{"id": "1250122", "revid": "80339", "url": "https://it.wikipedia.org/wiki?curid=1250122", "title": "Vaygach", "text": ""}
{"id": "1250124", "revid": "869733", "url": "https://it.wikipedia.org/wiki?curid=1250124", "title": "Poirot non sbaglia (film)", "text": ""}
{"id": "1250126", "revid": "1687175", "url": "https://it.wikipedia.org/wiki?curid=1250126", "title": "Nova Trento", "text": "Nova Trento \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Tijucas.\nStoria.\nLa cittadina venne fondata nel 1875 da immigrati originari del Tirolo italiano, oriundi di Roncegno, che fondarono la comunit\u00e0 di Tirol (conosciuta anche come Ronzegnari).\nLa Via Tirol \u00e8 pi\u00f9 antica della citt\u00e0 e l'antica strada coloniale.\nAi tirolesi si aggiunsero anche molti lombardi, veneti e famiglie tedesche, polacche e di altre etnie. L'8 agosto 1892 la citt\u00e0 venne battezzata Nova Trento. Venne scelto come patrono della citt\u00e0 San Vigilio, che \u00e8 il santo patrono anche di Trento.\nAll'alba del nuovo millennio, Nova Trento \u00e8 il secondo maggior centro di turismo religioso del Brasile in virt\u00f9 dei numerosi pellegrinaggi per visitare i luoghi dove visse santa Paolina Visintainer, anch'essa trentina di Vigolo Vattaro, considerata la prima santa brasiliana.\nSimboli.\nLo stemma di Nova Trento \u00e8 ripartito in tre parti: in alto \u00e8 rappresentato un sole su un cielo blu, che rappresenta il nuovo orizzonte, cio\u00e8 il Brasile per gli immigrati trentini. La parte inferiore \u00e8 ripartita in due settori con a un lato il bastone pastorale del patrono di Trento, San Vigilio e dall'altro un aratro, che simboleggia la vocazione agricola del municipio.\nLo stemma \u00e8 sormontato da una corona. La bandiera cittadina, ideata negli anni sessanta, porta i colori dello Stato di Santa Catarina (verde, bianco e rosso) con al centro lo scudo della citt\u00e0; \u00e8 molto simile alla bandiera italiana.\nPrima di essere una citt\u00e0 \"italiana\", Nova Trento fu la maggiore colonia austriaca in Brasile, perch\u00e9 la maggioranza dei suoi fondatori (il 55%) era costituita da sudditi dell'Impero austro-ungarico, del quale Trento fece parte fino al 1918."}
{"id": "1250127", "revid": "599013", "url": "https://it.wikipedia.org/wiki?curid=1250127", "title": "Roberto Hilbert", "text": ""}
{"id": "1250128", "revid": "1543377", "url": "https://it.wikipedia.org/wiki?curid=1250128", "title": "Hotchkiss Serie 600", "text": "La Serie 600 era una famiglia di autovetture di fascia alta prodotta tra il 1933 ed il 1939 dalla Casa automobilistica franco-statunitense Hotchkiss.\nProfilo.\nNel 1933 la Hotchkiss comp\u00ec un processo di unificazione dei suoi modelli entro un'unica famiglia. La sola suddivisione era relativa alle fasce di cilindrata. Si ebbero cos\u00ec due famiglie di modelli all'interno della gamma Hotchkiss: la prima era quella comprendente le vetture di cilindrata compresa tra i 2 ed i 2.4 litri, in parole povere tutti i modelli Hotchkiss con motore a 4 cilindri. Tale famiglia era quella che oggi potrebbe essere indicata come Serie 400. La seconda famiglia, invece, comprendeva i modelli Hotchkiss tra i 2.5 ed i 3.5 litri e pu\u00f2 essere indicata come Serie 600.\nDi questa famiglia facevano parte i modelli Hotchkiss con motore a 6 cilindri, che fino a quel momento erano noti principalmente come AM80 e AM80 S. Con la nuova unificazione, tali modelli cambiarono denominazione e si aggiunsero anche altri nuovi modelli.\nLa denominazione di ogni modello era composta da tre cifre in cui il 6 iniziale indicava il numero di cilindri e le restanti due cifre indicavano i cavalli fiscali.\nIn breve, nel 1933, anno della sua nascita, la Serie 600 era composta da quattro modelli, tutti equipaggiati, come gi\u00e0 accennato, da un motore a 6 cilindri in linea.\nAlla base della gamma si trovava la 614, della cilindrata di 2511 cm\u00b3, in grado di erogare una potenza massima di 60 CV. La velocit\u00e0 massima era di 110\u00a0km/h.\nSalendo di livello si trovava la 615, equipaggiata da un motore da 2650\u00a0cm\u00b3 di cilindrata, in grado di erogare circa 65 CV di potenza massima, raggiungendo cos\u00ec una velocit\u00e0 massima di oltre 115\u00a0km/h.\nAncora pi\u00f9 su vi era la 617, che montava lo stesso motore da 3015\u00a0cm\u00b3 gi\u00e0 montato sulle precedenti AM80. Tale motore, della potenza massima di 85 CV, poteva spingere la 617 ad una velocit\u00e0 massima di oltre 120\u00a0km/h.\nAl vertice della gamma si trovava la 620, sostituta della AM80 S, ed equipaggiata con lo stesso motore da 3485\u00a0cm\u00b3 della sua antenata. La potenza di tale propulsore era di 125 CV e la velocit\u00e0 massima era di quasi 140\u00a0km/h.\nNel 1936 vi fu un nuovo riassetto della gamma, che venne ribattezzata con nuove denominazioni: stavolta, le ultime due cifre andarono ad indicare l'alesaggio di ogni cilindro espresso in mm. In questo modo, la 617 divenne 680, mentre la 620 cambi\u00f2 nome in 686. Le due versioni minori, la 614 e la 615, furono invece tolte di produzione.\nLa 680 e la 686 continuarono ad essere prodotte fino al 1939, anche nelle nuove versioni GS (Gran Sport), caratterizzate da allestimenti pi\u00f9 sportivi. Con lo scoppio della Seconda guerra mondiale la loro produzione cess\u00f2, per essere ripresa nel 1946 dalla 866, praticamente una 686 ribattezzata, e dalla Artois 3.5, ossia una riedizione della Hotchkiss 864 con motore della 866."}
{"id": "1250129", "revid": "27767", "url": "https://it.wikipedia.org/wiki?curid=1250129", "title": "Densit\u00e0 ottica", "text": ""}
{"id": "1250130", "revid": "963244", "url": "https://it.wikipedia.org/wiki?curid=1250130", "title": "Barbara Z\u00e1polya", "text": "Il matrimonio con Barbara rappresent\u00f2 un'alleanza tra Sigismondo e la Casa di Z\u00e1polya contro gli Asburgo in seguito a dispute sul trono al Regno d'Ungheria.\nBiografia.\nEra la figlia di Stephan Z\u00e1polya, Palatino d'Ungheria e Conte di Szepes, e della principessa polacca Jadwiga di Teschen, della dinastia Piast. Barbara era una sorella minore di Giovanni Z\u00e1polya, il futuro re d'Ungheria. La famiglia era nota per la sua ricchezza: Stephen aveva pi\u00f9 di 70 castelli in Ungheria e Slovacchia. Suo padre mor\u00ec nel 1499, lasciando la famiglia sotto la tutela del cugino di Edvige, Casimiro II, Duca di Cieszyn. Barbara probabilmente trascorse la sua infanzia nel castello di Tren\u010d\u00edn e alla corte di Anna di Foix-Candale, regina di Boemia e Ungheria.\nSigismondo I il Vecchio era il quinto dei sei figli del re polacco Casimiro IV di Polonia. Non avendo alcun possedimento n\u00e9 in Polonia n\u00e9 in Lituania, visse a Buda, alla corte di suo fratello maggiore, il re Vladislao II d'Ungheria. In quel momento si avvicin\u00f2 alla Casa di Z\u00e1polya. Sigismondo ha mediato una disputa tra suo fratello Vladislao e gli Z\u00e1polya, che volevano assicurarsi il trono d'Ungheria per Giovanni Z\u00e1polya. Vladislao rifiut\u00f2, favorendo gli interessi di Massimiliano I, imperatore del Sacro Romano Impero. I nobili ungheresi si opposero fortemente alla portata crescente della dinastia degli Asburgo e minacciarono di prendere le armi. Il conflitto perse la sua urgenza quando il figlio ed erede di Vladislao, Luigi II d'Ungheria nacque nel luglio 1506.\nNell'agosto del 1506, Alessandro Jagellone mor\u00ec senza lasciare un erede. Sigismondo fu eletto Re di Polonia e Granduca di Lituania e affront\u00f2 le crescenti ambizioni degli Asburgo non solo in Ungheria e Boemia, ma anche nello Stato dell'Ordine Teutonico in Prussia. Ci\u00f2 lo costrinse a cercare alleati anti-asburgici e Z\u00e1polya in Ungheria facevano il caso suo. Un matrimonio reale rafforzerebbe la posizione di Z\u00e1polya in eventuali future dispute di successione e contribuirebbe a tenere l'Ungheria fuori dalle mire degli Asburgo. Sembra che il piano si fosse messo in atto intorno al 1510 da Jan \u0141aski, Gran Cancelliere della Corona, e da Krzysztof Szyd\u0142owiecki, Maresciallo di Corte. Prima di scegliere su Barbara, Sigismondo consider\u00f2 anche Caterina di Meclemburgo, ma a causa di nuove ostilit\u00e0 tra la Polonia e Bogdan III cel Orb il progetto non and\u00f2 in porto.\nMatrimonio.\nNell'aprile del 1511, Sigismondo invi\u00f2 Piotr Tomicki come suo inviato in Ungheria. Tomicki inform\u00f2 il re Vladislao che suo fratello cercava di sposare una nobildonna ungherese e chiese il suo aiuto per trovare una candidata adatta. Il medico di fiducia di Vladislao, corrotto dalla delegazione polacca, sugger\u00ec Barbara Z\u00e1polya e Vladislao fu d'accordo. Il trattato di matrimonio fu firmato il 2 dicembre 1511. Barbara, scortata dalla sua famiglia e dai nobili polacchi (vescovo Jan Lubra\u0144ski, Krzysztof Szyd\u0142owiecki, Andrzej Krzycki), part\u00ec per la Polonia nel gennaio 1512. Massimiliano I, tent\u00f2 di interrompere il matrimonio con una proposta dell'ultimo minuto per Sigismondo: sposare una delle figlie di Francesco II Gonzaga, marchese di Mantova.\nIl 6 febbraio 1512 Sigismondo incontr\u00f2 Barbara a \u0141obz\u00f3w. In quel modo, la diciassettenne Barbara e il quarantacinquenne Sigismondo entrarono insieme a Cracovia. Il matrimonio e la cerimonia dell'incoronazione hanno avuto luogo l'8 febbraio. La sua dote era 100.000 z\u0142oty, che era una somma molto grande. La sorella pi\u00f9 giovane di Sigismondo, Elisabetta, che si spos\u00f2 tre anni dopo, port\u00f2 solo 20.000 z\u0142oty come dote. Le celebrazioni, finanziate con un prestito di Jan Boner, costarono 34.365 z\u0142oty. Questo dimostrava non solo le ricchezze della famiglia Z\u00e1polya, ma anche l'importanza di un matrimonio reale con la loro famiglia. In cambio della dote, Barbara ricevette le citt\u00e0 di Nowy Korczyn, Wi\u015blica, \u00c5arnowiec, Radom, Jedlnia, Kozienice, Ch\u0119ciny, St\u0119\u017cyca e molte altre, nonch\u00e9 i proventi delle tasse doganali di varie citt\u00e0 e una somma annua di 200 fiorini ungheresi della miniera di sale di Wieliczka.\nLa coppia ebbe due figlie:\nRegina di Polonia e Granduchessa di Lituania.\nNonostante la differenza di et\u00e0, il matrimonio fu felice. La coppia viaggiava insieme, anche quando Barbara era in stato avanzato nella sua gravidanza. Dopo due mesi dalla nascita della prima figlia, Sigismondo e Barbara partirono per Vilnius per assistere alla rinnovata guerra con il Granducato di Mosca. Edvige di due mesi fu mandata a Cracovia. La coppia si separ\u00f2 per la prima volta nel luglio-settembre 1514 quando Sigismondo organizz\u00f2 l'esercito contro Mosca. Sigismondo torn\u00f2 da sua moglie a Vilnius dopo la vittoria nella battaglia di Orsha. Nel febbraio 1515, la coppia torn\u00f2 a Cracovia dove Barbara si riun\u00ec con la figlia dopo quasi due anni. Barbara, incinta del suo secondo figlio, rimase a Cracovia, mentre Sigismondo viaggi\u00f2 a Bratislava e poi a Vienna da marzo ad agosto 1515. Questa fu la seconda volta che la coppia si separ\u00f2.\nDurante quel periodo, si scambiarono lettere frequenti (sono sopravvissute 20 lettere di Sigismondo e solo due di Barbara). Sigismondo espresse il suo pensiero e la sua preoccupazione per Barbara, ricordandole di prendersi cura della sua salute e incoraggiandola a mantenersi su di morale.. Le fonti contemporanee lodarono quasi universalmente Barbara per le sue virt\u00f9. Marcin Bielski ha scritto della sua devozione a Dio, dell'obbedienza al marito, della sua gentilezza e della generosit\u00e0 verso i poveri. Marcin Kromer attribu\u00ec perfino la vittoria ad Orsha alla sua piet\u00e0 e devozione cattolica, mentre Justus Ludwik Decjusz non dubit\u00f2 che Barbara sarebbe entrata a far parte dei santi in cielo.\nNonostante l'affetto del marito e il sostegno del popolo, Barbara non ha avuto una grande influenza politica. Per esempio, sua madre e suo fratello la spinsero a impedire a Piotr Tomicki, un noto simpatizzante con gli Asburgo, di diventare vescovo di Przemy\u015bl e vice-cancelliere della corona. Tomicki fu promosso a tutti i posti e, dopo aver appreso l'interferenza dei Z\u00e1polya, divenne ancora pi\u00f9 forte sostenitore degli Asburgo. Il matrimonio con Barbara non impediva a Sigismondo di sostenere le nozze tra Luigi II d'Ungheria e Maria di Castiglia, nipote dell'imperatore Massimiliano I.\nMorte.\nDopo la nascita della sua seconda figlia, Barbara si ammal\u00f2. Non \u00e8 chiaro se fosse una febbre puerperale o qualche altra malattia. Il 1 ottobre 1515, Barbara sub\u00ec quello che \u00e8 stato descritto come un attacco di apoplessia. Mor\u00ec il giorno seguente e fu sepolta nella cattedrale del Wawel. Nel 1517 Sigismondo ordin\u00f2 la costruzione della Cappella di Sigismondo nella cattedrale. Barbara e sua figlia Anna, che mor\u00ec all'et\u00e0 di 5 anni, furono sepolte nella cappella completata il 13 giugno 1533."}
{"id": "1250131", "revid": "123325869", "url": "https://it.wikipedia.org/wiki?curid=1250131", "title": "Preamplificatore", "text": "Preamplificatore \u00e8 un termine utilizzato diffusamente in ambito musicale e in genere nelle fasi di registrazione e riproduzione del suono, per indicare un particolare circuito elettronico che, ricevendo in entrata segnali analogici di potenza molto bassa, provenienti tipicamente da cellule microfoniche o pick-up, li riemette in uscita amplificati a sufficienza per poter essere accettati dagli ingressi di altri dispositivi elettronici, che possono essere ad esempio mixer, amplificatori di potenza o anche effetti elettronici.\nDescrizione.\nQuando, ad esempio, \u00e8 necessario riprodurre ad alto volume il segnale generato dalle corde di una chitarra, raramente l'amplificazione viene effettuata in un solo stadio di un circuito; tipicamente sono disposti in serie almeno due circuiti amplificatori, ottimizzati ciascuno per opportuni volumi di entrata. Il primo stadio \u00e8, appunto, il preamplificatore, fatto apposta per amplificare segnali anche di pochissimi millivolt senza aggiungere rumore apprezzabile.\nSpesso i circuiti del preamplificatore e dell'amplificatore vero e proprio, sono contenuti nello stesso apparecchio, o addirittura sono assemblati su un unico circuito stampato, in alta fedelt\u00e0 questi apparecchi sono definiti amplificatori integrati. A seconda della tipologia di impiego, il preamplificatore pu\u00f2 essere unito oppure separato dall'amplificatore finale. In alcuni casi risulta separato anche l'alimentatore; questo avviene negli impianti di riproduzione audio di classe superiore, dove per contenere il rumore a livelli estremamente bassi, il preamplificatore e il suo alimentatore sono realizzati in telai separati. Una soluzione estrema, adottata negli anni 90 dal costruttore statunitense Jeff Rowland per un proprio modello di amplificatore finale, l'alimentatore comprendeva batterie in continua collegate in tampone alla rete elettrica.\nQuesta particolare soluzione mirava ad abbattere in modo drastico, riducendolo praticamente a zero, il rumore presente sulla rete elettrica, nonch\u00e9 a poter disporre istantaneamente di una riserva di corrente di centinaia di ampere, richiesta durante le rapide variazioni di livello dei segnali transitori. Un'altra funzione svolta dal preamplificatore in ambito alta fedelt\u00e0 consiste nel poter commutare fra varie fonti di segnale contraddistinte da ampiezze del segnale diverse (CD, Phono, Aux, Tape, Dat ecc.) trattandole in modo opportuno sia per quello che riguarda l'amplificazione che in qualche caso l'equalizzazione. Per esempio l'ingresso phono riservato ai pick-up MM o MC dei giradischi sono equalizzati RIAA e presentano una sensibilit\u00e0 tale da poter amplificare segnali dell'ordine dei 0,5-5 millivolt. Inoltre nel preamplificatore in genere sono presenti anche i controlli dei toni (in genere bassi e acuti ma qualche volta \u00e8 presente un vero e proprio equalizzatore a bande di frequenza), il bilanciamento (volume canale destro e sinistro) e il volume master (controllo del volume simultaneo su ambedue i canali stereofonici). Questo perch\u00e9 in genere questi controlli sono assenti sugli amplificatori finali di potenza che vengono collegati in cascata ai preamplificatori in alta fedelt\u00e0.\nI preamplificatori nei microfoni.\nUna cella microfonica (in particolare se a condensatore) fornisce tipicamente in uscita segnali di potenza molto bassi; se tali segnali fossero fatti viaggiare cos\u00ec come sono in diversi metri di cavo prima di arrivare all'amplificatore, potrebbero facilmente assorbire rumore, il quale verrebbe amplificato insieme al segnale stesso. Per questo motivo, i microfoni a condensatore (ma anche vari microfoni dinamici) incorporano nella stessa scocca del microfono un preamplificatore. In tale modo, il segnale che passa lungo il cavo ha gi\u00e0 una potenza maggiore ed il rumore assorbito sar\u00e0, in proporzione, molto minore e non udibile quando amplificato.\nI microfoni che incorporano preamplificatori possono contenere delle pile o possono ricevere l'alimentazione necessaria dal cavo stesso su cui passa il segnale, con l'alimentazione phantom. Possono definirsi preamplificatori, anche singole sezioni di circuiti elettronici pi\u00f9 complessi."}
{"id": "1250132", "revid": "268447", "url": "https://it.wikipedia.org/wiki?curid=1250132", "title": "Hotchkiss 614", "text": ""}
{"id": "1250133", "revid": "268447", "url": "https://it.wikipedia.org/wiki?curid=1250133", "title": "Hotchkiss 615", "text": ""}
{"id": "1250134", "revid": "268447", "url": "https://it.wikipedia.org/wiki?curid=1250134", "title": "Hotchkiss 617", "text": ""}
{"id": "1250135", "revid": "268447", "url": "https://it.wikipedia.org/wiki?curid=1250135", "title": "Hotchkiss 620", "text": ""}
{"id": "1250139", "revid": "858648", "url": "https://it.wikipedia.org/wiki?curid=1250139", "title": "Fronte dell'Indipendenza per il Libero Stato Giuliano", "text": "Il Fronte dell'Indipendenza per il Libero Stato Giuliano \u00e8 stato un partito politico sorto a Trieste alla fine della Seconda guerra mondiale che proponeva la creazione di uno Stato neutrale e indipendente nella regione Giulia. I suoi ideatori furono Carlo Tolloy, Carlo Varni, Teodoro Sporer e Mario Giampiccoli e le loro idee erano espresse nei giornali \"Trieste-Sera\", la quale era la testata edita direttamente dal partito, e nel \"Il Corriere di Trieste\".\nL'idea non era nuova ed era stata proposta da Valentino Pittoni, capo dei socialisti di Trieste, al congresso socialista internazionale di Trieste nel 1905. Nel 1915, l'Italia chiese all'Austria-Ungheria, in cambio della sua neutralit\u00e0, la creazione di uno Stato libero di Trieste e nel 1918, lo stesso Pittoni propose nel parlamento austriaco che Trieste fosse trasformata in uno Stato neutrale sotto protezione internazionale.\nCon l'entrata in vigore del Trattato di Pace che creava il Territorio Libero di Trieste il 15 settembre 1947, il movimento sostenne l'effettiva costituzione dello Stato con la nomina del governatore da parte del Consiglio di Sicurezza delle Nazioni Unite. Nel 1956, gi\u00e0 sotto amministrazione italiana, Fronte e Blocco Triestino si unirono e formarono l'Unione Triestina per concorrere alle elezioni amministrative di quell'anno. La lista fu per\u00f2 esclusa per via di un cavillo burocratico ed il movimento indipendentista fu cos\u00ec privato dei suoi rappresentanti."}
{"id": "1250140", "revid": "73936", "url": "https://it.wikipedia.org/wiki?curid=1250140", "title": "Cella voltaica", "text": ""}
{"id": "1250142", "revid": "2153076", "url": "https://it.wikipedia.org/wiki?curid=1250142", "title": "Amar es combatir", "text": "Amar es combatir, pubblicato nell'agosto del 2006, \u00e8 un album del gruppo messicano Man\u00e1.\nQuesto disco ha riscontrato un grandissimo gradimento negli Stati Uniti, in Messico, in tutta l'America Latina e in Europa. \u00c8 stato registrato nello studio The Hit Factory di Miami.\nSono gi\u00e0 stati realizzati i video di \"Labios compartidos\", \"Manda una se\u00f1al\" e \"Bendita tu luz\". Quest'ultimo ha davvero avuto una fortuna impressionante tra gli ammiratori del gruppo messicano.\nI Man\u00e1 hanno iniziato il \"tour Amar es combatir\" nel febbraio 2007. Hanno gi\u00e0 toccato molti Paesi quali Messico, Stati Uniti, Repubblica Dominicana, Porto Rico, Paraguay, Cile, Uruguay, Argentina e Spagna. Ma il tour si prospetta ancora pi\u00f9 ampio e per il 2008 raggiunger\u00e0 moltissimi altri Paesi americani ed europei."}
{"id": "1250146", "revid": "1573940", "url": "https://it.wikipedia.org/wiki?curid=1250146", "title": "Emausaurus ernsti", "text": "Emausaurus ernsti era un dinosauro erbivoro che visse all'inizio del Giurassico inferiore (Toarciano, 183-182 milioni di anni fa). Antenato di creature come lo Stegosauro.\nIl suo nome significa \"lucertola dell'Ernst-Moritz-Arndt-Universit\u00e4t (EMAU)\" perch\u00e9 il luogo del ritrovamento era vicino a quell'universit\u00e0.\nDescrizione.\nIl dinosauro aveva una dieta erbivora, un peso di 227 kg, un'altezza di 60 cm e una lunghezza di 2 m. Esso era dotato di una corazza con placche e camminava su 4 zampe. A causa dei pochi resti gli studiosi si sono basati sopra lo scheletro del suo antenato, lo Scelidosaurus. Da questo conclusero che camminava su tutte e quattro le potenti zampe, gli arti posteriori erano pi\u00f9 lunghi di quelli anteriori quindi la sua altezza maggiore era al bacino. I suoi denti a forma di foglia e il suo becco a forma di corno erano l'ideale per mordicchiare la tenera vegetazione del tempo. \nCorazza.\nFile di squame molto dure proteggevano il corpo dell'emasaurus dai morsi dei predatori carnivori.\nZampe posteriori.\nPer il dinosauro e la sua struttura (piccolo ma pesante) occorrevano zampe adatte, in particolare ampie e forti. Visto che il suo habitat preferito era la palude, probabilmente gli servivano anche per non sprofondare.\nRitrovamenti.\nResti di colate laviche nel sottosuolo del Meclemburgo-Pomerania Anteriore in Germania hanno rivelato dei fossili del dinosauro."}
{"id": "1250154", "revid": "838137", "url": "https://it.wikipedia.org/wiki?curid=1250154", "title": "Hotchkiss 866", "text": "La 866 era un'autovettura di fascia alta prodotta dal 1946 al 1950 dalla Casa automobilistica franco-statunitense Hotchkiss.\nBreve profilo.\nIn pratica la 866 non era che un lieve aggiornamento della Hotchkiss 686, facente parte della Serie 600, ed a sua volta aggiornamento della Hotchkiss 620. Niente di nuovo quindi rispetto alle due vetture che l'hanno preceduta: la 866 montava un motore a 6 cilindri in linea da 3485 cm\u00b3, in grado di erogare 125 CV di potenza massima e di spingere la vettura fino a sfiorare i 140 km/h di velocit\u00e0 massima.&lt;br&gt;\nFu tolta di produzione nel 1950 e fu sostituita sia dalla 2050 che dalla Anjou 3.5."}
{"id": "1250155", "revid": "268447", "url": "https://it.wikipedia.org/wiki?curid=1250155", "title": "Hotchkiss 686", "text": ""}
{"id": "1250157", "revid": "268447", "url": "https://it.wikipedia.org/wiki?curid=1250157", "title": "Hotchkiss 680", "text": ""}
{"id": "1250158", "revid": "287204", "url": "https://it.wikipedia.org/wiki?curid=1250158", "title": "Championship Manager 01/02", "text": "Championship Manager 01/02 (la versione italiana \u00e8 intitolata \"Scudetto 01/02\") \u00e8 un videogioco di calcio, l'edizione 2001/2002 per il 10\u00ba anniversario della serie Championship Manager.\nIl database offre pi\u00f9 di 100.000 giocatori, allenatori e preparatori atletici appartenenti a ventisei campionati; per quanto riguarda il campionato italiano \u00e8 possibile gestire societ\u00e0 militanti dalla serie A alla serie C2, con la possibilit\u00e0 di visionare ed acquistare giocatori dalle societ\u00e0 dilettantistiche di maggior prestigio.\nIl gioco \u00e8 stato reso freeware dal dicembre 2008, scaricabile dagli utenti registrati al sito ufficiale del gioco.\nModalit\u00e0 di gioco.\nI giocatori sono descritti in modo molto dettagliato, le opzioni per allestire la squadra innumerevoli (dalla disposizione in campo e i movimenti richiesti ai giocatori, agli ultimatum alla dirigenza per ottenere maggiori fondi per contratti e trasferimenti).\nAnche i trasferimenti avvengono in maniera realistica: i giocatori rifiuteranno di scendere di categoria se non ricompensati adeguatamente, cos\u00ec come giocatori stranieri giovani difficilmente accetteranno di giocare nelle categorie minori di campionati stranieri.\nC'\u00e8 una cospicua serie di giovani giocatori stranieri non conosciuti in grado di fare la differenza nelle due maggiori categorie italiane."}
{"id": "1250167", "revid": "287204", "url": "https://it.wikipedia.org/wiki?curid=1250167", "title": "Hotchkiss V40-50", "text": "La V40-50 era un'autovettura di gran lusso prodotta nel 1910 dalla Casa automobilistica franco-statunitense Hotchkiss.\nBreve profilo.\nLa V40-50 fu introdotta come evoluzione della precedente Hotchkiss V.&lt;br&gt;\nIn ogni caso le novit\u00e0 erano solo di dettaglio: per il resto la vettura ricalcava la sua antenata. Il corpo vettura era di tipo limousine ed il motore era un 6 cilindri da 9495 cm\u00b3, in grado di erogare una potenza massima di 75 CV.\nFu prodotta solo durante il 1910."}
{"id": "1250180", "revid": "122732093", "url": "https://it.wikipedia.org/wiki?curid=1250180", "title": "Orchestra (architettura)", "text": "Orchestra (, \"orch\u00e9stra\"), in architettura, \u00e8 il termine usato per indicare quella parte del teatro antico, di forma circolare (o, nel teatro romano, semicircolare) dedicata ad ospitare l'esibizione del coro (, \"k\u00f3ros\").\nLa sua posizione era alla base della \"cavea\" (\"k\u00f4ilon\"), a frapporsi cos\u00ec tra gli spettatori disposti sulle gradinate e la scena (, \"sken\u00e9\").\nIl suo nome deriva dal greco (\"orch\u00e9omai\", danzare), a sottolineare come l'esibizione scenica del coro, importantissima nel teatro classico, comprendesse anche la danza oltre che recitativi e musica (azione orchestica).\nInizialmente l'orchestra era realizzata in terra battuta ed \u00e8 probabile che, durante le rappresentazioni, venisse ricoperta da stuoie. Successivamente fu lastricata e dotata di un canale per lo scolo delle acque meteoriche denominato, per antonomasia, \"euripo\" e di un altare, il \"thymele\" (), l'ara di Dioniso. \nL'accesso dei \"coreuti\" allo spazio delimitato dall'orchestra avveniva attraverso due corridoi laterali scoperti denominati \"parodoi\" ().\nLo spazio dedicato all'orchestra si ridusse nel teatro ellenistico e in quello romano, parallelamente all'aumento degli edifici scenici e al declino del ruolo drammaturgico affidato al coro.\nEredit\u00e0 etimologica.\nIl termine \"orchestra\", con il suo derivato \"orchestrare\", conserva nella lingua italiana accezioni emancipatesi dall'originario significato collegato alla danza.\nIl compito di fornire l'etimologia a termini di danza scenica \u00e8 stato assunto proprio dal termine che indicava il protagonista che si muoveva nell'orchestra, cio\u00e8 il \"coro\" (coreutica, coreografia, ecc.), al quale \u00e8 legato un altro termine che indicava la danza: \"chore\u00eda\"."}
{"id": "1250202", "revid": "2070864", "url": "https://it.wikipedia.org/wiki?curid=1250202", "title": "Arnaldo Gardella", "text": "Noto soprattutto per essere il padre dell'architetto Ignazio Gardella, ha lasciato un'impronta significativa sull'architettura della citt\u00e0 di Alessandria.\nLavor\u00f2 in societ\u00e0 con l'ingegner Luigi Martini. Fu attivo principalmente nei territori dell'alessandrino, del tortonese e della Valle Scrivia.\nFormazione e opere.\nSi diplom\u00f2 nel 1892 presso il liceo classico Beccaria. Consegu\u00ec la laurea in Ingegneria civile a Milano nel 1897.\nArchitettura.\nTra le opere progettate dal Gardella e dal Martini si ricordano:\nDiverse sono le opere realizzate per la famiglia di imprenditori Borsalino:"}
{"id": "1250203", "revid": "339392", "url": "https://it.wikipedia.org/wiki?curid=1250203", "title": "2-Sided EP", "text": ""}
{"id": "1250205", "revid": "1543377", "url": "https://it.wikipedia.org/wiki?curid=1250205", "title": "Dipartimento dell'educazione di Porto Rico", "text": "Il Dipartimento dell'educazione di Porto Rico (in spagnolo: Departamento de Educaci\u00f3n o DE) \u00e8 l'ente governativo portoricano responsabile di ripartire l'educazione primaria e secondaria di carattere pubblico.\nL'amministrazione del DE riguarda 610.000 studenti, 42.000 docenti e 1.538 istituti scolastici.\nIl 1\u00ba maggio 2006 il governo portoricano ha dovuto far fronte a un significante deficit monetario, che lo ha costretto a chiudere il DE e altri 42 enti governativi, nonch\u00e9 tutti gli istituti scolastici pubblici."}
{"id": "1250206", "revid": "1318658", "url": "https://it.wikipedia.org/wiki?curid=1250206", "title": "Tomba di Humayun", "text": "La tomba di Hum\u0101y\u016bn (in hindi \u0939\u0941\u092e\u093e\u092f\u0942\u0901 \u0915\u093e \u092e\u0915\u093c\u092c\u0930\u093e, Urdu: \u06c1\u0645\u0627\u06cc\u0648\u0646 \u06a9\u0627 \u0645\u0642\u0628\u0631\u0647 - \"Hum\u0101y\u016bn k\u0101 Maqbara\") \u00e8 un complesso di edifici inerenti alla sepoltura dell'imperatore moghul Hum\u0101y\u016bn, commissionato dalla moglie dello stesso, \u1e24am\u012bda B\u0101n\u016b B\u0113gum nel 1562 d.C. e progettato dall'architetto persiano Mirak M\u012brz\u0101 Ghiy\u0101th. Si tratta della prima tomba-giardino nel Subcontinente indiano, e si trova in India, a Delhi, nel quartiere di Nizamuddin East, vicina alla cittadella Dina-panah (nota anche come Purana Qila) fondata da Humayun nel 1533. Si tratta anche della prima struttura in arenaria rossa di simili dimensioni Il complesso \u00e8 stato dichiarato Patrimonio dell'umanit\u00e0 UNESCO nel 1993, e da questa data \u00e8 oggetto di importanti lavori di restauro, tuttora in corso.\nIl complesso include la tomba principale dell'imperatore Hum\u0101y\u016bn, che a sua volta ospita le tombe della moglie, \u1e24am\u012bda B\u0113gum, di D\u0101r\u0101 Shik\u014dh, figlio del successivo imperatore Sh\u0101h Jah\u0101n, e di numerosi altri successori moghul, tra cui gli imperatori Jahandar Shah, Farrukhsiyar, Rafi' ul-Darjat, Rafi' ul-Daulat e \u02bf\u0100lamg\u012br II. Rappresenta certamente un enorme salto di qualit\u00e0 nella produzione architettonica moghul e, insieme al suo giardino in Chahar bagh - elemento tipico nei giardini persiani, ma ancora inedito all'epoca in India - si pose come una delle architetture di riferimento per la realizzazione di opere successive. Il mausoleo si pone inoltre in contrasto con la semplicit\u00e0 del complesso funerario del padre di Hum\u0101y\u016bn - il primo imperatore moghul B\u0101bur - ospitata nei giardini detti \"B\u0101gh-e B\u0101bur\" a Kabul, in Afghanistan. Ciononostante a B\u0101bur va riconosciuto il fatto di essere stato il primo imperatore a venir seppellito in un giardino del paradiso. Basata sul modello del \"Gur-e Amir\" di Samarcanda, la tomba dell'avo Tamerlano conquistatore dell'Asia, la tomba di Hum\u0101y\u016bn cre\u00f2 un precedente per i successivi mausolei imperiali moghul, il cui picco artistico e creativo \u00e8 rappresentato dal T\u0101j Ma\u1e25al di \u0100gr\u0101.\nIl sito dell'opera \u00e8 stato scelto in prossimit\u00e0 del fiume Yamuna, data anche la sua vicinanza con il Nizamuddin Dargah, il mausoleo del santo sufi di Delhi Ni\u1e93\u0101mudd\u012bn Awliy\u0101\u02be, e alla sua residenza, Chilla Ni\u1e93\u0101mudd\u012bn Awliy\u0101\u02be; i governanti della citt\u00e0 erano infatti particolarmente devoti al santo. In tarda epoca moghul, l'ultimo imperatore Bah\u0101dur Sh\u0101h II si rifugi\u00f2 nel complesso insieme ad altri tre principi durante i moti indiani del 1857 e l\u00ec venne catturato dal capitano Hodson; in seguito scelse la via dell'esilio verso Rangoon, (attualmente Yangon).\nStoria.\nAlla morte dell'imperatore, avvenuta il 20 gennaio 1556, il corpo di Humayun venne inizialmente seppellito nel suo palazzo residenziale di Delhi; successivamente le spoglie furono portate a Sirhind-Fategarh, nel Punjab, da Khanjar Beg.\nLa tomba di Humayun fu costruita per ordine della vedova Hamida Banu Begum a partire dal 1562 (e dunque diversi anni dopo la morte del marito) per il costo di 1,5 milioni di rupie dell'epoca. Secondo 'Abd al-Qadir Bada'uni, uno dei pochi storici contemporanei alla costruzione che ne facciano menzione, l'architetto incaricato di realizzare l'edificio fu Mirak Mirza Ghiyas (talvolta indicato anche come \"Mirak Ghiyathuddin\"). Egli era di origini persiane, dato che giunse in India da Herat (attuale Afghanistan nord-occidentale) e risulta aver operato sia nella sua citt\u00e0 d'origine che a Bukhara (attuale Uzbekistan), oltre che in varie localit\u00e0 del subcontinente. Mirak Mirza Ghiyas mor\u00ec comunque prima del completamento dell'opera e i lavori furono seguiti dal figlio di questi, \"Sayyed Muhammad ibn Mirak Ghiyathuddin\" fino al termine, nel 1571.\nUn mercante inglese che visit\u00f2 la tomba nel 1611, William Frinch, ha lasciato una descrizione dell'arredamento interno dell'epoca, specialmente per ci\u00f2 che concerne la camera centrale, stridente con la spartana accomodazione visibile ai nostri giorni. Frinch fa infatti menzione della presenza di ricchi tappeti, di una \"shamiana\", una piccola tenda al di sopra del cenotafio, coperto da fogli bianchissimi e libri sacri, oltre che dalla spada, le scarpe ed il turbante.\nLa fortuna per i famosi giardini in Chahar bagh - vasti oltre 13 ettari e circostanti il monumento - gir\u00f2 loro ben presto le spalle negli anni a seguire. La capitale era gi\u00e0 stata trasferita ad Agra nel 1556 ed il declino dei moghul in breve trascin\u00f2 i rovina anche i relativi possedimenti: mantenere in perfetta funzionalit\u00e0 complessi simili inizi\u00f2 a diventare uno sforzo economico insostenibile. Dall'inizio del XVIII secolo i giardini una volta lussureggianti iniziarono a cedere il posto agli orti di coloro che si erano stabiliti all'interno dell'area cintata. Ad ogni modo, il periodo peggiore per la salute architettonica del sito termin\u00f2 con la gi\u00e0 menzionata cattura da parte delle truppe britanniche dell'ultimo imperatore moghul, Bahadur Shah II, con la conseguente uccisione dei tre figli e la condanna all'esilio per l'ex monarca. Nel 1860 il disegno moghul del giardino venne riadattato secondo i dettami del giardino all'inglese, con l'inserimento di rotonde in luogo delle quattro vasche d'acqua lungo il viale corrispondente all'asse principale e l'inserimento di un maggiore numero di alberi intorno alle aiuole di fiori. Questa forzatura rispetto al contesto originario fu riassorbita agli inizi del XX secolo, quando il Vicer\u00e9 dell'India Britannica Lord Curzon ordin\u00f2 di ripristinare il giardino nella sua composizione originaria. La pi\u00f9 importante campagna di restauro fu condotta tra il 1903 ed il 1909; una successiva organizzazione della disposizione delle piante, avvenuta nel 1915, forn\u00ec maggior risalto agli assi centrali e diagonali grazie all'accostamento di filari di alberi, sebbene alcuni di questi siano stati piantati anche su di una piattaforma riservata originariamente alla sistemazione di tende.\nDurante la partizione dell'India, il Purana Qila e la Tomba di Humayun furono utilizzati come campi profughi per i musulmani in attesa di migrare verso l'appena fondato Pakistan: tali campi furono gestiti dal Governo indiano e operarono per circa cinque anni, periodo durante il quale sia i giardini che i canali d'acqua e gli edifici principali subirono danni consistenti. Addirittura le sale contenenti le sepolture furono murate al fine di scongiurare atti di sciacallaggio o vandalismo. L'Archaeological Survey of India (Soprintendenza archeologica dell'India) tent\u00f2 nel corso degli anni a seguire di sostenere la causa dei monumenti patrimonio dell'India e gradualmente le costruzioni e i giardini furono restaurati; ciononostante, fino al 1985, dei quattro tentativi messi in atto per riattivare il sistema idrico, nessuno and\u00f2 a buon termine..\nNel 1993 prese avvio una nuova importante campagna di restauro del complesso, in seguito alla dichiarazione del monumento come patrimonio dell'Umanit\u00e0. La collaborazione tra l'Aga Khan Trust e l'ASI comport\u00f2 inoltre un'accurata campagna di ricerca e di scavi e culmin\u00f2 nel 2003 con la riattivazione dopo secoli delle storiche fontane: ciononostante, opere di manutenzione e restauro localizzato sono tuttora in corso per scongiurare il pericolo di un'ennesima decadenza del sito.\nArchitettura.\nL'alto recinto in pietra grezza che delimita il complesso \u00e8 attraversabile tramite due imponenti portali d'accesso a due livelli: alti all'incirca 16 metri, sono posizionati a sud e ad ovest ed accolgono al proprio interno dei locali su entrambi gli affacci. I piani superiori si sviluppano addirittura intorno a piccole corti interne. Le stelle a sei punte che adornano la porta principale - visibili anche sull'iwan dell'edificio ospitante la tomba principale - hanno in questo frangente significato di simbolo cosmico ornamentale.\nLa tomba di Humayun \u00e8 costruita in pietra grezza e arenaria rossa, ed utilizza il marmo bianco come materiale di rivestimento. Sono in marmo anche i pavimenti, gli schermi traforati (Jali), le cornici delle porte, i cornicioni (chajja) e la cupola principale. L'edificio \u00e8 collocato al di sopra di una terrazza voltata alta circa otto metri e ampia pi\u00f9 di 12.000\u00a0m\u00b2. La pianta \u00e8 pressoch\u00e9 quadrata, sebbene gli smussi posti agli angoli diano un'impressione di ottagonalit\u00e0 al fine di meglio far coincidere struttura interna ed esterna. Il basamento \u00e8 costituito da un nucleo grezzo e cinquantasei celle circostanti ed ospita pi\u00f9 di cento tombe. L'intera struttura di base \u00e8 a sua volta situata su una piattaforma rialzata di alcuni gradini.\nVisibilmente ispirata all'Architettura persiana, la tomba raggiunge un'altezza di 47 metri e una larghezza di circa 90, rappresentando inoltre il primo caso di edificio indiano ad utilizzare la doppia cupola persiana al di sopra di un alto tamburo: dalla quota di 42,5 metri, \u00e8 completata da un coronamento in ottone su cui svetta un crescente. Si tratta, in questo caso, di una forte convergenza con le tombe di epoca timuride. La cupola doppia - o \"a doppio strato\" - \u00e8 composta da un livello esterno, che sostiene la decorazione visibile in marmo, e da uno interno strutturale e di coronamento del volume interno. In contrasto con il candore della cupola esterna, il resto dell'edificio \u00e8 costituito da arenaria rossa, talvolta lavorata con dettagli in marmo bianco e nero ed in arenaria gialla al fine di rompere ogni possibile senso di monotonia.\nLa semplicit\u00e0 e la simmetria degli esterni si ritrovano in netto contrasto con la complessa planimetria del piano terreno, composto da camere disposte secondo lo schema \"nonuplo\": otto camere voltate e a due livelli sono disposte radialmente intorno ad una non camera centrale, a doppia altezza e coperta dalla cupola. Al di sotto della cupola bianca, nel mezzo della stanza centrale \u00e8 ospitato un unico sepolcro ottagonale, appartenente all'imperatore Humayun. \u00c8 raggiungibile tramite un imponente iwan posto a sud, leggermente arretrato, mentre le altre pareti sono decorate con intricati jali, i gi\u00e0 citati schermi marmorei traforati.\nLa vera camera di sepoltura dell'imperatore, in realt\u00e0, si trova abbastanza lontana in una stanza dei sotterranei, esattamente al di sotto del cenotafio superiore, ed \u00e8 accessibile attraverso un passaggio separato dall'esterno dell'edificio principale, ed \u00e8 raramente possibile accedervi per il pubblico. Questo stratagemma distributivo, cos\u00ec come la tecnica ornamentale delle pietre dure (una decorazione a intarsi di marmo) visibile su tutta la facciata rappresentano un'importante eredit\u00e0 raccolta dall'architettura indo-islamica. Tale decorazione sar\u00e0 cos\u00ec spesso riscontrabile nelle successive realizzazioni di mausolei dell'epoca moghul, quali il Taj Mahal.\nNella camera principale \u00e8 inoltre riportato un altro elemento simbolico, il disegno di un \"mi\u1e25r\u0101b\" sullo schermo in lattice rivolto alla Mecca (e quindi posto ad ovest). La luce che pu\u00f2 entrare direttamente nella stanza dalla \"Qibla\" eleva lo status dell'imperatore al di sopra di tutti i suoi rivali e lo avvicina alla divinit\u00e0.\nLa camera dall'alto soffitto \u00e8 poi circondata da quattro principali camere ottagonali - disposte su due livelli - poste sulle diagonali e raggiungibili tramite vestiboli voltati. A queste si aggiungono ulteriori quattro camere ausiliarie: il tutto suggerisce come l'edificio fosse stato pensato ancora pi\u00f9 che come toba per un singolo come il monumento per un'intera dinastia. La concezione di otto camere d'intorno non solo permette di effettuare un percorso circolare intorno al cenotafio principale, pratica comune nel Sufismo e spesso visibile nei mausolei imperiali moghul, ma anche e soprattutto rispecchia il concetto di paradiso nella Cosmologia islamica. Ognuna delle camere principali ha a sua volta otto camere minori poste in maniera radiale intorno a queste, di modo tale che il piano terreno mostra in pianta un totale di ben 124 stanze voltate. Anche le numerose camere minori ospitano cenotafi, principalmente di esponenti della famiglia reale moghul o della nobilt\u00e0: spiccano tra questi le tombe della stessa vedova di Humayun, Hamida Begum, e di Dara Shikoh. Dato che le tombe non mostrano comunque iscrizioni specifiche, la maggior parte delle personalit\u00e0 seppellite rimane comunque ad oggi non identificata.\nL'edificio fu anche il primo ad utilizzare la combinazione di arenaria rossa e marmo bianco, e mostra diversi tra i pi\u00f9 caratteristici elementi dell'architettura moghul, come le piccole canopie (o \"chatris\") intorno alla cupola centrale, in origine ricoperte da piastrelle in ceramica blu.\nIl giardino Chahar bagh.\nLa tomba di Humayun \u00e8 a sua volta inserita al centro di un giardino di 30 acri disposto a Chahar bagh (termine persiano che significa \"quattro giardini\") secondo una regolare pianta quadrilatera: si tratta del primo caso di giardino di questa tipologia realizzato su grande scala nell'Asia meridionale.\nIl giardino, cintato e disposto geometricamente, \u00e8 diviso in quattro porzioni quadrate da passaggi pedonali pavimentati (khiyabans) e due canali d'acqua rappresentanti gli assi principali, ad imitazione dei quattro fiumi che scorrono nello Janna, il paradiso islamico. Ognuno dei quattro quadranti \u00e8 a sua volta diviso in ulteriori porzioni quadrate, fino ad ottenerne un numero totale di 36: tale suddivisione diverr\u00e0 tipica nella architettura moghul successiva. Il canale centrale pare scomparire al di sotto dell'edificio della tomba e riapparire oltre questa, ricordando il verso coranico che parla dei fiumi che scorrono al di sotto del 'Giardino del Paradiso'.\nL'intero complesso di tomba e giardini \u00e8 racchiuso su tre lati da alte mura grezze, mentre il quarto lato avrebbe dovuto essere rappresentato dal fiume Yamuna, il cui corso nel frattempo \u00e8 stato per\u00f2 deviato lontano dalla struttura. I camminamenti centrali conducono a due portali: quello maggiore si apre tra le mura meridionali, mentre un altro minore \u00e8 collocato tra quelle occidentali. Sviluppate su due, livelli, ad oggi solamente la porta occidentale \u00e8 utilizzata, mentre quella meridionale - usata invece come ingresso principale in epoca moghul - resta al giorno d'oggi chiusa.\nIn corrispondenza rispetto al centro, sulle mura orientali \u00e8 collocato un \"baradari\", un padiglione con dodici porte, disegnato per permettere il passaggio della corrente d'aria all'interno del recinto. Addossato alle mura settentrionali, infine, si trova un \"hammam\", un bagno.\nVerso l'angolo sudorientale, all'interno del giardino in chahar bagh, si trova una tomba nota come \"Nai-ka-Gumbad\" - o Tomba del Barbiere - risalente al 1590 circa. La sua presenza all'interno del recinto reale dimostra l'importanza del personaggio. La tomba \u00e8 posta al di sopra di una piattaforma sopraelevata, raggiungibile da sud tramite sette gradini; la pianta \u00e8 quadrata ed il mausoleo \u00e8 organizzato come un unico ambiente sormontato da doppia cupola. All'interno si trovano due tombe, entrambe riportanti iscrizioni tratte dal Corano. Su una delle tombe \u00e8 riportata la dicitura 999, che potrebbe essere riferito all'anno di sepoltura. L'anno corrispondente sarebbe quindi il 1590 o il 1591 d.C.\nAltri monumenti.\nTomba e moschea di Isa Khan: Numerosi monumenti punteggiano la strada che conduce alla Tomba di Humayun dall'ingresso occidentale. Il principale tra questi \u00e8 un monumento preesistente di vent'anni la tomba stessa dell'imperatore. Costruito nel 1547 d.C., rappresenta il complesso tombale dedicato a Isa Khan Niyazi, una nobile Pashtun della corte imperiale di Sher Shah Suri, della Dinastia Suri, che aveva combattuto i moghul. La tomba ottagonale \u00e8 collocata all'interno di un giardino, anch'esso ottagono, costruito quando la nobile era ancora in vita, durante il regno del figlio di Sher Shah, Islam Shah Suri. Serv\u00ec in seguito come luogo di sepoltura per l'intera famiglia di Isa Khan. Sul lato occidentale della tomba si trova una moschea di tre campate, in arenaria rossa. La tomba ricorda in numerosi elementi altri mausolei della Dinastia Suri ospitati nei Giardini Lodi di Delhi e dimostra una marcata progressione nello sviluppo del gusto architettonico proprio di tali sepolture. Alcuni degli elementi architettonici presenti nella tomba di Isa Khan saranno riscontrabili anche nella Tomba di Humayun, sebbene sviluppati su scala decisamente maggiore: prima fra tutte la scelta di sistemare il mausoleo all'interno di un giardino cintato.\nTomba e Giardino di Bu Halima: Entrando nel complesso da ovest, il visitatore entra dapprima all'interno di un ulteriore complesso di giardini, il \"Giardino di Bu Halima\". Poco si sa di colei a cui \u00e8 dedicata l'opera, e il fatto che la tomba - o la piattaforma sopraelevata dove un tempo questa avrebbe potuto esser situata - non si trova al centro del giardino induce a pensare che si tratti di un'aggiunta posteriore.\nTomba e moschea di Afsarwala: Verso l'angolo sudoccidentale del complesso, si trova la tomba di \"Afsarwala\", appartenente ad un nobile (\"Afsar\" era un termine utilizzato per indicare gli Ufficiale) della corte di Akbar. Una delle tombe di marmo poste all'interno del mausoleo risale al 1556-557 d.C. La moschea stessa pu\u00f2 essere fatta risalire allo stesso periodo, a giudicare dalla sua posizione adiacente alla tomba.\nArab Sarai: Letteralmente \"casa di risposo per arabi\", la struttura \u00e8 costruita in adiacenza alla moschea di Afsarwala. Fu costruita per volere di Hamida Banu Begum, moglie di Humayun, tra il 1560 ed il 1561 d.C., con buona probabilit\u00e0 eretta per ospitare le maestranze giunte sul posto per costruire l'intero complesso della tomba.\nNila Gumbad: Al di fuori dei limiti del complesso si trova la tomba nota \"Nila Burj\" (ora \"Nila Gumbad\") o 'Cupola Blu', cos\u00ec nominata per il suo rivestimento in piastrelle vetrate blu. Fu costruita per volere di Abdul Rahim Khan-I-Khana - figlio di Bairam Khan ed anch'esso parte della corte di Akbar - per il suo servo Miyan Fahim. Fahim non solo era cresciuto seguito come un figlio da Khan-I-Khana, ma era anche morto al fianco di uno dei figli dello stesso, Feroze Khan, durante la reazione alla ribellione del generale Mahabat Khan del 1625-1626, ai tempi del regno di Jahangir. L'edificio \u00e8 importante per la particolarit\u00e0 di alcune scelte architettoniche, come la pianta ottagonale all'esterno e quadrata all'interno, i soffitti decorati con intonaco dipinto e inciso, la cupola allungata. Assente invece la soluzione tecnica della doppia cupola, diffusa invece tra le tombe coeve.\nChillah Nizamuddin Aulia: Ritenuto essere la residenza del santo patrono di Delhi, Nizamuddin Auliya (m. 1325 d.C.), \u00e8 ubicato appena all'esterno del complesso principale, vicino all'angolo nordorientale del mausoleo di Humayun. Rappresenta un esempio di architettura dell'epoca della Dinastia Tughlaq.\nGurdwara di Gobind Singh: \u00e8 un luogo di culto dedicato al 10\u00b0 leader religioso sikh, che nel 1707 incontr\u00f2 il principe Muazzam, futuro imperatore Bahadur Shah, il quale gli chiese sostegno contro suo fratello, nella lotta per la successione al trono del defunto Aurangzeb. Guru Sahib e il principe Muazzam si riunirono presso la tomba di Humayun per elaborare la strategia della battaglia, mentre venivano intrattenuti da combattimenti spettacolari di elefanti e tori. Guru Sahib promise che avrebbe aiutato il Principe se questi avesse punito tutti i responsabili dell'uccisione dei suoi figli, della distruzione del suo esercito e della sua citt\u00e0, Anandpur. Le promesse furono mantenute da entrambi.\nIl Gurdwara Damdama Sahib fu edificato da Sardar Bhagel Singh nel 1783, quando il suo numeroso esercito sikh riusc\u00ec a conquistare Delhi. Alcuni anni dopo, il maharaja Ranjit Sing fece ampliare il tempio dai propri ufficiali, che si occuparono della costruzione di un \"deorhi\", che comprendeva edifici per i sacerdoti e i pellegrini. Nel 1984 fu costruito un nuovo edificio. Il gurdwara attrae ogni anno migliaia di fedeli, in occasione delle celebrazioni del \"Hola Mohalla\", il secondo giorno del mese lunare di Chet. \nPi\u00f9 lontano dal complesso della tomba si trovano altri monumenti di epoca moghul, come il Bada Bateshewala Mahal, il Chote Bateshewala Mahal, ed il \"Barapula\", un ponte con 12 pilastri e 11 arcate costruito nel 1621 da Mihr Banu Agha, il capo eunuco della corte di Jahangir.\nRestauri.\nPrima che venissero intrapresi i lavori di restauro, vandalismi e sottrazioni illegali di materiale erano divenuti talmente frequenti da iniziare a rappresentare una concreta minaccia per questo complesso dall'inestimabile valore artistico. L'opera di restauro curata dall'Aga Khan Trust for Culture (AKTC) in collaborazione con l'ASI - l'Archaeological Survey of India, paragonabile alle Soprintendenze archeologiche italiane - inizi\u00f2 dopo due anni di ricerche e studi nel 1999 e termin\u00f2 nel 2003.\nCirca 12 ettari di manto erboso e pi\u00f9 di 2500 alberi - tra cui piante di limone, mango, ibisco, neem e gelsomino - vennero nuovamente piantati nel giardino. Fu inoltre installato un nuovo sistema per la circolazione delle acque nei canali: per assicurare che l'acqua fluisse naturalmente per i canali e le vasche del sito senza l'aiuto di sistemi idraulici, i canali d'acqua sono stati scavati secondo l'esatto dislivello di un centimetro ogni 40 metri. Ci\u00f2 ha permesso all'acqua di tornare a fluire attraverso i canali presenti nel giardino ed alle fontane a lungo inattive di rifunzionare nuovamente. \nAltro importante obiettivo raggiunto in questa mastodontica opera di restauro \u00e8 stata l'organizzazione di un sistema di raccolta delle acque piovane sfruttando 128 fosse nel terreno; vecchi pozzi scoperti durante i lavori di restauro sono stati puliti e rivitalizzati.\nIl restauro della Tomba di Humayun rappresenta inoltre il primo contributo effettivo da parte di associazioni private eseguito sotto l'egida del National Cultural Fund (NCF) dell'ASI: i fondi includevano inoltre la somma di $650,000 da parte dell'Aga Khan Trust for Culture, in collaborazione con l'Oberoi Hotels Group. Lo stesso fondo dell'Aga Khan ha inoltre seguito i lavori di restauro del Bagh-e Babur, luogo di sepoltura del padre di Humayun, Babur, a Kabul, in Afghanistan.\nCome parte dei continui lavori di restauro in corso, nel 2009, ASI e Aga Khan Trust for Culture, dopo mesi di lavoro con strumenti a mano, sono riusciti a rimuovere uno spesso strato di cemento dal tetto che imponeva un carico di circa 1.102 tonnellate sull'intera struttura. Tale strato era stato gettato inizialmente in opera durante gli anni Venti del XX secolo per prevenire l'infiltrazione dell'acqua e, dopo la stesura nel tempo di numerosi strati, era giunto allo spessore di circa 40\u00a0cm: attualmente questa struttura rimossa \u00e8 stata sostituita con un tradizionale strato di protezione in calce. Nella fase successiva, \u00e8 stato applicato lo stesso trattamento al primo \"chabutra\" (basamento) della tomba, originariamente rivestito da grandi blocchi di quarzite, alcuni dei quali anche del peso di pi\u00f9 di una tonnellata. Durante gli anni Quaranta del XX secolo un'irregolare sistemazione del basamento inferiore fu corretta ricoprendo la stessa con uno strato di cemento, rovinando cos\u00ec l'originale pavimentazione moghul, che combaciava con quella della porta occidentale."}
{"id": "1250208", "revid": "119947754", "url": "https://it.wikipedia.org/wiki?curid=1250208", "title": "Torre d'Oglio", "text": "Torre d'Oglio \u00e8 una localit\u00e0 in provincia di Mantova, frazione di Marcaria.\n\u00c8 situata presso il fiume Oglio, in prossimit\u00e0 della sua confluenza con il Po.\nIl nome trae origine da una torre che ospitava un convento non lontano da dove ora \u00e8 ubicato il ponte, e che serviva per comunicare con un altro convento in terra suzzarese e per avvistare nemici in lontananza.\nIl ponte di barche.\nAttrattiva turistica della localit\u00e0 \u00e8 lo storico \"ponte in chiatte\", situato dentro il Parco dell'Oglio Sud. Molto di pi\u00f9 di un'infrastruttura stradale, ben oltre l'innegabile trascorso storico, il ponte di barche di Torre d'Oglio rappresenta il simbolo dell'identit\u00e0 di un territorio tanto complesso, quanto affascinante.&lt;br&gt; Costruito nel 1926, il ponte collega San Matteo delle Chiaviche (frazione del comune di Viadana) e Cesole (frazione di Marcaria), rispettivamente sponda sud e nord del fiume Oglio. Il ponte di barche \u00e8 l'emblema di una zona ampia, enigmatica e intricata come quella tra Reggio Emilia, Mantova, Parma e Cremona. \nIl Ponte era in passato sorvegliato e curato da \"pontieri\", attualmente ne curano la manutenzione addetti dell'ente provinciale.\nIl ponte in chiatte di Torre d'Oglio \u00e8 un bene culturale di tutti, l'anima tenebrosa, misteriosa ma affascinante di un territorio che ha sedotto numerosi artisti, tra cui il regista Bernardo Bertolucci, che qui ha girato il suo \"Novecento\". Ha fatto da sfondo anche a scene di film, come \"Radiofreccia\" di Luciano Ligabue, \"I promessi sposi\" e \"Don Camillo\" con Terence Hill che lo attraversa con una moto enduro. Anche \"Cara sposa\" di Pasquale Festa Campanile ha sequenze sul e attorno al ponte.\nStoria recente.\nNonostante le proteste di numerosi cittadini, nell'aprile 2010, il ponte in chiatte di Torre d'Oglio \u00e8 stato rinnovato, all'interno di un progetto redatto dalla Regione Lombardia, nell'ambito delle opere di valorizzazione del Fiume Po, in collaborazione con la Provincia di Mantova. Al costo complessivo di quasi un milione e settecentomila euro, le modifiche apportate alla struttura sono state effettuate per la messa in sicurezza e per l'adeguamento alle norme di legge. Il sistema a tre approdi \u00e8 quindi stato eliminato; sono state quindi applicate due rampe d'acciaio, che si collegano alla riva oscillando in verticale, abbassandosi o alzandosi a seconda della portata del Fiume Oglio. Il nuovo sistema \u00e8 per\u00f2 risultato inadatto alle forti magre del fiume, che si abbassa troppo. \nDurante la notte di Santo Stefano del 2013, due chiatte sono affondate: la prima barca dal lato di Cesole ha imbarcato acqua, a causa di infiltrazioni dovute all'innalzamento del livello del fiume. Precipitando sul fondo del fiume, ha trasportato con s\u00e9 anche la sua chiatta \u201cgemella\u201d, che le era attaccata. La struttura \u00e8 rimasta chiusa al traffico per diverse settimane. \nTuttavia accade troppo spesso che, a causa di abbondanti precipitazioni e di normale siccit\u00e0 estiva, il ponte venga chiuso. \nGi\u00e0 nel dicembre 2010 il ponte \u00e8 rimasto chiuso per diversi giorni, solo poche settimane dopo l'inaugurazione della nuova struttura. Non a caso, Umberto Chiarini, insegnante e ambientalista, mantovano di nascita e cremonese d'adozione, profondo conoscitore e amante del territorio in cui ha vissuto, parlava di \u201cetica della manutenzione\u201d come base della sopravvivenza del sistema padano."}
{"id": "1250215", "revid": "729019", "url": "https://it.wikipedia.org/wiki?curid=1250215", "title": "Battaglia di Loos", "text": "La battaglia di Loos fu una delle maggiori offensive britanniche del 1915 sul fronte occidentale della prima guerra mondiale.\nL'offensiva costituiva il contributo da parte della British Army alla pi\u00f9 vasta avanzata alleata che va sotto il nome di Terza battaglia dell'Artois. In supporto all'attacco francese della Xe arm\u00e9e fran\u00e7aise contro la 6. Armee tedesca, la First Army britannica, guidata dal generale Douglas Haig, avrebbe attaccato sul lato nord del fronte (che si estendeva fra Arras e La Bass\u00e9e), avendo come primo obiettivo la citt\u00e0 mineraria di Loos-en-Gohelle.\nHaig schier\u00f2 sei divisioni, un notevole spiegamento di forze che valse all'offensiva il nomignolo di \"Big Push\" (\"grande spinta\"). In quest'occasione, per la prima volta, le Special Company britanniche fecero uso di gas tossici ed impiegarono su larga scala le unit\u00e0 della cosiddetta \"Armata Kitchener\".\nTuttavia, a causa di carenze logistiche e del logoramento delle truppe, l'offensiva fin\u00ec in un fallimento: a fronte di trascurabili guadagni territoriali, i britannici persero 50.000 uomini nel principale teatro delle operazioni (tra Loos e Givenchy) e altri 11.000 in attacchi ausiliari. I morti furono 7.766. Fra le vittime da parte britannica vi furono John Kipling, figlio di Rudyard, Fergus Bowes-Lyon, fratello di Elizabeth (pi\u00f9 tardi regina consorte di Giorgio VI), Lord Ninian Edward Crichton-Stuart, parlamentare e comandante del Welch Regiment, e il poeta Charles Sorley.\nCorso della battaglia.\nDai preparativi al 28 settembre.\nI piani di Haig per la battaglia furono fin dall'inizio limitati dalla carenza di proiettili d'artiglieria: i 250.000 colpi scagliati sulle posizioni tedesche nei quattro giorni precedenti l'offensiva (21\u201324 settembre) non furono sufficienti per costituire un adeguato bombardamento di preparazione, un elemento essenziale nella guerra di trincea.\nI preparativi furono caratterizzati dall'azione, per la terza volta nel corso del conflitto, delle compagnie di scavo dei Royal Engineers, che scavarono gallerie sotterranee, riempiendole di grandi quantit\u00e0 di esplosivi che furono fatti brillare all'inizio dell'attacco, previsto per le 6.30 del 25 settembre. Al contempo, 40 minuti prima dell'attacco, i britannici dispersero 150 tonnellate di gas di cloro da 5500 bombole, per massimizzarne l'effetto psicologico, al rilascio del cloro, affiancarono l'utilizzo di fumogeni. L'esito della manovra fu incerto: solo la met\u00e0 delle bombole fu aperto in tempo, a causa del congelamento delle valvole ed in alcuni punti il gas ritorn\u00f2 alle trincee britanniche, nelle quali cui molti soldati avevano tolto le maschere antigas perch\u00e9 non riuscivano a vedere attraverso le lenti appannate, o perch\u00e9 a malapena respiravano. Nel settore a nord, da cui doveva partire l'attacco della 2nd Division, il vento era assente e gli addetti della Special Brigade si rifiutavano di aprire il gas, il comando li obblig\u00f2 a farlo e la densa nube di gas, mise fuori combattimento anche chi utilizz\u00f2 correttamente la maschera antigas. In totale circa 2.600 soldati britannici furono intossicati, ma solo sette persero la vita a causa del gas.\nInizialmente i britannici del IV Corpo d'armata riuscirono a sfondare le linee tedesche e a impossessarsi della citt\u00e0 di Loos e a proseguire in direzione di Lens, forti soprattutto della superiorit\u00e0 numerica. Tuttavia gli inevitabili problemi di rifornimento e comunicazioni, combinati col tardivo giungere delle riserve, imposero di fermare l'avanzata sul far della sera. A nord della strada Hulluch-Vermelles, il I Corpo d'armata fece meno progressi, a causa della minore riuscita dell'attacco con i gas; ciononostante la 7th e la 9th Division riuscirono a istituire un caposaldo alla Ridotta Hohenzollern, un sistema di opere difensive che circondava il complesso minerario chiamato \"Fosse 8\", presso Auchy-les-Mines.\nUn'ulteriore complicazione fu la mancata distruzione di molta parte del reticolato tedesco prima dell'attacco. Avanzando in campo aperto a tiro delle mitragliatrici tedesche, le perdite britanniche furono disastrose, anche per la mancanza, nei giorni successivi al primo, dell'azione dell'artiglieria. Quando la battaglia riprese, il giorno seguente, i tedeschi si erano rafforzati e respinsero ogni tentativo di continuare l'avanzata. I combattimenti cessarono il 28 settembre, con i britannici ritirati sulle posizioni di partenza. L'attacco cost\u00f2 oltre 20.000 uomini, compresi tre comandanti di divisione: George Thesiger, Thompson Capper e Frederick Wing.\nIl maggior generale Richard Hilton, a quel tempo ufficiale di osservazione avanzato, disse della battaglia:\nDopo il 29 settembre.\nFermato l'assalto britannico, i tedeschi contrattaccarono per riprendere la Ridotta Hohenzollern. Furono proprio i continui scontri per questa fortificazione il motivo per cui la Battaglia di Loos \u00e8 considerata essersi protratta fino alla met\u00e0 di ottobre: dopo il 28 settembre, infatti, il resto dell'area su cui si svolse la battaglia non fu pi\u00f9 teatro di combattimenti rilevanti. Il 3 ottobre, la Ridotta fu ripresa dai tedeschi, che cinque giorni dopo lanciarono un'offensiva sull'intera linea per ricatturare il terreno perduto, interrompendola al cadere della notte a causa delle perdite. Ci\u00f2 segn\u00f2 la fine ufficiale delle ostilit\u00e0 in questo settore per il 1915.\nTuttavia, tentando il colpo prima delle piogge d'autunno, i britannici lanciarono un ultimo attacco il 13 ottobre. L'assalto fu portato dalla 46th Division: l'obiettivo era la cattura del \"Dump\", un vecchio cumulo di scorie minerarie che aveva un'importanza strategica per le difese della Ridotta Hohenzollern. L'offensiva cominci\u00f2 con un bombardamento di artiglieria a mezzogiorno del 13 ottobre. Due ore dopo fu diffuso il gas, solo 1217 bombole di cloro su 3170 disponibili a causa del vento non favorevole, che si dimostrarono per\u00f2 inefficaci. A questo punto l'alto comando richiese una pausa prima dell'avanzata delle truppe, il che diede per\u00f2 ai tedeschi il tempo di occupare le posizioni e prepararsi a sostenere l'attacco. Quando la 46th Division si mosse infine verso il suo obiettivo, riusc\u00ec dopo intensi combattimenti a guadagnare un po' di terreno, ma consolidare la posizione si rivel\u00f2 impossibile, anche per la carenza di bombe a mano.\nNonostante il valore dimostrato dalla 46th, alla sua prima azione dopo il suo arrivo sul fronte occidentale, l'azione si risolse quindi in un fallimento, e le perdite subite dalla divisione furono cos\u00ec alte, 3.763 uomini, da cambiarne per sempre la composizione territoriale.\nIl generale Haig riteneva di poter attaccare nuovamente il 7 novembre, ma le piogge intense e la precisione del bombardamento tedesco nella seconda met\u00e0 di ottobre lo dissuasero dal tentativo.\nL'utilizzo del gas, che, nelle intenzioni del comando britannico, doveva garantire il successo dell'attacco in sostituzione della carente artiglieria pesante britannica, fu deludente, pur con limitati successi, poich\u00e9 troppo soggetto all'incostanza del vento, che ne rendeva impossibile il coordinamento con un attacco di fanteria e per l'inefficacia sul nemico: dove era arrivato a colpire le trincee avversarie era riuscito a costringere i soldati avversari ad uscire dai rifugi esponendoli al fuoco dell'artiglieria, ottenendo solo una breve interruzione nel tiro di sbarramento avversario.\nIl ruolo dell'aviazione.\nAlla battaglia di Loos presero parte il No. 2 Wing RAF e il No. 3 Wing RAF dei Royal Flying Corps, all'epoca sotto il comando del Brigadier-General Hugh Trenchard. Le Wing erano guidate rispettivamente dai colonnelli John Salmond and Sefton Brancker.\nI piloti compirono missioni di ricognizione prima della battaglia, per impedire lo spreco di proiettili di artiglieria, di cui vi era carenza. Durante i primi giorni dell'attacco, \"squadrons\" incaricati di designare gli obiettivi permisero di aumentare l'efficacia dei tiri dell'artiglieria, grazie anche ai loro nuovi e migliorati sistemi di comunicazione aria-terra. Successivamente, i piloti compirono le prime efficaci operazioni di bombardamento tattico nella storia, sganciando una gran quantit\u00e0 di bombe da 100 libbre su truppe, treni e infrastrutture ferroviarie. Con lo stallo dell'offensiva di terra, i piloti tornarono alla missione iniziale di dirigere il tiro delle artiglierie.\nOnorificenze.\nI seguenti uomini ricevettero la Victoria Cross:\nAltre onorificenze:\nRiferimenti alla battaglia.\nMemoriali.\nAlle vittime della battaglia \u00e8 stato dedicato un memoriale, inaugurato il 4 agosto 1930, che costituisce i lati e il retro del cimitero di Dud Corner, presso Loos. Il memoriale elenca 20.610 nomi di soldati di Gran Bretagna e Commonwealth morti durante la battaglia e rimasti senza tomba. Il memoriale fu progettato dall'architetto Herbert Baker, e abbellito con statue scolpite da Charles Wheeler.\nNel 91\u00ba anniversario dell'assalto del 13 ottobre 1915, fu inaugurato ad Auchy-Les-Mines un memoriale per commemorare gli uomini della 46th Division che caddero quel giorno. Il memoriale, progettato da Michael Credland, ha la forma di una colonna ottagonale, spezzata per rappresentare la perdita del capofamiglia e la distruzione di un'intera colonna d'armata. La colonna \u00e8 alta alta 46\u00a0pollici (circa 117\u00a0cm), e l'angolo del taglio alla sua cima \u00e8 di 46\u00ba, come anche l'inclinazione della fila di gradini. Sullo scalino superiore \u00e8 incisa la scritta \"Their Country found them ready\" (\"Il loro Paese li trov\u00f2 pronti\") tratta da \"Keep the Home Fires Burning\", una popolare canzone di guerra inglese dell'epoca.\nAltro.\nLa localit\u00e0 di Loos, British Columbia in Canada fu cos\u00ec chiamata per commemorare la battaglia."}
{"id": "1250218", "revid": "933835", "url": "https://it.wikipedia.org/wiki?curid=1250218", "title": "Max Gallo", "text": "Figlio di emigranti italiani, fu editorialista di \"L'Express\" e direttore de \"Le Matin de Paris\".\nMembro del Parlamento Europeo e del Parlamento francese nelle file del Partito Socialista, nella sua vita ricopr\u00ec molti incarichi istituzionali. Il 31 maggio 2007 fu eletto al seggio 24 dell'Acad\u00e9mie fran\u00e7aise, precedentemente occupato da Jean-Fran\u00e7ois Revel.\nNonostante il suo passato socialista, alle elezioni presidenziali del 2007 si schier\u00f2 apertamente con l'UMP di Nicolas Sarkozy.\nScrittore di successo, pubblic\u00f2 saggi e biografie. I suoi primi romanzi, opere di fantapolitica, furono scritti con lo pseudonimo di Max Laugham. \nBiografia.\nSuo padre, nativo del Piemonte, aveva lasciato la scuola dopo il diploma di scuola all'et\u00e0 di undici anni, mentre sua madre era originaria dell'Emilia-Romagna. La famiglia Gallo viveva a Nizza, e Max trascorse la sua infanzia attraverso la seconda guerra mondiale, l'occupazione e la liberazione di Nizza e tutti questi eventi che segneranno con intensit\u00e0 la sua immaginazione e il suo desiderio di confrontarsi con la storia. Tuttavia, suo padre, con temperamento cauto, indirizz\u00f2 Max a studi tecnici, sognando per lui la carriera militare.\nStudi.\nDiplomato con maturit\u00e0 tecnica presso il Lyc\u00e9e du Parc-Imp\u00e9rial, a vent'anni entr\u00f2 come tecnico nel settore televisivo francese presso il centro di Plateaux-Fleuris, vicino ad Antibes, dopo un anno si trasfer\u00ec a Parigi per seguire corso di specializzazione tecnica. Oltre alla sua professione, Gallo studi\u00f2 storia. Nel 1957, durante la guerra in Algeria, prest\u00f2 servizio militare come meteorologo presso l'Aeroporto di Parigi-Le Bourget, dove Jean-Pierre Coffe aveva fondato un giornale antimilitarista chiamato \"Le Temps\", che per\u00f2 fu vietato dopo tre numeri.\nAbbandon\u00f2 pochi anni dopo il suo incarico per diventare un tecnico di supervisione e assistente docente presso Chamb\u00e9ry. Consegu\u00ec quindi un dottorato in storia nel 1960 e divenne professore all'universit\u00e0 di Nizza. Nel 1968, rifiut\u00f2 il posto offertogli alla Vincennes University preferendo lavorare presso l'Istituto di Studi Politici di Parigi.\nGiornalista.\nMax Gallo fu redattore de L'Express per dieci anni prima di dimettersi nel 1970. Dopo la sua esperienza di governo nel 1980, diresse un quotidiano, Le Matin de Paris. Fu impegnato con Jean-Louis Bourlanges e Yves Michaud (licenziato il 7 ottobre 2009) al programma pubblico \"L'Esprit public\" di Philippe Meyer, in onda su France Culture.\nPolitica.\nAttivista e membro del Partito comunista fino al 1956, abbandon\u00f2 questa strada per i suoi studi di storia, pur rimanendo di sinistra fino a met\u00e0 degli anni novanta.\nSi un\u00ec al Partito Socialista nel 1981 su richiesta di socialisti Nizza che cercavano una personalit\u00e0 con reputazione sufficiente per contrastare l'allora sindaco Jacques M\u00e9decin al potere da decenni. Max Gallo era cos\u00ec ben noto per aver pubblicato il suo romanzo sulla sua citt\u00e0 natale, Nizza appunto, \"La Baie des Anges\", un successo a livello nazionale e non solo. Riusc\u00ec a farsi eleggere membro delle Alpi Marittime nel 1981, ma fu sconfitto alle elezioni comunali a Nizza nel 1983.\nNel 1983 fu nominato Segretario di stato portavoce del terzo governo Mauroy. Il suo capo di stato maggiore era Fran\u00e7ois Hollande. Lasci\u00f2 il governo nel 1984 per dedicare pi\u00f9 tempo alla sua opera letteraria e al suo mandato come parlamentare europeo 1984-1994.\nNel biennio 1992-1993 matur\u00f2 la rottura con il partito socialista per fondare il Movimento dei Cittadini, di cui divenne presidente. Nel 1994 abbandon\u00f2 il suo impegno politico per dedicarsi interamente alla scrittura. Nel 2005, sostenne il \"no\" al referendum sul Trattato costituzionale europeo. Proprio come nelle sue opere, il gollismo e bonapartismo facevano parte del suo discorso politico.\nIl 13 marzo 2007 annunci\u00f2 il suo appoggio a Nicolas Sarkozy per le elezioni presidenziali.\nMembro della Accademia di Francia.\nDopo un tentativo fallito il 22 giugno 2000, dove la cattedra n\u00b0 10 era stata assegnata a Jean Guitton, fu eletto nel maggio 2007 all'Accademia francese al seggio n\u00b0 24, in precedenza occupato da Jean-Fran\u00e7ois Revel. Con ventotto elettori, raccolse al primo turno quindici voti contro cinque per il giornalista Claude Imbert e 7 per Bernard Henri. Fu ricevuto 31 gennaio 2008 da Alain Decaux.\nMorte.\nMax Gallo mor\u00ec nel 2017 per le complicazioni della malattia di Parkinson, che lo affliggeva da qualche anno.\nVita privata.\nEra sposato con Marielle Gallo-Boullier (nata il 19 maggio 1949 a Lons-le-Saunier), scrittrice con il nome Marielle Gallet, un avvocato di Parigi e madre di tre figli, candidata del Movimento dei Cittadini di Parigi nel quindicesimo arrondissement alle elezioni parlamentari del 1993, membro del consiglio nazionale della Sinistra moderna, eletta il 7 giugno 2009 deputato al Parlamento europeo nella lista europea della maggioranza presidenziale in \u00cele-de-France. Dal matrimonio nacquero due figli: una femmina, e un maschio.\nOpere tradotte in italiano.\nNarrativa.\nCiclo su Napoleone.\nDa questa serie di romanzi su Napoleone Bonaparte, fu tratto il film per la tv \"Napol\u00e9on\" di Yves Simoneau:"}
{"id": "1250227", "revid": "92723", "url": "https://it.wikipedia.org/wiki?curid=1250227", "title": "Mesosaurus", "text": "Il mesosauro \u00e8 un genere estinto di rettili anapsidi che vissero durante il Permiano. Era lungo circa un metro.\nIl suo nome significa \"rettile medio\".\nIl ritorno in acqua.\nIl \"Mesosaurus\" fu uno dei primi rettili che ritornarono a vivere in acqua da quando gli anfibi fecero la loro comparsa. Aveva in effetti numerose specializzazioni per la vita subacquea: zampe palmate, corpo idrodinamico e flessibile e una lunga coda sostenuta da lembi di pelle che crescevano sui bordi. Come i comuni lamantini, aveva anche costole molto spesse\nCranio e dentatura.\nQuesto strano rettile acquatico aveva un piccolo cranio, munito per\u00f2 di una lunga mascella. A differenza dei suoi parenti di terra, possedeva le narici vicino agli occhi, sicuramente per respirare anche se era immerso in acqua. Ma la cosa pi\u00f9 impressionante che lo caratterizzava era una lunga fila di denti, troppo fini per mangiare pesci. Un'ipotesi molto probabile \u00e8 che questo rettile acquatico si nutrisse di plancton, che filtrava appunto attraverso i suoi numerosissimi denti.\nDistribuzione.\nIl \"Mesosaurus\" \u00e8 un indizio importante circa lo spostamento dei continenti, perch\u00e9 i suoi resti sono stati trovati sia in Africa sia in America Meridionale. Dato che era un animale d'acqua dolce e non poteva pertanto nuotare nell'acqua salata, questi ritrovamenti non potevano non suggerire un'antica contiguit\u00e0 dei due continenti in quella che ora chiamiamo Pangea. "}
{"id": "1250228", "revid": "175558", "url": "https://it.wikipedia.org/wiki?curid=1250228", "title": "Enzima di restrizione", "text": ""}
{"id": "1250232", "revid": "224230", "url": "https://it.wikipedia.org/wiki?curid=1250232", "title": "Santorre di Santarosa", "text": ""}
{"id": "1250234", "revid": "466539", "url": "https://it.wikipedia.org/wiki?curid=1250234", "title": "Fitoestrogeno", "text": "Viene classificata come fitoestrogeno qualsiasi molecola non steroidea, prodotta dal mondo vegetale, che si lega al recettore degli estrogeni, imitandone o modulandone l'azione.\nMeccanismi d'azione.\nL'azione estrogeno-modulatrice viene esplicata per interazione con i recettori degli estrogeni e\nper inibizione degli enzimi coinvolti nel metabolismo e nella biosintesi degli estrogeni medesimi (aromatasi, 17-beta-idrossisteroidoreduttasi, solfatasi e solfotransferasi).\nI fitoestrogeni esercitano anche altre azioni: per esempio, modulano la biosintesi degli ormoni tiroidei, inibiscono la proteinchinasi e interagiscono con i componenti del ciclo cellulare, esercitando cos\u00ec un'azione di controllo sulle fasi del ciclo cellulare. Infine, hanno azione antiossidante e di inibizione dell'angiogenesi.\nI potenziali effetti sull'organismo umano sono molteplici. Possono agire sulla fertilit\u00e0, sullo sviluppo, sul sistema immunitario e su quello cardiovascolare, sia dal punto di vista del profilo lipidico che da quello della reattivit\u00e0 vascolare.\nFonti.\nFonti alimentari di fitoestrogeni sono la soia, i cereali, le noci, i legumi, le crucifere. I fitoestrogeni sono presenti in legumi, radici, frutta e verdura.\nI \"cumestani\" si trovano in fagioli, cavolini di Bruxelles, trifoglio, semi di girasole. I \"lignani\" si trovano in quasi tutti i cereali come: germe di grano, frumento, riso, crusca, luppolo, semi di lino, olio di oliva; in tutti i vegetali specialmente in: semi di sesamo e lino, frutti di bosco, mirtillo, ciliegia e pappa reale. Gli \"isoflavoni\" si trovano in soia e legumi. Altre piante che contengono fitoestrogeni sono: soia (latte di soia e tutti i derivati), aglio, anice, avena, carote, datteri, fagiolini, finocchio, gramigna, grano, liquirizia, luppolo, mela, orzo, patata dolce, piselli, riso, salvia, semi di soia, t\u00e8, caff\u00e8, cocco, lampone, limone e arancio.\nLa quantit\u00e0 di fitoestrogeni presenti nella normale dieta di popolazioni diverse varia enormemente, dai 100\u00a0mg al giorno del Giappone a meno di 1\u00a0mg al giorno in Europa.\nDati epidemiologici suggeriscono che a tali differenze sia dovuta la riduzione del rischio osservata in alcune popolazioni rispetto a diverse condizioni (patologie cardiovascolari, sintomi vasomotori in menopausa, osteoporosi, neoplasie tumori e simili), ma le prove non sono ritenute, al momento, abbastanza convincenti. I fitoestrogeni, si dice abbiano un'azione stimolante per gli ormoni femminili.\nStoria.\nL'uso di alcune piante come contraccettivi o abortivi risale all'antichit\u00e0, ma solo negli anni cinquanta si \u00e8 arrivati alla scoperta dei fitoestrogeni, studiando l'infertilit\u00e0 di pecore australiane che pascolavano in prati ricchi di trifoglio rosso(1, 2)."}
{"id": "1250247", "revid": "2730", "url": "https://it.wikipedia.org/wiki?curid=1250247", "title": "Parti radical de gauche", "text": ""}
{"id": "1250253", "revid": "125870388", "url": "https://it.wikipedia.org/wiki?curid=1250253", "title": "Giulia Steigerwalt", "text": "Biografia.\nLaureata in filosofia con lode, ha conseguito il master \"Film Art Management\" alla facolt\u00e0 di economia dell'Universit\u00e0 di Roma.\nNel 1999 debutta sul grande schermo come protagonista del film diretto da Gabriele Muccino, \"Come te nessuno mai\". Tra gli altri film in cui ha recitato: \"L'ultimo bacio\", anch'esso diretto da Muccino, e \"Mari del sud\", regia di Marcello Cesena, entrambi del 2001, \"Sotto il sole della Toscana\" (2003), regia di Audrey Wells e \"Come tu mi vuoi\" (2007), diretto da Volfango De Biasi.\nDa segnalare anche la partecipazione alla miniserie tv \"Lo zio d'America\", regia di Rossella Izzo, e a \"Noi due\" (2008), regia di Massimo Coglitore, film tv, in cui \u00e8 protagonista insieme a Federico Costantini.\nNel 2008 ritorna sul grande schermo con il film \"Si pu\u00f2 fare\", regia di Giulio Manfredonia, che viene presentato fuori concorso al \"Festival Internazionale del Film di Roma\". Il cast riceve una menzione speciale dall'associazione L.A.R.A. Nel 2009 \u00e8 nel cast del film \"Iago\", regia di Volfango De Biasi e nel 2011 \u00e8 nel cast del film Oltre il mare, regia di Cesare Fragnelli.\nA partire dal 2012 si \u00e8 dedicata anche all'attivit\u00e0 di sceneggiatrice."}
{"id": "1250263", "revid": "767487", "url": "https://it.wikipedia.org/wiki?curid=1250263", "title": "Germanodactylus", "text": "Il germanodattilo (gen. Germanodactylus) (\"dito germanico crestato\") era uno pterosauro primitivo che visse in Germania nel Giurassico,150 milioni di anni fa.\nDescrizione.\nCon un'apertura alare di 1.35 metri, questo volatile non doveva essere certo imponente, ma era comunque importante: \u00e8 infatti tra i primi pterosauri a possedere una cresta, anche se in questo caso era molto piccola, bassa e ricoperta da tessuto osseo. Doveva essere certamente usata come richiamo sessuale. Esso si appollaiava a testa in gi\u00f9, come i pipistrelli odierni. Il becco pi\u00f9 lungo e stretto dei suoi predecessori. I pochi denti erano accumulati e arretrati. \nAdatto il volo.\nLe ossa erano adatte per resistere allo sforzo. Una coracoide (forcella) a V fissava lo sterno (cassa toracica) alla scapola per sostenere la spinta."}
{"id": "1250265", "revid": "3831", "url": "https://it.wikipedia.org/wiki?curid=1250265", "title": "Bioplastici", "text": ""}
{"id": "1250271", "revid": "767487", "url": "https://it.wikipedia.org/wiki?curid=1250271", "title": "Francesco Gabriotti", "text": "Carriera.\nDopo aver vinto la finale romana del campionato ULIC ragazzi 1929-1930 con l'Alba Roma, perde la doppia finale contro i Balon Boys di Torino nel 1930.\nNel 1932 torna in maglia biancoceleste, indossata fino al 1936, anno in cui vince le Olimpiadi di Berlino, ma poche settimane dopo un grave incidente pone fine alla sua promettente carriera."}
{"id": "1250276", "revid": "120528", "url": "https://it.wikipedia.org/wiki?curid=1250276", "title": "Radiazioni BX distruzione uomo", "text": ""}
{"id": "1250278", "revid": "120528", "url": "https://it.wikipedia.org/wiki?curid=1250278", "title": "Radiazioni BX - Distruzione uomo", "text": ""}
{"id": "1250292", "revid": "1305772", "url": "https://it.wikipedia.org/wiki?curid=1250292", "title": "Galvani", "text": ""}
{"id": "1250301", "revid": "767487", "url": "https://it.wikipedia.org/wiki?curid=1250301", "title": "Yashichir\u014d Takahashi", "text": "\u00c8 principalmente conosciuto per la sua creazione della serie \"Shakugan No Shana\", che \u00e8 stata adattata per la radio, i manga, gli anime e i videogiochi. Oltre a tutto questo \u00e8 stata anche adattata in un film nell'aprile 2002. Takahashi ha scritto, inoltre, altre serie intitolate A/B Extreme, con le quali ha vinto una menzione ad onore nell'ottavo Dengeki Novel Prize.\nLa gran parte dei suoi lavori includono dei riferimenti a tokusatsu Choukou Senshi Chang\u00e8rion (\u8d85\u5149\u6226\u58eb\u30b7\u30e3\u30f3\u30bc\u30ea\u30aa\u30f3, Choukou Senshi Chang\u00e8rion)."}
{"id": "1250315", "revid": "6923", "url": "https://it.wikipedia.org/wiki?curid=1250315", "title": "Arturo, duca di Connaught e Strathearn", "text": "Biografia.\nInfanzia.\nArturo nacque a Buckingham Palace il 1\u00ba maggio 1850, settimo figlio e terzo maschio della regina Vittoria e del principe consorte Alberto. Venne quindi battezzato dall'arcivescovo di Canterbury, John Bird Sumner, il 22 giugno, nella cappella privata del palazzo e suoi padrini furono il principe Guglielmo di Prussia, la sua prozia paterna principessa Ida di Sassonia-Meiningen (in nome della quale presenzi\u00f2 sua nonna, la duchessa di Kent) ed il duca di Wellington.\nArturo, dicono le fonti, era un bambino obbediente e tranquillo, che somigliava moltissimo al padre. Era il figlio maschio preferito di Vittoria.\nSebbene lui ed i fratelli ricevessero un'educazione rigida, era comunque permesso loro di giocare liberamente. Ad Osborne House, residenza estiva della famiglia reale, davano libero sfogo alla loro vivacit\u00e0. Compagno di giochi era l'affettuoso padre Alberto, che a volte costruiva loro dei giocattoli.\nLa carriera militare.\nSin dalla giovane et\u00e0, Arturo svilupp\u00f2 un grande interesse per la carriera militare e nel 1866, seguendo le sue naturali inclinazioni, venne arruolato nel Royal Military College a Woolwich, dove si diplom\u00f2 due anni pi\u00f9 tardi ed ottenne il grado di tenente del corpo dei Royal Engineers dal 18 giugno 1868. Trasferito al Royal Regiment of Artillery il 2 novembre 1868, il 2 agosto 1869 pass\u00f2 alla Rifle Brigade, il reggimento di suo padre, con cui ebbe modo di recarsi in Sudafrica, in Canada nel 1869, in Irlanda, in Egitto nel 1882 ed in India dal 1886 al 1890.\nIn Canada, Arturo, come ufficiale del distaccamento di Montr\u00e9al della Rifle Brigade, trascorse un anno di addestramento e venne coinvolto nella difesa del dominion dai raid feniani; inizialmente il principe era stato tenuto in disparte, in quanto si riteneva che i Feniani, supportati dagli Stati Uniti, avrebbero puntato proprio a lui nel conflitto, ma successivamente venne deciso che le sue doti militari venivano prima di ogni altra cosa. Subito dopo il suo arrivo ad Halifax, Arturo visit\u00f2 il Canada per otto settimane e nel gennaio del 1870 si rec\u00f2 anche a Washington, ove incontr\u00f2 il presidente degli Stati Uniti, Ulysses Simpson Grant. Durante il suo servizio in Canada prese parte alle cerimonie d'investitura a Montr\u00e9al, venendo invitato a balli e \"garden parties\", oltre ad assistere all'apertura del parlamento ad Ottawa (primo membro della famiglia reale a presenziare a questo evento). Tutti questi atti vennero debitamente documentati fotograficamente e poi spediti alla regina Vittoria. Oltre agli eventi mondani, il principe prese parte il 25 maggio 1870 alla battaglia di Eccles Hill, sconfiggendo le forze dei Feninani e ricevendo la medaglia per la campagna corrispondente.\nArturo impression\u00f2 positivamente molti canadesi. Il 1\u00ba ottobre 1869 ricevette il titolo di \"Capo delle Sei Nazioni\" dagli Irochesi della riserva del Grand River in Ontario ed il nome di \"Kavakoudge\" (che significa \"il sole che vola da est a ovest sotto la guida del Grande Spirito\"), il che gli consent\u00ec di sedere nei consigli tribali e votare in materia di governo delle trib\u00f9. La sua nomina a Capo delle Sei Nazioni, inoltre, rompeva la secolare tradizione del numero massimo di 50 capi consentiti, in quanto egli era il cinquantunesimo. Del principe, lady Lisgar, moglie del successivo Governatore Generale del Canada Lord Lisgar, disse in una lettera alla regina Vittoria quanto i canadesi lo riattendessero un giorno come governatore generale.\nArturo venne promosso al rango onorario di colonnello il 14 giugno 1871, a quello effettivo di tenente-colonnello nel 1876 e a quello effettivo di colonnello di servizio il 29 maggio 1880. Tredici anni dopo, il 19 aprile 1893, venne nominato generale. Il principe aveva sperato di succedere al cugino della madre, il principe Giorgio, duca di Cambridge, come comandante in capo del British Army, dopo che quest'ultimo era stato forzato a ritirarsi nel 1895. Questo desiderio non venne soddisfatto, ma Arturo ottenne il comando del distretto meridionale di Aldershot nel 1896. Il 1\u00ba maggio 1900, in occasione del suo cinquantesimo compleanno, venne promosso dalla madre feldmaresciallo, giungendo a ricoprire altre cariche di massimo rilievo come quella di Comandante in Capo dell'Irlanda (1900-1904) e Ispettore Generale delle Forze (1904-1907).\nGli incarichi di rappresentanza ed il matrimonio contestato.\nIl giorno del compleanno di sua madre, nel 1874, Arturo venne creato pari del Regno Unito con i titoli di Duca di Connaught e Strathearn e Conte di Sussex. Nel 1899 Arturo divenne il primo in linea di successione al trono del ducato di Sassonia-Coburgo-Gotha, in seguito alla morte di suo nipote Alfredo di Sassonia-Coburgo-Gotha, unico figlio maschio del fratello maggiore Alfredo. Egli decise per\u00f2 di rinunciare pochi giorni dopo ai suoi diritti di successione al ducato in favore di suo nipote, Carlo Edoardo, figlio postumo del principe Leopoldo, duca di Albany.\nArturo era un donnaiolo, ma aveva recato un solo grosso dispiacere alla madre: si era fidanzato infatti con una principessa che a Vittoria non piaceva. Si trattava di Luisa Margherita di Prussia, figlia dello stravagante cugino di Federico Carlo di Prussia e nipote dell'imperatore tedesco Guglielmo I. Era una ragazza di aspetto poco regale e dal viso per niente bello; al di l\u00e0 dell'aspetto fisico, il neo della ragazza era la separazione dei genitori, situazione alquanto scandalosa. A Vittoria dunque dispiaceva che il figlio prediletto dovesse gettare al vento ogni possibilit\u00e0 di prestigio sposando quella ragazza di tono decisamente inferiore, per quanto membro di una casata tra le pi\u00f9 potenti d'Europa. Alla fine il matrimonio venne celebrato comunque, nella Cappella di San Giorgio del castello di Windsor, il 13 marzo 1879.\nPer molti anni, Arturo ebbe una relazione con Lady Leonie Leslie, sorella di lady Randolph Churchill, pur rimanendo per sempre devoto alla moglie.\nOltre alla carriera militare, egli continu\u00f2 a svolgere i propri compiti ufficiali compiendo un nuovo tour in Canada con la moglie nel 1890 e fermandosi in tutte le principali citt\u00e0 del paese, mentre nel 1895 ritorn\u00f2 in India per qualche settimana. Nel 1910 il duca viaggi\u00f2 a bordo della \"Balmoral Castle\" della Union-Castle Line verso il Sudafrica, per aprire la prima sessione del nuovo parlamento dell'Unione da poco formatasi, per poi fermarsi a Johannesburg il 30 novembre, ove pose la prima pietra del \"Rand Regiments Memorial\", dedicato ai soldati inglesi morti durante la Seconda guerra boera.\nQuando suo fratello maggiore ascese al trono nel 1901 col nome di Edoardo VII, il principe Arturo ricopr\u00ec la posizione di Gran Maestro della United Grand Lodge of England e venne rieletto per altre 37 volte.\nGovernatore Generale del Canada.\nIl 6 marzo 1911 venne annunciato che re Giorgio V, assistito da una commissione presieduta da funzionari canadesi, aveva deciso di nominare il duca di Connaught nuovo Governatore Generale del Canada, primo membro della famiglia reale inglese a ricoprire questo incarico.\nIn Canada, Arturo port\u00f2 con s\u00e9 la moglie e la figlia minore, che divennero figure estremamente popolari tra i canadesi. Il Governatore Generale viaggi\u00f2 con la famiglia nel paese, prendendo parte a molte cerimonie, come l'apertura del Parlamento nel 1911 (alla quale Arturo si present\u00f2 con l'alta uniforme da feldmaresciallo, mentre sua moglie indoss\u00f2 il vestito usato l'anno precedente per l'incoronazione del re) e, nel 1917, presenzi\u00f2 alla ricostruzione del Centre Block della Parliament Hill ponendo la stessa pietra inaugurale posta da suo fratello Edoardo il 1\u00ba settembre 1860 quando la struttura stava per essere eretta per la prima volta. La famiglia si rec\u00f2 negli Stati Uniti nel 1912, ove Arturo ebbe l'occasione di conoscere un nuovo presidente, William Howard Taft.\nTornato ad Ottawa, la vita del duca di Connaught era scandita dalla presenza quattro giorni su sette nel suo ufficio a Parliament Hill, ove riceveva dignitari e politici. Il duca colse l'occasione per imparare il pattinaggio su ghiaccio, dando sfarzose feste a tema presso la residenza viceregale Rideau Hall, che fece ristrutturare ed ampliare. La famiglia si dedic\u00f2 anche a sport all'aria aperta, come la caccia e la pesca.\nNel 1914 scoppi\u00f2 la Prima guerra mondiale e i canadesi vennero chiamati alle armi contro la Germania e l'Impero austro-ungarico. Il principe Arturo mantenne un ruolo secondario nelle forze dell'Impero britannico, prestando servizio come colonnello in capo dei Cape Town Highlanders Regiment, rimanendo comunque in Canada dopo l'inizio del conflitto mondiale, ritenendo che i canadesi necessitassero di una migliore preparazione prima di partire per la guerra. Durante questo periodo egli fond\u00f2 anche la Connaught Cup per la Royal Northwest Mounted Police per incoraggiare i soldati locali. Egli fu anche particolarmente attivo nei servizi ausiliari e caritatevoli e visit\u00f2 molti ospedali di guerra.\nL'operato di Arturo come reclutatore di forze, ad ogni modo, veniva visto non positivamente da personaggi come il Sottosegretario di stato alla guerra Edward Stanton, il quale scrisse che \"il duca lavorava sotto l'handicap della sua posizione come membro della famiglia reale e non aveva saputo tener conto delle sue limitazioni come governatore generale.\" Nel contempo, la duchessa di Connaught lavor\u00f2 per la Croce Rossa e per altre numerose organizzazioni di supporto. Ella fu anche Colonnello in Capo del Duchess of Connaught's Own Irish Canadian Rangers Battalion, uno dei reggimenti del corpo di spedizione canadese in Europa. Dopo la guerra, Arturo commission\u00f2 in memoria dei caduti della grande guerra una vetrata istoriata, che si trova oggi nella St. Bartholomew's Church, presso Rideau Hall.\nMorte.\nDopo il suo servizio in Canada, il duca di Connaught non ricevette altri incarichi pubblici. Nel 1921 viaggi\u00f2 in India, dove apr\u00ec ufficialmente la nuova Central Legislative Assembly, il Consiglio di Stato e la Camera dei Principi. Come presidente della Boy Scouts Association ed essendo anche uno dei pi\u00f9 fervidi amici e sostenitori di Lord Baden-Powell, presenzi\u00f2 all'apertura della sede del 3\u00ba Jamboree mondiale dello scautismo ad Arrowe Park.\nIl duca, sebbene molto anziano, prest\u00f2 servizio militare anche durante la Seconda guerra mondiale, dove veniva visto come lo \"spirito anziano\" delle reclute. La duchessa sua moglie, che si era ammalata negli anni precedenti, era morta nel marzo del 1917. Una delle ultime cerimonie cui il principe Arturo partecip\u00f2 fu l'incoronazione di re Giorgio VI e della regina Elisabetta nel 1937.\nIl principe Arturo mor\u00ec a Bagshot Park nel 1942, all'et\u00e0 di 91 anni e venne sepolto nel Royal Burial Ground a Windsor. Fu l'ultimo figlio maschio della regina Vittoria a morire.\nDiscendenza.\nDal matrimonio tra Arturo e Luisa Margherita di Prussia nacquero tre figli:"}
{"id": "1250318", "revid": "6923", "url": "https://it.wikipedia.org/wiki?curid=1250318", "title": "Aquarius Records", "text": "Aquarius Records \u00e8 una etichetta discografica indipendente canadese specializzata nella musica rock fino al punk rock.\nStoria della Aquarius Records.\nL'etichetta \u00e8 stata fondata nell'estate del 1969 da Terry Flood, Donald Tarlton, Bob Lemm, Jack Lazare e Daniel Lazare; la prima band ad essere ingaggiata furono gli April Wine. \u00c8 comunque all'inizio degli anni novanta che la casa discografica espande le band sotto contratto, aggiungendo Sass Jordan e grazie alla creazione dell'etichetta gemella francofona Tacca Musique, che gli permette l'espansione in tutto il territorio canadese. Il massimo successo avvenne alla fine del centesimo secolo, grazie all'ingaggio di band emergenti come Serial Joe, Rubberman e, soprattutto, i gi\u00e0 molto noti a livello locale Sum 41, che oggi sono uno dei gruppi canadesi pi\u00f9 conosciuti oltre ad essere anche una delle band pop punk pi\u00f9 famose nel mondo.\nNel 2006, la Aquarius Records aggiunse agli artisti sotto contratto Danko Jones e, pi\u00f9 di recente, Lindsay Robins, The Operation M.D., Jeremy Fisher e i Brown Brigade, gruppo formato dall'ex chitarrista dei Sum 41 Dave Baksh."}
{"id": "1250324", "revid": "3115", "url": "https://it.wikipedia.org/wiki?curid=1250324", "title": "Gaetano Dentamaro", "text": "Sposato con due figli, vive a Roma. Per Radio Radicale, tra il 1982 e il 1996, ha curato la rubrica \"Le Interviste per Strada di Gaetano Dentamaro\", raccogliendo diverse decine di migliaia di opinioni di gente comune sulla politica, il governo ed in particolare su Marco Pannella e il Partito Radicale. Negli anni ottanta \u00e8 con Olivier Dupuis (poi segretario del Partito radicale transnazionale), Sandro Ottoni e altri, tra i protagonisti del rilancio dell'obiezione di coscienza come disobbedienza civile (\"affermazione di coscienza\") per la sopravvivenza dei milioni di persone condannate allo sterminio per fame e per il federalismo europeo. Nel 1978 \u00e8 tra i membri fondatori della Lega Socialista per il Disarmo (LSD), con Francesco Rutelli, Gianfranco Spadaccia, Adele Faccio. Renitente alla leva, il 12 maggio 1985 si consegna recandosi a votare per le elezioni amministrative. \u00c8 incarcerato per tre settimane al Forte militare di Boccea a Roma, poi rimesso in libert\u00e0 fino al sopraggiungere di amnistia. L'annuncio dell'arresto \u00e8 dato il giorno prima in esclusiva dal quotidiano Reporter, diretto da Adriano Sofri, che dedica a Dentamaro e alla battaglia per l\"'affermazione di coscienza\" un'intervista di due pagine.\nL'attivit\u00e0 politica.\nNel 1976, non ancora quattordicenne, aderisce al Partito Radicale a seguito dello sciopero della sete di Marco Pannella, Emma Bonino, Adelaide Aglietta, Gianfranco Spadaccia e Mauro Mellini per ottenere spazi di informazione adeguati nelle tribune elettorali della RAI in occasione della presentazione di liste radicali alle elezioni politiche per la prima volta. Si iscrive all'associazione radicale dell'EUR di cui \u00e8 segretario Francesco Rutelli ed inizia la sua militanza radicale impegnandosi nella raccolta di firme per gli \"8 referendum\" e nelle lotte antimilitariste e nonviolente contro il riarmo e per l'obiezione di coscienza al servizio militare. Fa parte del Comitato Romano Antimilitaristi Nonviolenti (CRAN) organizzando azioni dirette nonviolente e manifestazioni non autorizzate per la difesa dei diritti civili e contro la legge Reale e i decreti antiterrorismo del governo Cossiga.\nNel 1982, a seguito del colpo di Stato realizzato in Polonia dal generale Wojciech Jaruzelski, organizza manifestazioni nonviolente di solidariet\u00e0 in diversi paesi dell'Europa dell'Est; partecipa alla manifestazione in Romania ed \u00e8 fermato dalla Polizia a Bucarest sulla Piazza dell'Armata mentre legge il testo del volantino con gli antimilitaristi francesi Gerard Boucard e Philippe Ognon. Altre manifestazioni si svolgono in contemporanea nelle altre capitali del Patto di Varsavia.\nNel 1984, con la Lega per il Disarmo Unilaterale (formata dalla fusione della LSD con la Lega per il Disarmo Unilaterale dell'Italia fondata dallo scrittore Carlo Cassola) e con il Partito Radicale, \u00e8 fortemente critico delle posizioni ideologiche espresse dal \u201cmovimento per la pace\u201d contro il dispiegamento degli euromissili: ribadisce la necessit\u00e0 di \"costruire la pace\" con azioni concrete per salvare le popolazioni colpite dalla fame e la necessit\u00e0 di leggi, italiane ed europee, adeguate a questo scopo. Con altri militanti radicali, tra cui Bruno Petriccione, segretario della LDU, Alfonso Navarra, antimilitarista, Paolo Pietrosanti, membro del Consiglio Generale del PR, sotto lo slogan \"Diserta, soldato della morte\" \u201cinvade\u201d l'aeroporto Magliocco a Comiso, (Ragusa), una delle basi militari prescelte per l'installazione degli euromissili: arrestato, \u00e8 detenuto per otto giorni a Ragusa. Ancora in stato di libert\u00e0 provvisoria, ripete l'azione nonviolenta alla base di Ghedi (Brescia), con Lucio Bert\u00e8 e altri militanti radicali. I reati (\"introduzione clandestina in base militare\" e \"istigazione di militare a disobbedire alla legge\") in seguito sono cancellati dall'intervenuta amnistia.\nPer le sue attivit\u00e0 di militante radicale negli anni successivi sar\u00e0 espulso da Jugoslavia e Turchia. Tra il 1985 e il 1987 \u00e8 tra gli organizzatori dell'attivit\u00e0 transnazionale del Partito Radicale: per sei mesi \u00e8 con Andrea Tamburi in Grecia, dove gli antimilitaristi si battono per l'ottenimento di una legge per il servizio civile, per sostenere l'obiettore di coscienza greco Mikalis Maragakis, condannato a quattro anni di carcere.\nA questo scopo \u00e8 tra i promotori della petizione per una direttiva europea sul diritto al servizio civile e per l'obiezione di coscienza e del convegno antimilitarista che si svolge a Strasburgo in occasione della consegna delle oltre 30.000 firme raccolte.\nEletto pi\u00f9 volte nel Consiglio Generale del Partito Radicale transnazionale, candidato nelle liste radicali in occasione di elezioni italiane ed europee, nel dicembre del 2000 partecipa all'organizzazione delle elezioni on-line del comitato di Radicali Italiani presentando la lista dei \u201cRadicali3000-antiproibizionisti su tutto\u201d, che vede come capolista Luca Coscioni.\nTra febbraio e marzo del 2001 intraprende un digiuno di dialogo con il Presidente della repubblica Carlo Azeglio Ciampi per oltre trenta giorni, a seguito del comportamento scorretto delle emittenti televisive italiane nei confronti dei radicali alla vigilia delle elezioni politiche.\nHa fatto parte del Consiglio direttivo ed \u00e8 stato direttore editoriale di Non c'\u00e8 pace senza giustizia, l'associazione radicale sui temi della giustizia internazionale, della democrazia e contro la pratica delle mutilazioni genitali femminili.\nAl 38\u00ba Congresso del Partito radicale, svoltosi a Tirana nel 2002, \u00e8 co-promotore della lista per il Consiglio Generale del Partito denominata \"Per gli stati uniti d'Europa, d'Africa e del Mediterraneo\", che elegge due consiglieri. \u00c8 membro del Consiglio Generale del Partito radicale, subentrando a Maurizio Provenza scomparso prematuramente nel 2009.\nLe \u201cInterviste per Strada\u201d.\nLe \u201cInterviste per strada di Gaetano Dentamaro\u201d \u00e8 il nome della rubrica che va in onda sulle frequenze nazionali di Radio Radicale dal novembre del 1982: trenta minuti di interviste in presa diretta realizzate in tutta Italia nei luoghi pi\u00f9 diversi della vita quotidiana, dai mercati rionali alle fermate dell'autobus, o nelle piazze teatro di comizi politici o manifestazioni di altro genere. \nL'appuntamento con le opinioni dei cittadini comuni, che dicono la propria sulla politica, sui politici, sui partiti, diventa anche un caso politico e mediatico. Il primo a parlarne \u00e8 il critico e giornalista Sergio Saviane, titolare della rubrica di critica radiofonica e televisiva sul settimanale L'Espresso, il 3 gennaio 1983.\nIl Partito Radicale decide di utilizzare una delle risposte pi\u00f9 diffuse tra la gente alle domande sui \u201cpolitici\u201d per lo slogan di una raccolta firme su proposte di legge d'iniziativa popolare e petizioni su pensioni e lotta allo sterminio per fame nel mondo: \"Non \u00e8 vero che i politici (e la politica) 'sono tutti uguali\"'.\nSaviane recensisce il programma ancora nel 1984 e nel 1987, scrivendo tra l'altro: \u201cle interviste di Dentamaro (...) sono insostituibili e anche indispensabili\u201d per tentare di capire il paese, perch\u00e9 \u201c...l'Italia che viene fuori dal microfono zingaro, un po' sornione, ma leale, di Dentamaro, ce l'abbiamo e ce la dobbiamo tenere\u201d.\nNel 1988, con Rita Bernardini e Aurelio Aversa, \u00e8 tra i produttori e responsabili di Radio Radicale Catania, l'emittente che segue con programmazione autonoma le elezioni comunali a cui partecipa la Lista Civica Laica Verde con capolista Marco Pannella. Una delle sue \"Interviste per Strada\" diviene lo spot ufficiale della Lista. \nL'attivit\u00e0 imprenditoriale.\nAmbientalista, ecologista, si appassiona ai problemi energetici globali e nel 2008 \u00e8 tra i fondatori di WOW SpA (Wind Operations Worldwide S.p.A. sorta come societ\u00e0 a responsabilit\u00e0 limitata), societ\u00e0 per azioni di diritto italiano che investe nella realizzazione di progetti per lo sfruttamento dell'energia eolica troposferica, tra i quali il progetto Kitegen, investimento poi dismesso. Dal 2014 presidente e amministratore delegato della societ\u00e0, \u00e8 stato riconfermato nelle cariche per il triennio 2015-2017."}
{"id": "1250328", "revid": "12290", "url": "https://it.wikipedia.org/wiki?curid=1250328", "title": "Cassie Lang", "text": ""}
{"id": "1250331", "revid": "121868343", "url": "https://it.wikipedia.org/wiki?curid=1250331", "title": "Armin Veh", "text": "Allenatore.\nDal 3 gennaio 2002 al 6 ottobre 2003 \u00e8 stato allenatore dell', dal 13 ottobre 2003 al 27 settembre 2004 \u00e8 stato allenatore dell'. Dal 10 febbraio 2006 al 23 novembre 2008 \u00e8 stato allenatore dello : con la vittoria della Bundesliga nella stagione 2006-2007 raggiunse senz\u2019altro il punto pi\u00f9 alto della sua carriera da tecnico. Dal 1\u00ba luglio 2009 al 25 gennaio 2010 \u00e8 stato allenatore del .\nDal 24 maggio 2010, per la stagione 2010-2011, ha allenato l'Amburgo, dimettendosi il 13 marzo 2011 dopo la sconfitta per 6-0 contro il Bayern Monaco. Il 30 maggio viene ingaggiato dall'Eintracht Frankfurt in sostituzione di Christoph Daum per riportare subito il club in Bundesliga. L'obiettivo riesce subito al primo anno grazie al primo posto in Zweite Liga. Nella Bundesliga 2012-2013 conduce l'Eintracht al sesto posto ottenendo cos\u00ec la qualificazione in Europa League..\nNella Bundesliga 2014-2015 torna allo ma con la squadra all'ultimo posto in classifica il 24 novembre si dimette. Il 14 giugno 2015 ritorna sulla panchina dell'Eintracht, con cui firma un contratto biennale.\nIl 6 marzo 2016 viene sollevato dall'incarico con la squadra al terzultimo posto in classifica."}
{"id": "1250341", "revid": "290948", "url": "https://it.wikipedia.org/wiki?curid=1250341", "title": "Analisi qualitativa", "text": ""}
{"id": "1250347", "revid": "123000855", "url": "https://it.wikipedia.org/wiki?curid=1250347", "title": "Bic\u00eatre", "text": "L'ospedale di Bic\u00eatre \u00e8 situato nel comune di Le Kremlin-Bic\u00eatre, nei sobborghi meridionali di Parigi.\nLe Kremlin-Bic\u00eatre \u00e8 uno dei comuni pi\u00f9 densamente popolati d'Europa. L'ospedale di Bic\u00eatre in origine era stato progettato come ospedale militare, la cui costruzione inizi\u00f2 nel 1634. Con l'aiuto di Vincent de Paul finalmente fu aperto come orfanotrofio nel 1656. Nel 1885 prese il nome di \"Hospice de Bic\u00eatre\".\nNella sua storia \u00e8 stato usato in modo successivo e simultaneo come orfanotrofio, prigione, manicomio (vedi ospedale psichiatrico) e ospedale. Fu il primo ospedale, nel 1770, a introdurre l'utilizzo della camicia di forza come mezzo di restrizione. Il degente pi\u00f9 famoso fu il Marchese de Sade.\n\"Bic\u00eatre\" \u00e8 famoso soprattutto come l\"'Asylum de Bic\u00eatre\", il cui sovrintendente Philippe Pinel \u00e8 considerato il primo ad avere introdotto metodi umani nel trattare con i malati di mente nel 1793."}
{"id": "1250349", "revid": "648716", "url": "https://it.wikipedia.org/wiki?curid=1250349", "title": "Diatesi aggiutativa", "text": "La diatesi aggiutativa \u00e8 un tipo di diatesi che porta il significato di \"aiutare a\". Il soggetto di un verbo flesso nella forma aggiutativa non \u00e8 l'agente dell'azione denotata dal verbo, ma un \"assistente\" di un agente sottinteso nel processo di azione."}
{"id": "1250350", "revid": "486946", "url": "https://it.wikipedia.org/wiki?curid=1250350", "title": "Monkey Island (isola immaginaria)", "text": ""}
{"id": "1250351", "revid": "1718925", "url": "https://it.wikipedia.org/wiki?curid=1250351", "title": "Ringhio", "text": "Per ringhio si intende il brontol\u00eco rabbioso emesso digrignando i denti da alcune specie animali quali il cane, il lupo e i felini. \nQuesto suono gutturale esprime l'intenzione di violenza e di minaccia allo scopo generalmente di intimidire una preda o un potenziale nemico."}
{"id": "1250367", "revid": "1543377", "url": "https://it.wikipedia.org/wiki?curid=1250367", "title": "Ho visto anche degli zingari felici (1976)", "text": "Ho visto anche degli zingari felici \u00e8 il quarto album del cantautore italiano Claudio Lolli, pubblicato il 7 aprile del 1976 dalla EMI Italiana.\nIl disco.\nTra il disco precedente, \"Canzoni di rabbia\", e questo passa poco pi\u00f9 di un anno, eppure i due album hanno ben poco in comune: e questo senza dubbio per la genesi delle canzoni che, essendo nate collettivamente da tutto il gruppo dei musicisti (come racconta lo stesso Lolli nel retro di copertina), si distaccano dallo stile solito del cantautore per accostarsi a musicalit\u00e0 tra il progressive e il jazz, con molte improvvisazioni e assoli (specialmente di sax), ma comunque con la chitarra acustica predominante.\nDopo l'uscita dell'album precedente, Lolli aveva iniziato un tour insieme ad un gruppo di musicisti appartenenti al Collettivo Autonomo Musicisti di Bologna: Danilo Tomasetta, Roberto Soldati, Roberto Costa e Adriano Pedini (marchigiano, ex batterista del gruppo beat de I Tubi Lungimiranti). Oltre a presentare le vecchie canzoni, Lolli inizia a comporre nuovi brani che vengono provati e presentati in tour, quindi arricchiti musicalmente dalle invenzioni degli strumentisti; la canzone che dar\u00e0 il titolo al disco nasce nel giugno del 1975, come lunga ballata (nell'LP sar\u00e0 per questo divisa in due parti) che descrive quello che \u00e8 il mondo giovanile alternativo di quegli anni, usando la metafora degli \"zingari felici\".\nIl titolo del disco (e dell'omonima canzone) \u00e8 la citazione del film del regista jugoslavo Aleksandar Petrovi\u0107 \"Ho incontrato anche zingari felici\", del 1967, e nell'ultima parte vi sono quattro strofe, di tre versi ciascuna, liberamente rielaborate dal testo di Peter Weiss \"Cantata del fantoccio lusitano\".\nQuesto disco diventa il suo album di maggior successo, anche grazie alle radio libere che stanno nascendo in tutta Italia proprio in quel periodo ed allo stretto legame con l'attualit\u00e0 che ha questo disco: vi sono brani che descrivono l'attentato all'Italicus (\"Agosto\") e la reazione della sinistra italiana, a partire dai funerali, di dieci delle dodici vittime, descritti in \"Piazza bella piazza\" (con il verso \u00abdi Leone avrei fatto senza\u00bb, riferito all'allora presidente della Repubblica Giovanni Leone), mentre in altre canzoni come \"Anna di Francia\" o \"Albana per Togliatti\" vengono descritti alcuni personaggi appartenenti a quel mondo (\"Anna di Francia\" contiene fra l'altro un celebre, e violento, attacco al compositore Luigi Nono).\nIl disco fu registrato agli studi Sax Records di Milano nel gennaio 1976; Lolli impose alla EMI la vendita del disco al prezzo politico di 3.500 lire (gli LP nel 1976 costavano intorno alle 5.000 lire). I testi e le musiche sono tutti di Claudio Lolli, mentre \"arrangiamenti e invenzioni musicali\" vengono firmate collettivamente dai musicisti. Questo disco verr\u00e0 ripreso dal cantautore in un tour ed in un disco dal vivo nel 2003, con nuovi arrangiamenti curati da Il Parto delle Nuvole Pesanti.\nI versi della \"title track\" \"\u00abriprendiamoci la terra, la luna e l'abbondanza\u00bb\" verranno usati per il titolo del disco dal vivo del 2002 e del libro su Lolli edito da Stampa Alternativa (ed intitolati entrambi \"La terra, la luna e l'abbondanza\"). Nel 2009 Luca Carboni realizza, insieme a Riccardo Sinigallia, una cover della seconda parte di \"Ho visto anche degli zingari felici\" nel suo album \"Musiche ribelli\"; la canzone ha un accompagnamento video che vede la partecipazione, oltre che degli autori, dello stesso Lolli. L'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 67.\nTracce.\nTesti e musiche di Claudio Lolli."}
{"id": "1250369", "revid": "287204", "url": "https://it.wikipedia.org/wiki?curid=1250369", "title": "Rivoluzione spagnola del 1868", "text": "La Rivoluzione spagnola o La Gloriosa, conosciuta anche come La Settembrina, fu un'agitazione spagnola che avvenne nel settembre del 1868, che comport\u00f2 la detronizzazione della regina Isabella II e l'inizio del periodo denominato Sessennio democratico.\nContesto storico.\nA met\u00e0 degli anni Sessanta, il malcontento contro il regime monarchico di Isabella II era evidente tra gli ambienti popolare, politico e militare. Il moderatismo spagnolo, al potere dal 1845, si trovava di fronte ad una forte crisi interna e non era stato in grado di risolvere i problemi del paese. La crisi economica era ancora pi\u00f9 grave dopo la sconfitta nella Guerra ispano-sudamericana e le rivolte, come quella condotta da Juan Prim nel 1866 e la rivolta dei sergenti di San Gil, si moltiplicavano.\nDurante l'esilio, liberali e repubblicani si accordarono con il Patto di Ostenda (1866) ed a Bruxelles (1867) in modo da creare maggiori disordini per ottenere un drastico cambiamento di governo, non tanto per sostituire il presidente Narv\u00e1ez, quanto con l'obiettivo ultimo di destituire la stessa Isabella II e bandirla dal trono spagnolo. La Regina e lo stesso regime monarchico erano divenuti bersaglio delle critiche scaturite dai principali problemi del paese. Alla morte di O'Donnell nel 1867, si verific\u00f2 un'importante migrazione di simpatizzanti dell'Unione Liberale, che propugnava la destituzione di Isabella II e la sua sostituzione con un governo pi\u00f9 favorevole alle loro posizioni.\nLo scoppio della Rivoluzione.\nA settembre 1868 la sorte della corona era gi\u00e0 decisa. Le forze navali con base a Cadice, comandate da Juan Bautista Topete y Carballo, si ammutinarono contro il governo di Isabella II. La rivolta avvenne nello stesso luogo in cui cinquant'anni prima il generale Riego si era rivoltato contro il padre della regina, Ferdinando VII. Il proclama dei generali ammutinati a Cadice il 19 settembre 1868 affermava:\nLo firmano Juan Prim, Domingo Dulce, Francisco Serrano, Ram\u00f3n Nouvillas, Rafael Primo de Rivera, Antonio Caballero de Rodas e Juan Bautista Topete. A quel punto si avvertiva l'esistenza di diverse forze in gioco: mentre i militari si manifestavano monarchici e pretendevano solo di sostituire la Costituzione ed il monarca, le Giunte, pi\u00f9 radicali, mostravano la loro intenzione di raggiungere una vera rivoluzione borghese, basata sul principio della sovranit\u00e0 nazionale. Partecipavano anche gruppi contadini andalusi, che aspiravano alla Rivoluzione Sociale.\nSia il presidente Ram\u00f3n Mar\u00eda Narv\u00e1ez sia il suo ministro capo Luis Gonz\u00e1lez Bravo abbandonano la regina. Narv\u00e1ez morir\u00e0 lo stesso anno, facendo penetrare la crisi nei settori moderati. I generali Prim e Francisco Serrano denunciarono il governo e gran parte dell'esercito disert\u00f2, passando dalla parte dei generali rivoluzionari al loro rientro in Spagna. Il movimento iniziato in Andalusia si estese velocemente ad altri luoghi del paese, senza che le truppe del governo facessero seriamente fronte alle ribellioni.\nL'appoggio di Barcellona e di tutta la zona mediterranea fu decisivo per il successo della rivoluzione. Nonostante la dimostrazione di forza della regina nella battaglia di Alcolea, i fedeli del generale Manuel Pav\u00eda vennero sbaragliati dal generale Serrano. Isabella si vide quindi obbligata all'esilio ed attravers\u00f2 la frontiera della Francia, dalla quale non torner\u00e0 pi\u00f9. A partire da questo momento e per sei anni (1868-1874) si cercher\u00e0 di creare in Spagna un sistema di governo rivoluzionario, conosciuto come Sessennio democratico, finch\u00e9 il fallimento finale (che rischiava di costare l'esistenza della Spagna come nazione) port\u00f2 di nuovo al potere i moderati.\nLa ricerca di un nuovo re.\nLo spirito rivoluzionario, che era riuscito a distruggere il governo spagnolo, mancava comunque di un compiuto indirizzo politico. La coalizione di liberali, moderati e repubblicani faceva fronte al compito di trovare un governo migliore che sostituisse quello di Isabella II. Il controllo del governo pass\u00f2 in un primo momento a Francisco Serrano, artefice della precedente rivoluzione contro la dittatura di Baldomero Espartero. All'inizio, le Corti rifiutarono il concetto di repubblica per la Spagna e Serrano venne nominato reggente, mentre si cercava un monarca adeguato per guidare il paese. \nNel frattempo si scriveva la Costituzione, che finalmente veniva promulgata dalle corti nel 1869; era la prima Costituzione, entrata in vigore, che poteva chiamarsi tale dalla Costituzione di Cadice del 1812. La ricerca di un re adatto dimostr\u00f2 di essere molto problematica per le Corti. I repubblicani, in fondo, erano inclini ad accettare un monarca che fosse una persona capace e rispettosa della Costituzione. Juan Prim, l'eterno ribelle contro i governi isabelliani, venne nominato reggente nel 1869 ed \u00e8 sua la frase: \u00abTrovare un re democratico in Europa \u00e8 tanto difficile quanto trovare un ateo in cielo!\u00bb.\nVenne considerata anche l'opzione di nominare re il vecchio Baldomero Espartero, nonostante incontrasse la resistenza dei settori progressisti; alla fine, nonostante lo stesso rifiutasse la nomina a re, ottenne otto voti nel riscontro finale. Molti proponevano il giovane figlio di Isabella, Alfonso (che in seguito diventer\u00e0 re Alfonso XII di Spagna), ma il sospetto che questo potesse essere facilmente influenzabile da sua madre e che avrebbe potuto ripetere gli errori della regina precedente, gli alienavano molti consensi. Anche Ferdinando di Sassonia-Coburgo, antico reggente del vicino Portogallo, venne considerato come un'alternativa. Un'altra delle possibilit\u00e0, che proponeva il principe Leopoldo de Hohenzollern, avrebbe causato la Guerra Franco-Prussiana. Alla fine si opt\u00f2 per un re italiano, Amedeo di Savoia, ma il suo regno dur\u00f2 solo tre anni, dal 1870 al 1873."}
{"id": "1250370", "revid": "486946", "url": "https://it.wikipedia.org/wiki?curid=1250370", "title": "San Fiorenzo (Corsica settentrionale)", "text": ""}
{"id": "1250372", "revid": "1543377", "url": "https://it.wikipedia.org/wiki?curid=1250372", "title": "Diatesi applicativa", "text": "La diatesi applicativa \u00e8 un tipo di diatesi che eleva un argomento obliquo di un verbo all'argomento cardine di paziente e indica il ruolo semantico del caso obliquo all'interno del verbo.\nCome si forma.\nQuando un verbo \u00e8 flesso alla forma applicativa, la sua valenza pu\u00f2 essere incrementata di un argomento, e i verbi intransitivi possono essere convertiti in verbi transitivi. Per esempio, nella lingua Yagua, la frase \"egli vi soffia dentro\" pu\u00f2 essere tradotta con una diatesi attiva in saduu r\u00e1viim\u00fa, in cui \"saduu\" \u00e8 \"soffiare\" con un soggetto di terza persona e \"r\u00e1viim\u00fa\" \u00e8 un caso obliquo col significato di \"dentro qualcosa di inanimato\". Trasformando la frase utilizzando una diatesi applicativa, essa diventa saduut\u00e1ra, in cui ta \u00e8 un locativo applicativo e il caso locativo obliquo non esiste pi\u00f9. Il verbo indica l'agente come nella frase attiva e aggiunge un paziente/oggetto mediante ra; il verbo \u00e8 quindi transitivo.\nLe costruzioni applicative vengono utilizzate in molte lingue, in particolar modo nelle lingue agglutinanti, come la lingua nux\u00e1lk, la lingua ubykh, la lingua ainu e la lingua bemba.\nTipi di diatesi applicativa.\nUna lingua pu\u00f2 avere pi\u00f9 di una diatesi applicativa, ognuna corrispondente a ruoli diversi, come la diatesi applicativa comitativa, locativa, strumentale o benefattiva. A volte le differenti variet\u00e0 di diatesi applicative possono essere espresse mediante lo stesso morfema, come nel chichewa (una lingua bantu), nella quale il morfema -ir- forma sia la diatesi strumentale, sia quella locativa. Le diatesi applicative possono inoltre essere le uniche a poter esprimere questo ruolo, come nella Lingua Chaga (anch'essa bantu), dove gli argomenti strumentale, benefattico, malefattivo e locativo sono formati unicamente mediante la diatesi applicativa.\nIn altre lingue, la diatesi applicativa coesiste con altri metodi di espressione dei suddetti tipi. In queste lingue, la diatesi applicativa \u00e8 spesso usata per mettere in rilievo un normale argomento obliquo, oppure, come nella lingua Nez Perc\u00e9 per portare un argomento umano o animato al livello di argomento cardine.\nLa diatesi applicativa ha un grado di convergenza con la diatesi causativa e in alcune lingue le due diatesi sono realizzate in modo identico. Simile nella costruzione ma differente nell'uso e nel significato, \u00e8 il cosiddetto fenomeno del Dative shift, che compare in lingue come l'inglese."}
{"id": "1250381", "revid": "453768", "url": "https://it.wikipedia.org/wiki?curid=1250381", "title": "Metal Carter", "text": "Biografia.\nMetal Carter cresce ascoltando hardcore, heavy metal (da qui mutuer\u00e0 il suo nome d'arte) e hip hop. Si affaccia alle scene musicali nei primi anni novanta, in particolare quella del metal estremo, suonando la batteria per le band death metal Enthralment (poi Corpsegod e poi ancora Corpsefucking Art) e Sepolcurm (poi diventati la band thrash metal VII Arcano). La passione per il rap inizia a 16 anni, a un concerto al Brancaleone (un locale di Roma), dove ascolt\u00f2 un freestyle di Danno di 40 minuti e un live del gruppo Losco Affare (che poi si sciolse) composto da Gufo Supremo (poi Supremo 73) e Benetti DC (all'epoca Guzz One), che presentavano il loro demo \"B-Boy a tempo pieno\".\nNei suoi testi Metal Carter esprime il disagio interiore e la violenza in un continuo alternarsi tra esaltazioni di atteggiamenti borderline. Membro dei Truceboys, con i quali pubblica l'EP eponimo (2000) e l'album \"Sangue\" (2003), nel 2005 il rapper si propone per la prima volta in veste solista con l'album \"La verit\u00e0 su Metal Carter\", che lo rende noto a livello nazionale, soprattutto grazie al videoclip del brano \"Pagliaccio di ghiaccio\". L'anno seguente \u00e8 stata la volta dell'album \"I pi\u00f9 corrotti\", inciso in collaborazione con Gel, suo collega nel TruceKlan.\nIl 2007 \u00e8 l'anno di \"Cosa avete fatto a Metal Carter?\", . Nel 2008 Metal Carter pubblica il suo quarto disco da solista, \"Vendetta privata\", che continua a seguire il filone tematico tracciato dai lavori precedenti. Questo disco tocca un lato pi\u00f9 oscuro e introspettivo dell'artista, elaborando tematiche crude, gi\u00e0 presenti nei dischi precedenti. Lo stesso anno Metal Carter partecipa al mixtape Ministero dell'inferno, realizzato dal TruceKlan, con diverse tracce. A marzo 2011 esce \"Societ\u00e0 segreta\" in collaborazione con Cole e Giorgio Tricoli, l'album \u00e8 stato presentato al Brancaleone, a segue nel maggio 2011 il singolo \"Undead\", che doveva far parte dell'album \"Klan Related\" (B.B.C.), con video (regia di Matteo Swaitz).\nTra il 2011 e il 2013 Carter pubblica i videoclip dei brani \"Dimensione violenza\", \"Ways\" e \"Magnatesta\" (quest'ultimo brano realizzato in collaborazione con i Giudafellas); tutti e tre i brani sono estratti dall'album \"Dimensione violenza\", uscito il 3 giugno 2014. Nello stesso periodo, il rapper propone due raccolte contenenti le sue migliori strofe: \"Master of Pain 2003-2013\" e \"Master of Pain II 2003-2014\".\nNel 2016 \u00e8 stata la volta del quinto album da solista \"Cult Leader\", pubblicato dalla Glory Hole Records. L'album ha visto la partecipazione di numerosi elementi di spicco della scena hip hop italiana: Fabri Fibra, Egreen, Tormento, MadMan oltre ai collaboratori storici Noyz Narcos e Gemello del TruceKlan. Come spiegato dall'artista stesso, il nome dell'album \u00e8 un tributo a una canzone dei Non Phixion ed \u00e8 inoltre correlato a una frase che ha sentito pronunciare spesso ai propri fan quando li incontrava per strada: \"Carter \u00e8 culto\".\nNel 2018 Carter annuncia l'uscita del sesto album da solista \"Slasher Movie Stile\". Dall'album sono stati estratti i singoli \"Doccia di sangue\" e \"Pagliaccio di ghiaccio, pt. 3\". Il videoclip di quest'ultimo brano ha suscitato scalpore per la sua crudezza."}
{"id": "1250382", "revid": "2063781", "url": "https://it.wikipedia.org/wiki?curid=1250382", "title": "Diatesi causativa", "text": "In linguistica, la diatesi causativa \u00e8 un tipo di diatesi che indica che il soggetto induce l'azione o lo stato di qualcuno o di qualcosa.\nIn italiano non esiste una vera e propria diatesi causativa. La causativit\u00e0 viene espressa sintatticamente, tramite le perifrasi \"far + infinito\", \"lasciar + infinito\" e simili. Ad esempio, \"lasciar morire qualcuno\", \"far cambiare idea a qualcuno\".\nL'applicazione della diatesi causativa \u00e8 un'operazione di aumento valenziale, in quanto introduce sempre un nuovo argomento, \"colui che causa\". \nCi\u00f2 pu\u00f2 avvenire secondo due modalit\u00e0. Indicando con S il soggetto di un verbo intransitivo, con A quello di un verbo transitivo e con O l'oggetto di un verbo transitivo, si ha che:\nUn esempio del primo tipo \u00e8:\nUn esempio del secondo tipo \u00e8:\nEsempi.\nIl giapponese e il mongolo sono esempi di lingua che utilizzano la diatesi causativa. I seguenti esempi sono tratti dal giapponese:\nLa diatesi causativa \u00e8 molto usata in Esperanto, che la esprime attraverso il suffisso -ig-:"}
{"id": "1250385", "revid": "36426", "url": "https://it.wikipedia.org/wiki?curid=1250385", "title": "Transports de l'Agglom\u00e9ration de Montpellier", "text": "Transports de l'Agglom\u00e9ration de Montpellier, pi\u00f9 nota con l'acronimo TAM, \u00e8 l'azienda francese che svolge il servizio di trasporto pubblico autotranviario nella citt\u00e0 di Montpellier e nel suo comprensorio.\nStoria.\nL'azienda \u00e8 nata nel 2001, succedendo alla \"Soci\u00e9t\u00e9 montpelli\u00e9raine de transport urbain\" (SMTU), costituita nel \n1978, che ha gestito solo collegamenti con autobus fino al 2000, quando \u00e8 stata inaugurata la prima linea tranviaria. Alla fine del 2006 la TAM istituisce una seconda tranvia.\nEsercizio.\nL'azienda gestisce 2 tranvie (linee 1 e 2) e numerose autolinee: i mezzi hanno generalmente livrea azzurra, salvo i tram snodati della linea 2, con decorazione floreale policroma.\nLinee tranviarie:\nSede legale.\nLa sede \u00e8 a 6, rue Jules Ferry - Montpellier."}
{"id": "1250390", "revid": "110157", "url": "https://it.wikipedia.org/wiki?curid=1250390", "title": "Diatesi circostanziale", "text": "La diatesi circostanziale (detta anche \"diatesi passiva circostanziale\") \u00e8 un tipo di diatesi che eleva un argomento obliquo di un verbo al ruolo di soggetto; il soggetto basilare pu\u00f2 essere quindi espresso mediante un argomento obliquo. Una certa lingua pu\u00f2 avere pi\u00f9 diatesi circostanziali, ognuna delle quali eleva un differente argomento obliquo. La pi\u00f9 comune diatesi circostanziale \u00e8 la diatesi passiva, che eleva il paziente alla posizione di soggetto.\nLe diatesi circostanziali sono concettualmente simili alla diatesi applicativa, che eleva un caso obliquo ad un oggetto diretto. Tuttavia, la diatesi applicativa pu\u00f2 incrementare la valenza di un verbo intransitivo aggiungendo un oggetto diretto, mentre la diatesi circostanziale non pu\u00f2 farlo.\nLa diatesi circostanziale \u00e8 tipica della lingua malgascia."}
{"id": "1250391", "revid": "339392", "url": "https://it.wikipedia.org/wiki?curid=1250391", "title": "Razzi Katyusha", "text": ""}
{"id": "1250393", "revid": "116386349", "url": "https://it.wikipedia.org/wiki?curid=1250393", "title": "Maurizio Rapotec", "text": "Biografia.\nStudia recitazione presso \"La Civica Scuola D'Arte Drammatica Paolo Grassi\", fondata da Giorgio Strehler; inoltre studia canto e funky-jazz.\nNel 1987 debutta in teatro, dove recita quasi ininterrottamente fino al 1996; successivamente lavora nel cinema e soprattutto in televisione.\nDal 1996 al 2005 appare in tutte le cinque edizioni de \"Il maresciallo Rocca\", in cui ha il ruolo del carabiniere \"Giulio Antonangeli\", interpretato anche ne \"Il maresciallo Rocca e l'amico d'infanzia\", regia di Fabio Jephcott, in onda su Rai Uno nel 2008."}
{"id": "1250397", "revid": "465169", "url": "https://it.wikipedia.org/wiki?curid=1250397", "title": "Hurricane", "text": ""}
{"id": "1250398", "revid": "73936", "url": "https://it.wikipedia.org/wiki?curid=1250398", "title": "Dj Hurricane", "text": ""}
{"id": "1250399", "revid": "1748167", "url": "https://it.wikipedia.org/wiki?curid=1250399", "title": "Annalisa Favetti", "text": "Biografia.\nDebutta nel film \"Nestore, l'ultima corsa\" (1994), regia di Alberto Sordi.\nSuccessivamente si diploma presso il \"Laboratorio di Esercitazioni Sceniche\", diretto da Gigi Proietti, sotto la cui regia lavora in numerosi spettacoli teatrali. Inoltre, studia danza moderna (funky, jazz) presso l\"'Istituto Addestramento Lavoratori dello Spettacolo\" (\"IALS\").\nLavora prevalentemente in teatro, ma anche nel cinema, in televisione e nella pubblicit\u00e0. Tra i suoi lavori, i film \"Ti spiace se bacio mamma?\" (2003), regia di Alessandro Benvenuti, e \"Sweet Sweet Marja\" (2007), regia di Angelo Frezza.\nPi\u00f9 numerosi i suoi lavori televisivi, tra cui: \"La dottoressa Gi\u00f2\", regia di Filippo De Luigi, e \"Linda e il brigadiere\", regia di Gianfranco Lazotti, entrambi del 1997,\n\"Il destino ha quattro zampe\" (2002), regia di Tiziana Aristarco, \"Un pap\u00e0 quasi perfetto\" (2003), regia di Maurizio Dell'Orso, \"Part Time\" (2004), regia di Angelo Longoni, e \"Un dottore quasi perfetto\" (2007), regia di Raffaele Mertes.\nNel 2013 ha ricevuto il \"Premio Vincenzo Crocitti\"."}
{"id": "1250400", "revid": "767487", "url": "https://it.wikipedia.org/wiki?curid=1250400", "title": "Sweet Sweet Marja", "text": "Sweet Sweet Marja \u00e8 un film del 2007 diretto da Angelo Frezza.\nLa pellicola \u00e8 tratta dal cortometraggio \"La piantina\" (2000), diretto dallo stesso regista.\nTrama.\nCatia, moglie di un agente immobiliare, prepara un'importante cena di lavoro del marito. Per insaporire uno sformato di verdure usa, sbadatamente, delle foglie di marijuana. La cena prender\u00e0 una piega imprevista.\nControversie.\nAll'uscita del film nei cinema italiani, nel luglio 2007, i senatori Maria Burani Procaccini e Antonio Gentile di Forza Italia accusarono il film di voler \"normalizzare la marijuana\". Il regista e la protagonista Maria Grazia Cucinotta si sono dichiarati \"sorpresi dalla polemica\"."}
{"id": "1250405", "revid": "339392", "url": "https://it.wikipedia.org/wiki?curid=1250405", "title": "Israel Defense Forces", "text": ""}
{"id": "1250406", "revid": "122012943", "url": "https://it.wikipedia.org/wiki?curid=1250406", "title": "Il forestiero", "text": "Il forestiero \u00e8 un album di Adriano Celentano, pubblicato nel 1970.\nL'album.\nNel 1970 Celentano incide due 45 giri: con il primo, \"Chi non lavora non fa l'amore\", vince il Festival di Sanremo, tra molte polemiche e accuse di qualunquismo, mentre con il secondo, \"Viola\", entra in classifica in estate.\nIn teoria per l'autunno \u00e8 prevista la pubblicazione dell'album \"Er pi\u00f9 - Storia d'amore e di coltello\", legato ad un film girato da Sergio Corbucci in cui recita il Molleggiato. Poich\u00e9 l'uscita del film viene rimandata, si decide di spostare anche quella del disco. Celentano allora pubblica a dicembre un album costituito in gran parte da canzoni natalizie, in cui non trovano spazio i precedenti 45 giri.\nLa caratteristica \"natalizia\" del disco \u00e8 anche rappresentata dalla copertina, in cui Celentano con un sacco in spalla (in stile Babbo Natale) augura buone feste ai fan. Gli arrangiamenti delle canzoni sono curati da Nando de Luca.\nL'unico brano che verr\u00e0 stampato su 45 giri \u00e8 la \"title track\" (uscir\u00e0 come lato B di \"Sotto le lenzuola\"), brano che su una musica orientaleggiante scritta da Gino Santercole, racconta l'incontro di Ges\u00f9 con la samaritana. Questo brano \u00e8 stato riproposto dal vivo in poche occasioni. La prima il 27 settembre 1995, nel concerto tenuto da Celentano per gli ammalati in viaggio per Lourdes, su invito di Mogol e Gianni Morandi a nome della Nazionale Cantanti. La seconda volta il 14 febbraio 2012 durante la prima serata del Festival di Sanremo, accompagnato dall'orchestra. L'ultima riproposizione \u00e8 avvenuta il 5 dicembre 2019 durante il suo spettacolo televisivo Adrian Live - Questa \u00e8 la storia...\nTra i brani non natalizi del disco, da segnalare la cover di \"Addormentarmi cos\u00ec\", celebre canzone cantata da Lidia Martorana nel 1948.\nDa citare anche \"Stivali e colbacco\", al cui testo collabora Fiorenzo Batacchi, cantante di un certo successo nei primi anni sessanta.\nIl disco \u00e8 corredato graficamente da alcuni disegni raffiguranti scene del presepe."}
{"id": "1250408", "revid": "339392", "url": "https://it.wikipedia.org/wiki?curid=1250408", "title": "Corte d\u2019Assise", "text": ""}
{"id": "1250409", "revid": "1305772", "url": "https://it.wikipedia.org/wiki?curid=1250409", "title": "Rub\u00e9n Berr\u00edos", "text": "\u00c8 l'attuale presidente del Partito Indipendentista Portoricano. Gi\u00e0 senatore di Porto Rico, negli ultimi trent'anni si \u00e8 sempre presentato come candidato per le elezioni alla carica di governatore di Porto Rico.\nNel 1971 capeggi\u00f2 le cosiddette proteste di Navy-Culebra, alla fine delle quali venne arrestato e condannato a tre mesi di carcere per disobbedienza civile. Nel 1999 spicc\u00f2 tra i leader delle cosiddette proteste Navy-Vieques."}
{"id": "1250410", "revid": "1043", "url": "https://it.wikipedia.org/wiki?curid=1250410", "title": "Ruben Berrios Martinez", "text": ""}
{"id": "1250413", "revid": "27338558", "url": "https://it.wikipedia.org/wiki?curid=1250413", "title": "Ho visto anche degli zingari felici (album 1976)", "text": ""}
{"id": "1250414", "revid": "76963", "url": "https://it.wikipedia.org/wiki?curid=1250414", "title": "Gaetano D'Amico", "text": "Biografia.\nGaetano D'Amico nasce a Mede Lomellina, un comune della provincia di Pavia di poco pi\u00f9 di 7000 abitanti. Dopo essersi diplomato nel 1988 alla \"Scuola Paolo Grassi\" di Milano, lavora in teatro con -tra gli altri- Aldo Trionfo, Massimo Castri, Carlo Cecchi, Heiner M\u00fcller e Franco Branciaroli. \nApprezzato interprete di importanti shorts pubblicitari, doppiatore e attore, dal 2000 inizia a lavorare anche per la televisione, entrando a far parte del cast di soap e fiction TV come \"Vivere\", nella quale interpreta il ruolo del commissario Mariotti, \"CentoVetrine\", \"Sottocasa\", \"Carabinieri\", \"Un posto al sole\", \"La nuova squadra\", nella quale \u00e8 Carlo Ricci, il marito del dirigente al comando del Commissariato Spaccanapoli; una fortunata serie seguita alle prime otto edizioni del 'sequel TV' \"La squadra\" e ricordata soprattutto per aver rivelato il talento recitativo dello sfortunato Pietro Taricone.\nUn brutto incidente stradale pat\u00ecto due anni or sono ha per qualche tempo frenato la carriera di Gaetano D'Amico che, intanto, \u00e8 tornato a recitare e sta superando con coraggio e tenacia i traumi subiti. \nNel 2008 ha prestato il volto alla campagna \"Io bloggo per il Darfur\", organizzata da Italian Blogs for Darfur con gli scatti di Alessandro Branca."}
{"id": "1250417", "revid": "140509", "url": "https://it.wikipedia.org/wiki?curid=1250417", "title": "Ho visto anche degli zingari felici (2003)", "text": "Ho visto anche degli zingari felici, pubblicato nel 2003, \u00e8 un album dal vivo registrato dal cantautore Claudio Lolli assieme al gruppo Il Parto delle Nuvole Pesanti.\nDescrizione.\nL'album fu registrato durante una tourn\u00e9e tenuta da Lolli dal settembre 2002 al febbraio 2003, durante la quale il cantautore ripropose integralmente l'album \"Ho visto anche degli zingari felici\" (1976).\nLe canzoni sono tutte riarrangiate dal gruppo Il Parto delle Nuvole Pesanti cui si aggiungono il chitarrista Paolo Capodacqua, da tempo collaboratore fisso di Lolli, e altri due musicisti: il violoncellista Franco Cristaldi e il sassofonista Raul Colosimo.\nPer quel che riguarda i testi, l'unica modifica \u00e8 in \"Anna di Francia\", dove alla frase: \u00abe Luigi Nono \u00e8 un coglione\u00bb viene aggiunto: \u00absentiamo dire\u00bb.\nI mixaggi sono stati effettuati agli studi Fonoprint di Bologna da Roberto Barillari.\nFormazione.\nIl Parto delle Nuvole Pesanti:"}
{"id": "1250423", "revid": "339392", "url": "https://it.wikipedia.org/wiki?curid=1250423", "title": "STAR (Borsa)", "text": ""}
{"id": "1250424", "revid": "14691", "url": "https://it.wikipedia.org/wiki?curid=1250424", "title": "STAR", "text": ""}
{"id": "1250427", "revid": "767487", "url": "https://it.wikipedia.org/wiki?curid=1250427", "title": "Franco IV e Franco I", "text": "Franco IV e Franco I erano un duo beat, composto da Francesco Romano e Francesco Calabrese. Il loro brano di maggior successo fu \"Ho scritto t'amo sulla sabbia\".\nStoria del gruppo.\nFrancesco Romano (nato a Napoli il 26 luglio 1946) conobbe Francesco Calabrese, (anche lui napoletano, nato il 10 marzo 1943) durante una vacanza a Ischia nell'estate del 1966. Fanno parte di un gruppo di ragazzi dei quali otto si chiamano Franco e, pertanto, una loro amica francese li numera per distinguerli: Calabrese \u00e8 \"Franco I\" e Romano \"Franco IV\". Questo aneddoto fornir\u00e0 in seguito alla casa discografica lo spunto per il loro nome d'arte.\nI due hanno avuto esperienze in vari gruppi, Calabrese ha anche suonato spesso nei locali frequentati dai militari americani; sono entrambi amanti delle sonorit\u00e0 d'oltreoceano, di Bob Dylan e Simon &amp; Garfunkel, per cui iniziano a suonare insieme e a comporre canzoni, apprezzate dagli amici che li spingono a provare a cercare una casa discografica. Provano quindi prima a Roma e poi a Milano, e riescono in breve tempo a firmare un contratto con la Style, casa discografica gestita da Gino Mescoli, musicista autore tra le tante canzoni di \"Amore scusami\" per John Foster. I primi 45 giri risentono molto dell'influenza delle sonorit\u00e0 beat; Romano e Calabrese sono anche autori delle canzoni ma, non essendo iscritti alla Siae, i brani vengono firmati da Mescoli, che usa due pseudonimi, \"Sharade\" e \"Sonago\" (quest'ultimo \u00e8 il cognome della moglie).\nNel 1968 partecipano ad \"Un disco per l'estate\" con la canzone \"Ho scritto t'amo sulla sabbia\" che si classifica al terzo posto e qualche giorno dopo a Torino, al \"Le Roi\", il locale registra il tutto esaurito per sentirli suonare, con molte persone che non riescono a entrare. Il brano rimane al primo posto in classifica per due settimane; in questo periodo Calabrese \u00e8 militare (alla manifestazione ha suonato con una parrucca imposta dalla casa discografica per nascondere il taglio dei capelli), quindi il successo non viene coltivato come si dovrebbe.\nL'anno successivo ritornano ad \"Un disco per l'estate\" con \"Sole\", che riscuote un buon successo. I dischi successivi si spostano progressivamente verso un genere pi\u00f9 melodico, e segnano anche un deciso calo di vendite. Nel 1970 partecipano nuovamente a \"Un disco per l'estate\" con \"Tu bambina mia\", ma non riescono ad arrivare in finale.\nCambiano quindi casa discografica passando, nel 1971, alla Fonit Cetra, ma dopo un altro 45 giri, \"Gipsy Madonna\", con cui partecipano ad \"Un disco per l'estate\", il duo si scioglie poich\u00e9 Romano preferisce abbandonare la musica per dedicarsi alla professione di docente e specialista in fisica sanitaria; la cosa ha anche strascichi legali, per la rottura del contratto con la casa discografica, e rovina i rapporti tra i due cantanti.\nFrancesco Calabrese prosegue l'attivit\u00e0, avvicinandosi ancora di pi\u00f9 al genere melodico; il suo disco pi\u00f9 noto \u00e8 \"Incredibile voglia di te\", scritta da Mimmo Di Francia ed incisa anche da Peppino Di Capri, e continu\u00f2 a esibirsi in concerto usando il nome comune \"Franco I e Franco IV\"; si esib\u00ec anche insieme a un giovane molto somigliante a Franco Romano, il chitarrista Carlo Manguso, oltre a Tommaso Sole, Franco Cantelmo e Raimondo Genovese.\nDiscografia.\nAlbum in studio\nSingoli\nEP\nPartecipazioni"}
{"id": "1250428", "revid": "1872303", "url": "https://it.wikipedia.org/wiki?curid=1250428", "title": "Aqua-Line Baia di Tokyo", "text": "La Aqua-Line Baia di Tokyo o \u00e8 la combinazione di un ponte ed una galleria sulla baia di Tokyo in Giappone. La galleria, che con una lunghezza di 9,5\u00a0km rappresenta il pi\u00f9 lungo tunnel stradale subalveo del mondo, \u00e8 seguita da un ponte della lunghezza di 4,4\u00a0km.\nLa transizione tra ponte e galleria avviene sull'isola artificiale di \"Umi hotaru\" (\u6d77\u307b\u305f\u308b, lucciola di mare). Su Umi hotaru sono presenti numerosi ristoranti, negozi e punti panoramici. La ventilazione della galleria avviene attraverso una caratteristica torre chiamata \"Kaze no to\" (\u98a8\u306e\u5854), ubicata sull'isola e visibile da lontano. Sfrutta i venti quasi costanti della baia quale fonte energetica per produrre l'energia necessaria alla ventilazione.\nNella galleria a due canne, 60 metri sotto la superficie dell'acqua, scorre la strada nazionale 409 con due corsie per direzione. L'opera collega la zona industriale Kawasaki situata a sud di Tokyo nella prefettura di Kanagawa con Kisarazu nella prefettura di Chiba sulla penisola di B\u014ds\u014d.\nCon la costruzione dell'Aqua-Line Baia di Tokyo il tempo di percorrenza tra queste due importanti regioni industriali si \u00e8 ridotto a 15 minuti e la distanza a 15,4\u00a0km. Prima il tragitto raggiungeva i 100\u00a0km, perch\u00e9 bisognava percorrere l'intera baia di Tokyo transitando anche per il centro della citt\u00e0 di Tokyo. Anche un viaggio con il traghetto durava un'ora. Dalla conclusione del progetto, il traffico di alcune strade di Tokyo \u00e8 diminuito.\nLa progettazione inizi\u00f2 nel 1966, i lavori di costruzione iniziarono nel 1989 e si conclusero nel maggio 1997. L'opera venne aperta al traffico il 18 dicembre 1997. I costi del progetto ammontarono a circa 10 miliardi di euro.\nLe aspettative che furono poste all'Aqua-Line non furono soddisfatte completamente. I veicoli che utilizzano questo tracciato sono molti meno del previsto, soprattutto a causa dei pedaggi elevati. Ci\u00f2 \u00e8 sintomatico per decenni di politica governativa giapponese che si \u00e8 contraddistinta con spese enormi per la promozione di enormi progetti infrastrutturali. In questo modo, proprio nella regione di Tokyo, vennero costruite numerose gallerie, ponti e autostrade che vengono gestiti e mantenuti da aziende governative semiprivate e sono quindi soggetti a pedaggio. Questi gestori sono dei cartelli complessi formati da precedenti funzionari del governo, che per mancanza di concorrenza possono richiedere pedaggi esagerati.\nA inizio 2006 il pedaggio ammonta a 3\u00a0700 yen (circa 23 euro)."}
{"id": "1250434", "revid": "287204", "url": "https://it.wikipedia.org/wiki?curid=1250434", "title": "Havirov", "text": ""}
{"id": "1250444", "revid": "1005847", "url": "https://it.wikipedia.org/wiki?curid=1250444", "title": "Suddivisioni del Benin", "text": ""}
{"id": "1250447", "revid": "1305772", "url": "https://it.wikipedia.org/wiki?curid=1250447", "title": "San Ciaran", "text": "Si conoscono vari santi irlandesi di nome Ciar\u00e1n (o Kieran), pronuncia:/k\u026a\u02c8\u025bra:n/, dal gaelico 'Ciar' che significa \"scuro\". \nIn latino il nome \u00e8 tradotto con Queranus.\nCollegamenti esterni.\nhttp://www.newadvent.org/cathen/08636b.htm"}
{"id": "1250449", "revid": "767487", "url": "https://it.wikipedia.org/wiki?curid=1250449", "title": "Gnathosaurus", "text": "Lo gnatosauro (Gnathosaurus subulatus) era uno pterosauro appartenente agli ctenocasmatidi. Con un'apertura alare di 1,7 metri, un becco lungo 28 cm ed una piccola cresta sul muso, era uno pterosauro di grandezza media.\nUn errore durato un secolo.\nSebbene fosse un rettile alato, quando fu scoperta la sua mascella nella Germania del 1800, molti paleontologi credevano che avessero a che fare con un coccodrillo, che nominarono \"Crocodylus multidens\". Solo un secolo dopo, nel 1951, si cap\u00ec, con la scoperta del cranio, che il coccodrillo era in realt\u00e0 uno pterosauro.\nDieta.\nLa dieta di \"Gnathosaurus\" \u00e8 ancora oggi ipotetica: i denti sistemati a forma di cucchiaio, dovevano servire per catturare piccoli animali dall'acqua."}
{"id": "1250450", "revid": "22570", "url": "https://it.wikipedia.org/wiki?curid=1250450", "title": "San Ciar\u00e1n", "text": ""}
{"id": "1250452", "revid": "22570", "url": "https://it.wikipedia.org/wiki?curid=1250452", "title": "San Kieran", "text": ""}
{"id": "1250453", "revid": "827882", "url": "https://it.wikipedia.org/wiki?curid=1250453", "title": "Centro congressi di Porto Rico", "text": "Il centro congressi di Porto Rico o PRCC (in inglese: \"Puerto Rico Convention Center\"; in spagnolo: \"Centro de Convenciones de Puerto Rico\") \u00e8 un moderno edificio per le conferenze, situato in San Juan, a Porto Rico. \u00c8 di competenza della \"Autoridad del Centro de Convenciones de Puerto Rico\", un ente governativo. Progettato dalla Thompson, Ventulett, Stainback &amp; Associates risulta essere il pi\u00f9 grande centro congressi dei Caraibi e il pi\u00f9 tecnologicamente avanzato di tutta l'America Latina."}
{"id": "1250454", "revid": "196390", "url": "https://it.wikipedia.org/wiki?curid=1250454", "title": "PRCC", "text": ""}
{"id": "1250455", "revid": "287204", "url": "https://it.wikipedia.org/wiki?curid=1250455", "title": "William Simpson", "text": "Ha ritratto scene di guerra per la stampa britannica. \u00c8 famoso in particolare per le sue pitture sulla guerra di Crimea. Egli ha dipinto anche quadri dei maragi\u00e0 del Kashmir."}
{"id": "1250457", "revid": "6923", "url": "https://it.wikipedia.org/wiki?curid=1250457", "title": "Lada Samara", "text": ""}
{"id": "1250458", "revid": "1851848", "url": "https://it.wikipedia.org/wiki?curid=1250458", "title": "Paul Hogan", "text": " \nNel 1987 ha vinto il Golden Globe per il miglior attore in un film commedia o musicale per la sua interpretazione nel film \"Mr. Crocodile Dundee\".\nBiografia.\nLa sua prima importante esperienza come \"entertainer\" in televisione si \u00e8 avuta all'inizio degli anni settanta grazie al fortunato \"The Paul Hogan Show\", trasmesso dalle reti australiane ATN 7 e The Nine Network. Nel 1980 ha avuto una parte nel film \"Fatty Finn\" e, successivamente, \u00e8 entrato nel cast della serie televisiva \"Anzacs\". \nIndubbiamente, il film che lo ha reso celebre su scala internazionale \u00e8 stato per\u00f2 \"Mr. Crocodile Dundee\" del 1986. Due anni dopo ha recitato nel sequel \"Mr. Crocodile Dundee 2\" (1988) e nel 2001, a 13 anni di distanza, \u00e8 stato protagonista di un terzo episodio della trilogia: \"Crocodile Dundee 3\". Con l'attrice Linda Kozlowski, sua moglie per molti anni, ha lavorato in tutti i tre film della serie cinematografica di Mr. Crocodile Dundee, e in \"Un angelo da quattro soldi\", film del 1990.\nNominato \"australiano dell'anno\" nel 1985, \u00e8 da segnalare la sua partecipazione anche ai film \"Jack colpo di fulmine\", commedia western ambientata in Australia, e \"Flipper\", pellicola del 1996. Nel 2004, Hogan \u00e8 stato co-protagonista di \"Strange Bedfellows\".\nDoppiatori italiani.\nNelle versioni in italiano dei suoi film, Paul Hogan \u00e8 stato doppiato da:"}
{"id": "1250460", "revid": "767487", "url": "https://it.wikipedia.org/wiki?curid=1250460", "title": "Actiosaurus", "text": "L'actiosauro (letteralmente \"sauro delle coste\") \u00e8 stato un animale estinto, descritto da H. E. Sauvage nel 1882. Rinvenuto sugli strati del Giurassico, la sua validit\u00e0 come specie \u00e8 da ritenersi dubbia (\u00e8 infatti considerato nella nomenclatura zoologica come nomen dubium). Originalmente descritto come dinosauro (un megalosauro per Sauvage e un teriodonte per Huene nel 1902), oggi si pensa che sia un ittiosauro. \nLa specie tipo \u00e8 \"A. gaurdii\"."}
{"id": "1250461", "revid": "14691", "url": "https://it.wikipedia.org/wiki?curid=1250461", "title": "Dizionario Italiano - Russo dell'industria automobilistica", "text": ""}
{"id": "1250463", "revid": "6923", "url": "https://it.wikipedia.org/wiki?curid=1250463", "title": "AutoVAZ", "text": ""}
{"id": "1250464", "revid": "767487", "url": "https://it.wikipedia.org/wiki?curid=1250464", "title": "Tibes", "text": "Tibes \u00e8 un sito archeologico situato nei pressi di Ponce, in Porto Rico.\nIl parco \u00e8 una delle scoperte archeologiche pi\u00f9 importanti dei Caraibi. Gli scavi archeologici hanno portato alla luce le testimonianze scientifiche e storiche sulla vita, gli usi e i costumi degli Igneri e dei Taino prima e durante l'arrivo di Cristoforo Colombo nel Nuovo Mondo."}
{"id": "1250465", "revid": "287204", "url": "https://it.wikipedia.org/wiki?curid=1250465", "title": "Lada-Vaz Kalina", "text": "La Lada Kalina (in russo \u041b\u0410\u0414\u0410 \u041a\u0430\u043b\u0438\u043d\u0430) \u00e8 un'autovettura prodotta dalla casa automobilistica russa Lada dal 2004 al 2018. Sul mercato interno \u00e8 conosciuta anche coi nomi Lada 1117, Lada 1118 e Lada 1119, a seconda delle versioni.\nProposta nelle varianti di carrozzeria berlina tre volumi (4 porte), hatchback (5 porte) e station wagon per la produzione la Lada ha ampliato il gi\u00e0 enorme stabilimento di Togliatti.\n\u00c8 stata sostituita nel 2018 dalla Lada Granta\nPrima generazione (2004-2013).\nSviluppo.\nLa progettazione dell'auto inizi\u00f2 nel 1993, quando la casa madre commission\u00f2 il progetto di una nuova utilitaria poco costosa destinata non solo al mercato russo ma anche per l'export europeo; tale progetto ricevette il codice VAZ-1116. A causa di mancanza di fondi venne temporaneamente sospeso. Soltanto nel 1997 venne ripreso e venne pianificata una intera famiglia di auto composta da una berlina compatta tre volumi (VAZ-1118), una due volumi cinque porte (VAZ-1119) e una versione monovolume (VAZ-1120), successivamente sostituita da una pi\u00f9 classica station wagon (VAZ-1117). \nIl codice interno della vettura partiva con il numero 1 mentre i numeri dei modelli classici partivano da 2. Il motivo \u00e8 che la Kalina \u00e8 stata concepita come un'auto di segmento B pi\u00f9 compatta rispetto il restante della produzione della casa madre, quindi le venne associata un numero progettuale pi\u00f9 piccolo.\n\u00c8 stata inoltre la prima auto di AvtoVAZ, progettata con computer moderni, utilizzando modelli CAD e 3D. Diverse aziende straniere hanno preso parte alla progettazione. Per la prima volta, invece di un servosterzo idraulico, venne introdotto quello elettrico. Venne progettato un nuovo telaio di base partendo da quello della Lada serie 110 e un nuovo motore benzina quattro cilindri VAZ-21114 da 1,6 litri, 8 valvole erogante 81 cavalli, sviluppato sulla base di quello montato dalla Lada Samara e conforme alla normativa Euro III. \nSuccessivamente venne sviluppata anche la versione a 16 valvole dello stesso motore erogante 98 cavalli. \nLa Kalina inoltre era una vettura di estrema importanza per la casa russa in quanto segnava il ritorno del marchio sui mercato europei e ne venne progettata anche la versione con guida a destra.\nNel 1998 venne ufficializzato il nome \"Kalina\" e nel 1999 vennero svelati i prototipi di tutte e tre le varianti previste destinate alla produzione.\nNell'aprile 2003 lo stabilimento viene totalmente rimodernato e automatizzato: viene costruita una nuova linea di assemblaggio con robot forniti dalla Teksid, nuovo reparto lastratura e un nuovo reparto verniciatura da oltre 58 mila metri quadri con robot forniti dalla Eisenmann.\nVenne ufficializzato il debutto per l\u2019anno successivo e le vendite anche in Europa con un prezzo inferiore ai 10 mila euro.\nPresentazione.\nNell'agosto 2004 ha iniziato la produzione delle 16 vetture pilota destinate agli ultimo collaudi e ai test per la stampa mentre il 18 novembre 2004 parte ufficialmente la produzione nello stabilimento di Togliatti della prima versione con carrozzeria berlina tre volumi. Il modello a cinque porte presentato nel novembre 2004 entra in produzione ad agosto 2005.\nLa Kalina si basa su una piattaforma inedita sviluppata a partire da quella della Lada serie 110; possiede uno schema meccanico classico con motore anteriore-trasversale a trazione anteriore con sospensioni anteriori indipendenti con montanti MacPherson e sospensioni posteriori a ruote interconnesse ad assale torcente.\nLo scheletro della carrozzeria utilizza il 12% di acciai ad alta resistenza per la sezione frontale con rinforzi nei montanti A e B e barre anti intrusione nelle portiere.\nNell\u2019agosto del 2005 viene presentata al salone di Mosca la versione station wagon che entrer\u00e0 in produzione nel novembre del 2007.\nNell\u2019ottobre 2006 parte la produzione della Kalina omologate Euro 4 dotate di doppio airbag di serie destinate sia al marcato russo che a quello europeo (Francia, Germania e Spagna).\nNel 2011 termina la produzione della versione berlina tre volumi sostituita dalla Lada Granta mentre le versioni cinque porte e station wagon continueranno ad essere prodotte fino al marzo del 2013 quando saranno sostituite da una nuova generazione.\nKalina Sport.\nNel maggio 2008 \u00e8 iniziata la produzione della Lada Kalina Sport sviluppata dalla sussidiaria Lada Sport e disponibile solo nella versione hatchback cinque porte. Tale modello \u00e8 equipaggiato con il nuovo motore VAZ-11194 da 1,4 litri (1390 cm\u00b3) benzina a fasatura variabile 16V erogante 89 cavalli. L'auto aveva un design specifico pi\u00f9 sportivo con uno spoiler sul portellone posteriore, minigonne nei paraurti e lungo la fiancata, sedili con supporto laterale e alcuni optional ereditati dalla versione Lux. Nel marzo 2009 la Kalina Sport ha ricevuto il motore 1.6 VAZ-21126 (1596 cm\u00b3) 16 valvole che erogava 98 cavalli e 145 Nm di coppia massima. Il 1.4 aveva causato alcuni problemi di affidabilit\u00e0 e percio venne tolto di produzione e sostituito dal classico 1.6 che era gi\u00e0 montato sulle Kalina standard.\nSeconda generazione (2013-2018).\nAd agosto 2012 al Salone dell'Automobile di Mosca \u00e8 stata presentata la seconda generazione della Kalina, la cui produzione in serie \u00e8 iniziata il 16 maggio 2013. La nuova versione era disponibile solo nelle versioni hatchack cinque porte (codice VAZ-2192) e station wagon (codice VAZ-2194 denominata Universal sul mercato interno) mentre la versione tre volumi venne sostituita dalla nuova Lada Granta.\nIn realt\u00e0 non si tratta di un modello tutto nuovo ma solo di un pesante restyling della serie precedente ad opera del designer Steve Mattin che ne uniform\u00f3 lo stile al resto della recente gamma Lada: i lamierati esterni erano tutti nuovi mentre lo scheletro della carrozzeria rimase lo stesso. Anche la plancia era inedita ed ereditava i principali comandi dalla Granta. La gamma motori era composta dal propulsore a benzina da 1,6 litri proposto nelle versioni otto valvole da 87 cavalli e sedici valvole da 98 e 106 cavalli. \nA tali motori era abbinato un cambio manuale a cinque rapporti e due inedite trasmissioni: un robotizzato a cinque rapporti e un automatico con convertitore Jatco a quattro rapporti.\nTra i dispositivi di sicurezza vennero introdotti sul mercato russo l\u2019airbag per il guidatore su tutti i modelli e optional quello per il passeggero mentre per l\u2019export erano di serie entrambi, inoltre di serie vi erano ABD ed EBD e dal settembre del 2013 anche il controllo della stabilit\u00e0 ESP e optional il cruise control.\nLa produzione della versione station wagon parte nel settembre 2013. \nNel gennaio 2014 sono state introdotte nuove sospensioni con molle irrigidite e nuovi ammortizzatori con stabilizzatore dal diametro di 24 mm (invece di 22 mm). Inoltre, sono comparsi additivi per lividi. La nuova sospensione \u00e8 stata installata in tutte le versioni.\nNell'aprile 2015 \u00e8 stato introdotto il nuovo sistema multimediale con navigatore satellitare e il nuovo cambio robotizzato cinque rapporti sviluppato in collaborazione con ZF.\nNel gennaio 2016, AvtoVAZ annunci\u00f3 che la produzione della Kalina terminer\u00e0 nel 2018 a causa delle vendite ormai in calo da anni e nel marzo 2017, l\u2019allora presidente di AvtoVAZ, Nicolas Maure, dichiar\u00f2 che la vettura necessitava di un ammodernamento e che sarebbe rimasta in produzione rientrando a far parte della gamma Granta. \nNel maggio 2016 parte l\u2019assemblaggio della vettura anche in Kazakistan in complete knock down nello stabilimento della Asia Auto sito nella citt\u00e0 di \u00d6skemen.\nNel 2018 viene presentato un restyling che perde ufficialmente la denominazione Kalina e le due vetture diventano Granta hatchback e Granta station wagon. Le due nuove versioni adottano lo stesso frontale e gli stessi interna della Lada Granta berlina. \nCessa quindi di esistere la Lada Kalina.\nLada Kalina Cross.\nNel giugno 2014 \u00e8 stata ufficialmente annunciata l'imminente produzione della Kalina Cross, una versione rialzata stile crossover SUV basata sulla wagon con un'altezza da terra maggiore di 23 mm (16 mm grazie alle sospensioni e 7 mm grazie ai pneumatici ad alto profilo) che raggiunge i 208 mm dal suolo. La produzione \u00e8 iniziata ad agosto e le vendite sono iniziate ufficialmente a dicembre 2014. Esteticamente presentava protezioni in plastica lungo i passaruota e scudo paracolpi nei paraurti anteriore e posteriori oltre a interni con selleria bicolore nero/arancio. Il motore era il classico 1.6 aspirato 16V da 106 cavalli con cambio manuale a trazione anteriore.\nNell'aprile 2015 \u00e8 stata introdotta anche la versione con cambio robotizzato ZF.\nNel luglio 2016 \u00e8 iniziata la produzione della nuova versione Black Line con tetto nero, cerchi in lega da 15 pollici imbruniti e interni bicolore arancio/grigi."}
{"id": "1250471", "revid": "977683", "url": "https://it.wikipedia.org/wiki?curid=1250471", "title": "Altispinax dunkeri", "text": "Altispinax (il cui nome significa \"dalle alte spine\") \u00e8 un dubbio genere estinto di dinosauro teropode vissuto nel Cretaceo inferiore, circa 140\u2013133 milioni di anni fa (Valanginiano), in quella che oggi \u00e8 la Formazione Wadhurst nell'East Sussex, Inghilterra. Il genere contiene una singola specie, ossia \"A. dunkeri\". \nStoria della scoperta.\nLa specie, \"Altispinax dunkeri\", \u00e8 per ora conosciuta solo dai denti. Dato che inoltre altre sue ossa sono state attribuite al Becklespinax ed al Baryonyx, \u00e8 considerato un nomen dubium."}
{"id": "1250472", "revid": "287204", "url": "https://it.wikipedia.org/wiki?curid=1250472", "title": "Trilogia di Thrawn", "text": "La Trilogia di Thrawn \u00e8 una serie di romanzi dello scrittore Timothy Zahn. Ambientata cinque anni dopo il film \"Il ritorno dello Jedi\" \u00e8 da considerarsi facente parte dell'Universo espanso di \"Guerre stellari.\"\n\u00c8 composta da tre romanzi: \nLa galassia \u00e8 in preda ad una guerra civile tra la Nuova Repubblica e i resti dell'Impero. La Nuova Repubblica ha ottenuto vittorie importanti contro l'Impero e ha raggiunto una certa stabilit\u00e0, ma ultimamente le forze imperiali sono dirette da un nuovo leader, l'ultimo Grande Ammiraglio rimasto dell'Impero, Thrawn. Ed un'altra minaccia ancora pi\u00f9 grande cerca di distruggere Luke Skywalker, il jedi oscuro Jorus C'baoth; mentre Leila Organa e Ian Solo sono sposati e stanno aspettando due gemelli.\nTutti e tre i romanzi hanno avuto trasposizioni in fumetti successivamente alla pubblicazione."}
{"id": "1250477", "revid": "6923", "url": "https://it.wikipedia.org/wiki?curid=1250477", "title": "Lada Kalina", "text": ""}
{"id": "1250482", "revid": "2115763", "url": "https://it.wikipedia.org/wiki?curid=1250482", "title": "Augusto Vecchi", "text": "Nel 1997 ha creato il sito di e-commerce Librinet.com.\nBiografia.\nEffettua i primi studi a Lugano, in Svizzera, dove vive fino al 1976. Stabilitosi a Santa Margherita Ligure, consegue il diploma di Maestro d'arte, poi la maturit\u00e0 in arte applicata presso l'istituto statale d'arte di Chiavari. Completa gli studi con un ulteriore diploma in grafica pubblicitaria e editoriale, rilasciato dall'istituto per l'arte e il restauro di Firenze.\nNel 1989 viene assunto in qualit\u00e0 di \"grafico-creativo\" da un'agenzia di pubblicit\u00e0 di Genova, collabora anche con le sue filiali di Torino e Londra. Acquisite le tecniche del mondo della comunicazione, si mette in proprio e apre a Santa Margherita Ligure la societ\u00e0 di editing Art's Studio e a Milano la societ\u00e0 di produzioni fotografiche e televisive Carisma Italia Srl.\nOpera come illustratore e \"art director\" con molte agenzie liguri, prima di concentrarsi quasi esclusivamente sull'editoria, collaborando con piccole e grandi case editrici.\nDal 1991 al 1995 insegna discipline artistiche (illustrazione, aerografo e interior design), presso due istituti privati a La Spezia e Massa. Nel 1992 fonda e dirige \"La scuola del fumetto\" di Sarzana (SP).\nVecchi dipinge con uno stile che il settimanale Panorama ha definito \"body builder bicromatico\" in una recensione di due sue opere.\nUna tecnica che mette in risalto ombre e chiaroscuri, razionalizzandoli in zone di colore omogeneo.\nDal 1996 al 2001 \u00e8 \"creative director\" del gruppo editoriale Libritalia-Carteduca, curando e producendo circa 300 titoli all'anno, alcuni dei quali in veste di autore.\nNel settembre del 1997, fonda Librinet.com Srl, uno dei primi siti di e-commerce italiani, di cui sar\u00e0 amministratore delegato da aprile del 2001 a febbraio 2002. La societ\u00e0 fa parlare di s\u00e9 per alcune iniziative originali come quella di vendere i libri a peso. Nel 2002 diviene partner della Rusconi Libri, per la quale realizza collane di volumi per ragazzi e classici della letteratura.\nNel marzo del 2005 fonda una nuova casa editrice, la Vecchi Editore Srl, specializza in libri per ragazzi, che pubblica con il marchio di propriet\u00e0 Abaco Edizioni.\nNel 2006 diventa presidente della squadra di football americano Ranger Sarzana, che nello stesso anno sar\u00e0 vice campione d'Italia nella categoria under 17. \u00c8 anche vice presidente dei Red Jackets Sarzana, squadra di football americano che nel 2009 vincono lo Youngbowl under 21 e nel 2010 l'ambito Superbowl italiano."}
{"id": "1250494", "revid": "1632387", "url": "https://it.wikipedia.org/wiki?curid=1250494", "title": "Come as You Are", "text": "Come as You Are \u00e8 un singolo del gruppo musicale statunitense Nirvana, pubblicato il 2 marzo 1992 come secondo estratto dal secondo album in studio \"Nevermind\".\nDescrizione.\n\"Come as You Are\" fu il secondo singolo pi\u00f9 venduto del gruppo, superato soltanto da \"Smells Like Teen Spirit\". Il brano \u00e8 stato inserito nel 2004 nella classifica delle 500 canzoni immortali secondo la rivista \"Rolling Stone\", alla posizione numero 445.\nNel kit per la stampa di \"Nevermind\" Kurt Cobain disse che \"Come as You Are\" \u00e8 \"una canzone d'amore vecchio stile che viene gi\u00f9 in un'armonia di tre parti\" (testi tratti da \"Just an Old-Fashioned Love Song\" di Paul Williams). Il verso principale della canzone \u00e8: \"\u00abAnd I swear that I don't have a gun\u00bb\" (\"E giuro di non avere una pistola\"), con il quale Cobain voleva intendere di \"non avere nessuno da cui nascondersi\". Lo stesso Cobain, famoso per inserire messaggi pi\u00f9 o meno indiretti nei suoi testi, sembra piuttosto voler spingere l'ascoltatore-fan ad interpretare il testo piuttosto che limitarsi a cantarlo passivamente.\nDopo la morte dell'autore i media rivolsero l'attenzione a questo verso e ad altri versi delle canzoni di \"Nevermind\" in cui si menzionavano armi da fuoco, bench\u00e9, essendo l'album stato registrato tre anni prima della scomparsa del cantante, l'analogia del verso con la fine del frontman sia stato considerato una mera coincidenza. Subito dopo la sua composizione nel febbraio 1991, la canzone si chiam\u00f2 per un breve periodo \"Memory\", parola peraltro ricorrente nel testo.\nControversie.\nIl riff iniziale della canzone \u00e8 stato al centro di una lunga polemica con i membri del gruppo rock inglese Killing Joke, che accusarono i Nirvana di plagio. Il riff infatti sarebbe stato copiato dal brano \"Eighties\" dell'album \"Night Time\" e riproposto in una versione rallentata. I Killing Joke rinunciarono all'azione legale dopo la morte di Cobain.\nCover.\n\"Come As You Are\" \u00e8 stata suonata dai seguenti artisti:"}
{"id": "1250495", "revid": "115398391", "url": "https://it.wikipedia.org/wiki?curid=1250495", "title": "Sassongher", "text": "Il Sassongher \u00e8 una montagna delle Dolomiti di Gardena, alta 2.665\u00a0m. s.l.m, appartenente al gruppo del Puez, posta all'interno del parco naturale Puez-Odle: domina, con la sua mole imponente, i paesi di Corvara e Colfosco, in Alta Badia.\nAlpinismo.\nAccesso.\nPer arrivare in cima al Sassongher partendo da Colfosco (frazione di Corvara) si raggiunge in cabinovia il rifugio \"Col Pradat\" (2.038 m s.l.m.) e successivamente si perviene alla \"forcella Sassongher\". Da qui, con il sentiero n. 7, si giunge in cima a 2.665 metri di quota. \u00c8 possibile giungere in vetta anche dal rifugio Gardenaccia (2.050 m s.l.m.) seguendo il sentiero n. 5 fino alla forcella Sassongher e poi il n. 7, da Funtanacia per la val Ju\u00e8l (sentiero n. 7 fino alla forcella ed poi in vetta) o dal rifugio Puez (2.475 m s.l.m.) coi sentieri n. 2 e 15 fino al passo di Gardenacia e da qui col n. 5 fino alla forcella Sassongher e il n. 7 fino in vetta.\nAscensioni.\n\u00c8 certo che da secoli contadini e cacciatori transitarono per il Sassongher spostandosi di valle in valle. \u00c8 da citare la scalata della parete sud compiuta da Joseph Kostner, guida alpina di Corvara, nell'agosto 1900."}
{"id": "1250501", "revid": "305330", "url": "https://it.wikipedia.org/wiki?curid=1250501", "title": "Caenagnathasia martinsoni", "text": "Il Caenagnathasia (\"recente mascella dall'Asia\") era un piccolo oviraptoride lungo 1m, 60cm in altezza e 8kg di peso.Come tutti i suoi \"cugini\", possedeva un becco coriaceo, piume su tutto il corpo ed una piccola cresta sul capo. Visse in Asia durante il Cretaceo, 90 milioni di anni fa."}
{"id": "1250506", "revid": "647919", "url": "https://it.wikipedia.org/wiki?curid=1250506", "title": "Monoalbero", "text": ""}
{"id": "1250508", "revid": "21880", "url": "https://it.wikipedia.org/wiki?curid=1250508", "title": "Acanthopsole", "text": ""}
{"id": "1250509", "revid": "125892618", "url": "https://it.wikipedia.org/wiki?curid=1250509", "title": "Jakov Michajlovi\u010d Sverdlov", "text": "Noto durante la Rivoluzione d'ottobre anche con gli pseudonimi di \"Andrej\", \"Michaly\u010d\", \"Maks\", \"Smirnov\" e \"Permjakov\", fu un leader del partito bolscevico e un capo di Stato della Russia sovietica all'indomani della conquista del potere da parte dei bolscevichi.\nVita.\nAnni giovanili.\nJakov Sverdlov nacque da famiglia ebraica, nel 1885.\nNel 1901 ader\u00ec al partito socialdemocratico dei lavoratori di Russia, schierandosi con la fazione dei bolscevichi a sostegno di Lenin e svolgendo un ruolo importante nell'organizzazione del partito bolscevico negli Urali, soprattutto nella citt\u00e0 di Ekaterinburg.\nPrese parte ai moti rivoluzionari del 1905.\nTra il 1905 e il 1909 ricopr\u00ec vari incarichi organizzativi nel partito, prima negli Urali e poi a Mosca.\nA causa della sua attivit\u00e0 politica venne arrestato dalla polizia zarista nel giugno del 1906 e condannato a tre anni di carcere. Nel 1909 fu nuovamente arrestato a Mosca, e deportato in Siberia. Evase nel 1910, ma fu nuovamente arrestato e condannato a quattro anni di detenzione. Nel 1912 riusc\u00ec tuttavia nuovamente ad evadere, riparando a San Pietroburgo, ove inizi\u00f2 a lavorare alla redazione della Pravda.\nL'elezione al Comitato Centrale e la Rivoluzione d'Ottobre.\nNel 1912, il giovane Sverdlov venne nominato membro supplente del Comitato Centrale del partito.\nArrestato nuovamente, venne deportato a Turuchansk in Siberia, ove rest\u00f2 sino al 1917.\nStrenuo sostenitore della linea politica di Lenin, nel 1917 fu incaricato dal Comitato centrale della direzione organizzativa del partito, di cui assunse la carica di segretario. Nell'agosto dello stesso anno, il sesto congresso del partito lo elesse al Comitato centrale.\nEbbe un ruolo centrale nell'organizzazione della Rivoluzione d'ottobre.\nGli anni alla direzione del Partito.\nDopo la vittoria della rivoluzione, Sverdlov fu eletto al Comitato centrale esecutivo dei soviet russi. Poco dopo l'elezione fu nominato presidente del Comitato quale successore di Lev Kamenev.\nFedelissimo alleato di Lenin, che al tempo ricopriva la carica di Presidente del Consiglio dei commissari del popolo ed era quindi capo del governo, si adoper\u00f2 con forza per convincere i membri del partito ad accettare la controversa decisione di concludere l'accordo di pace di Brest-Litovsk, con il quale la Russia usc\u00ec dalla prima guerra mondiale.\nNel marzo del 1918, Sverdlov presiedette la seduta del settimo congresso del partito, in cui si decise di modificare il nome in partito comunista. Fu poi presidente della commissione che elabor\u00f2 la Costituzione della Repubblica socialista sovietica federata russa, approvata nel luglio del 1918 dal congresso dei soviet.\nNel luglio del 1918, dopo aver appreso che truppe controrivoluzionarie erano in marcia verso Ekaterinburg dove si trovavano detenuti lo zar deposto Nicola II e la sua famiglia, il comitato centrale esecutivo, su proposta di Sverdlov, ordin\u00f2 al commissario Jurovskij del Soviet degli Urali di fucilarli e di occultarne i corpi. L'ordine venne eseguito nella notte del 17 luglio 1918: su ordine di Sverdlov, venne divulgata la notizia dell'esecuzione del solo ex-zar tacendo riguardo alla famiglia.\nLa morte.\nNel febbraio 1919, mentre si trovava in viaggio per varie conferenze in preparazione dell'ottavo congresso del partito, Sverdlov si ammal\u00f2 di influenza spagnola e mor\u00ec poco dopo il suo rientro a Mosca, all'et\u00e0 di trentatr\u00e9 anni."}
{"id": "1250510", "revid": "1573940", "url": "https://it.wikipedia.org/wiki?curid=1250510", "title": "Anetarca", "text": "Anetarca \u00e8 un genere di molluschi nudibranchi della famiglia Facelinidae.\nTassonomia.\nComprende le seguenti specie:"}
{"id": "1250511", "revid": "77639", "url": "https://it.wikipedia.org/wiki?curid=1250511", "title": "Yakov Sverdlov", "text": ""}
{"id": "1250512", "revid": "1573940", "url": "https://it.wikipedia.org/wiki?curid=1250512", "title": "Antonietta (zoologia)", "text": "Antonietta \u00e8 un genere di molluschi nudibranchi della famiglia Facelinidae.\nTassonomia.\nComprende le seguenti specie:"}
{"id": "1250513", "revid": "44627", "url": "https://it.wikipedia.org/wiki?curid=1250513", "title": "Pallone d'oro Adidas", "text": ""}
{"id": "1250515", "revid": "1573940", "url": "https://it.wikipedia.org/wiki?curid=1250515", "title": "Acipenseriformes", "text": "Gli Acipenseriformi (Acipenseriformes ) sono un ordine che comprende 27 specie di primitivi pesci ossei, suddivisi in due famiglie attuali, Acipenseridae (gli storioni) e Polyodontidae (i pesci spatola).\nDescrizione.\nLe specie appartenenti all'ordine presentano le seguenti caratteristiche fisiche in comune:\nPaleontologia.\nSi suppone che gli acipenseriformi siano strettamente imparentati con alcuni pesci predatori risalenti al Triassico, come \"Birgeria\". I primi fossili attribuiti a quest'ordine risalgono sempre al Triassico (circa 220 milioni di anni fa), con il genere \"Errolichthys\" del Madagascar e dell'Europa. Nella parte iniziale del Giurassico (circa 200 - 180 milioni di anni fa) \u00e8 nota la famiglia dei condrosteidi (Chondrosteidae), con forme quali \"Chondrosteus\", \"Strongylosteus\" e \"Gyrosteus\", alcune delle quali potevano oltrepassare i 5 metri di lunghezza. All'inizio del Cretaceo (circa 120 milioni di anni fa) si svilupparono altre forme come i peipiaosteidi, lunghi circa un metro e dal cranio corto. Le origini delle forme attuali vanno ricercate nel corso del Cretaceo: nel Cretaceo inferiore (circa 120 milioni di anni fa) in Cina \u00e8 noto il pi\u00f9 antico pesce spatola, \"Protopsephurus\", mentre in Nordamerica nel Cretaceo superiore si svilupparono i primi storioni (\"Priscosturion\"). Nel corso del Cenozoico sopravvissero solo storioni e pesci spatola (come \"Crossopholis\" dell'Eocene)."}
{"id": "1250517", "revid": "21880", "url": "https://it.wikipedia.org/wiki?curid=1250517", "title": "Facelinella", "text": ""}
{"id": "1250521", "revid": "21880", "url": "https://it.wikipedia.org/wiki?curid=1250521", "title": "Hervia", "text": ""}
{"id": "1250523", "revid": "1573940", "url": "https://it.wikipedia.org/wiki?curid=1250523", "title": "Pruvotfolia", "text": "Pruvotfolia \u00e8 un genere di molluschi nudibranchi della famiglia Facelinidae.\nIl nome del genere \u00e8 un omaggio alla malacologa francese Alice Pruvot-Fol (1873 \u2013 1972).\nTassonomia.\nComprende le seguenti specie:"}
{"id": "1250528", "revid": "1573940", "url": "https://it.wikipedia.org/wiki?curid=1250528", "title": "Pauleo jubatus", "text": "Pauleo jubatus \u00e8 un mollusco nudibranchio della famiglia Facelinidae. \u00c8 l'unica specie nota del genere Pauleo."}
{"id": "1250529", "revid": "126257", "url": "https://it.wikipedia.org/wiki?curid=1250529", "title": "Vallegrande (Croazia)", "text": "Vallegrande (in croato Vela Luka) \u00e8 un comune nella regione raguseo-narentana in Croazia.\nVallegrande \u00e8 il secondo abitato dell'isola di Curzola con 4.130 abitanti. Dista 42\u00a0km dalla cittadina di Curzola, percorrendo la strada che attraversa l'isola.\nSono presenti alcuni alberghi e un sanatorio per le malattie reumatiche e la riabilitazione. Gli abitanti sono dediti all'agricoltura, alla pesca, al turismo e all'industria. Qui si trovano il cantiere navale Greben, il conservificio del pesce Jadranka e alcuni altri minori impianti industriali.\nVallegrande fu un comune della provincia di Spalato, suddivisione amministrativa del Governatorato della Dalmazia, dipendente dal Regno d'Italia dal 1941 al 1943.\nStoria.\nL'abitato si svilupp\u00f2 all'inizio del XIX secolo in una profonda baia al riparo dai venti.\nSociet\u00e0.\nEtnie e minoranze straniere.\nA Vallegrande esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Vallegrande \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\". Dal censimento ufficiale del 2011, risulta una larghissima maggioranza croata, il 96,98% della popolazione. Presenti piccole minoranze di serbi (0,41%), sloveni (0,17%), albanesi (0,15%) e un piccolo nucleo di italiani (0,10%).\nGeografia antropica.\nLocalit\u00e0.\nIl comune di Vallegrande non \u00e8 suddiviso in frazioni."}
{"id": "1250530", "revid": "29244", "url": "https://it.wikipedia.org/wiki?curid=1250530", "title": "Pauleo", "text": ""}
{"id": "1250531", "revid": "1573940", "url": "https://it.wikipedia.org/wiki?curid=1250531", "title": "Facelinopsis marioni", "text": "Facelinopsis marioni () \u00e8 un mollusco nudibranchio della famiglia Facelinidae."}
{"id": "1250532", "revid": "1573940", "url": "https://it.wikipedia.org/wiki?curid=1250532", "title": "Facelinopsis", "text": "Facelinopsis \u00e8 un genere di mollusci nudibranchi della famiglia Facelinidae.\nTassonomia.\nIl genere comprende due specie:"}
{"id": "1250533", "revid": "2175", "url": "https://it.wikipedia.org/wiki?curid=1250533", "title": "Yakov Mikhaylovich Sverdlov", "text": ""}
{"id": "1250536", "revid": "33689", "url": "https://it.wikipedia.org/wiki?curid=1250536", "title": "Network European World Shops", "text": ""}
{"id": "1250538", "revid": "46291", "url": "https://it.wikipedia.org/wiki?curid=1250538", "title": "Algarvia alba", "text": "Algarvia alba \u00e8 un mollusco nudibranchio della famiglia Facelinidae. \u00c8 l'unica specie nota del genere Algarvia."}
{"id": "1250539", "revid": "29244", "url": "https://it.wikipedia.org/wiki?curid=1250539", "title": "Algarvia", "text": ""}
{"id": "1250540", "revid": "287204", "url": "https://it.wikipedia.org/wiki?curid=1250540", "title": "Trappano", "text": "Trappano (Trpanj in croato) \u00e8 un comune di 727 abitanti nella regione raguseo-narentana in Croazia, nella penisola di Sabbioncello, nella regione geografica della Dalmazia.\nGeografia antropica.\nLocalit\u00e0.\nIl comune di Trappano comprende 4 insediamenti (\"naselja\"), di seguito elencati. Tra parentesi il nome in lingua italiana, generalmente desueto."}
{"id": "1250546", "revid": "298055", "url": "https://it.wikipedia.org/wiki?curid=1250546", "title": "Jadis", "text": ""}
{"id": "1250549", "revid": "30909", "url": "https://it.wikipedia.org/wiki?curid=1250549", "title": "Microsoft Frontpage", "text": ""}
{"id": "1250551", "revid": "30909", "url": "https://it.wikipedia.org/wiki?curid=1250551", "title": "Frontpage", "text": ""}
{"id": "1250552", "revid": "126257", "url": "https://it.wikipedia.org/wiki?curid=1250552", "title": "Smoquizza", "text": "Smoquizza o Figarola (in croato Smokvica) \u00e8 un comune di 918 abitanti che si trova nell'isola di Curzola, nella regione raguseo-narentana in Croazia.\nVi si arriva per la strada che attraversa l'isola di Curzola che dista 29\u00a0km. L'abitato \u00e8 adagiato sul versante meridionale di una collina, ai margini di estesi vigneti che producono il noto vino \"Posip\".\nSociet\u00e0.\nEtnie e minoranze straniere.\nA Smoquizza esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Smoquizza \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\". Dal censimento ufficiale del 2011, risulta una quasi totalit\u00e0 etnica croata, il 99,02% della popolazione. Presente una piccola minoranza di serbi. Modestissima la percentuale italiana, lo 0,11%.\nLocalit\u00e0.\nIl comune di Smoquizza non \u00e8 suddiviso in frazioni."}
{"id": "1250553", "revid": "767487", "url": "https://it.wikipedia.org/wiki?curid=1250553", "title": "Plesiopleurodon wellesi", "text": "Plesiopleurodon (il cui nome significa \"a fianco di \"Liopleurodon\"\") \u00e8 un genere estinto di plesiosauro policotilide vissuto nel Cretaceo superiore, circa 98 milioni di anni fa (Cenomaniano), nell'odierna formazione Belle Fourche Shale, nelle Rattlesnake Hills, in Wyoming, Nordamerica.\nDescrizione.\n\"Plesiopleurodon\" \u00e8 noto grazie ai resti relativamente completi comprendenti: un cranio e mandibola completi, alcune vertebre cervicali e un coracoide destro. Questi fossili indicano che l'animale era dimensioni relativamente piccole, con una lunghezza non superiore a 3 metri (9,8 piedi). La sua corporatura doveva essere molto simile a quella di altri policotilidi come \"Dolichorhynchops\" e \"Trinacromerum\". La mandibola era relativamente lunga, dotata di otto paia di denti, dalla sezione quasi circolare e lisci sulla superficie esterna tranne che attorno alla base. Inoltre le nervature del collo vertebre si attaccavano a un solo capo (doppie nei pliosauri giurassici) e vi era una lunga barra interpettorale sul coracoide.\nClassificazione.\n\"Plesiopleurodon\" \u00e8 stato ritrovato nella formazione nota come Belle Fourche Shale, nelle Rattlesnake Hills, in Wyoming, risalente al Cenomaniano inferiore. Secondo l'autore della prima descrizione (Carpenter, 1996), l'animale era il pliosauro che, tra tutti i pliosauri noti, era quello che pi\u00f9 assomiglia a \"Liopleurodon\", un grande pliosauride del Giurassico europeo. Tuttavia le vertebre fecero supporre che la somiglianza tra le due specie non implicasse una reale parentela, ed infatti oggi si suppone che \"Plesiopleurodon\" fosse un rappresentante della famiglia dei policotilidi, un gruppo di plesiosauri di dimensioni ridotte tipici del Cretaceo. Secondo la prima ed errata classificazione, il nome del genere \"Plesiopleurodon\" significa \"a fianco di \"Liopleurodon\"\". Il nome specifico, \"wellesi\", onora Samuel P. Welles, paleontologo che si occup\u00f2 a lungo di plesiosauri e pliosauri.\nNella cultura di massa.\n\"Plesiopleurodon\" appare per la prima ed unica volta, molto brevemente, nel documentario della BBC \"Nel mondo dei Dinosauri\". Tuttavia nella sua breve apparizione \u00e8 rappresentato come un pliosauro, ed \u00e8 ricostruito con lo stesso modello digitale del \"Liopleurodon\", nel documentario."}
{"id": "1250555", "revid": "113958", "url": "https://it.wikipedia.org/wiki?curid=1250555", "title": "Ornithocherius", "text": ""}
{"id": "1250569", "revid": "46291", "url": "https://it.wikipedia.org/wiki?curid=1250569", "title": "Ericales", "text": "L'ordine delle Ericali (Ericales ) comprende circa 8000 specie tra cui circa 2000 appartengono alla famiglia delle Ericacee, piante molto diverse tra loro per quanto riguarda soprattutto la conformazione del fusto.\nDescrizione.\nAll'ordine Ericales appartengono infatti sia alcuni alberi e cespugli sia piante erbacee, addirittura un genere di piante carnivore (Sarracenia).\nLa maggior parte delle Ericali presentano il fenomeno della micorriza, la simbiosi tra la pianta e un fungo localizzato nelle sue radici.\nSembra inoltre che alcune specie di Ericali abbiano una spiccata capacit\u00e0 ad accumulare alluminio nel loro interno.\nDistribuzione e habitat.\nL'area di diffusione \u00e8 molto vasta, alcune specie vivono nelle regioni tropicali, altre invece si sono insediate nelle zone artiche o comunque con temperature molto basse.\nTassonomia.\nLe famiglie elencate fanno parte della nuova classificazione APG:\nIl sistema Cronquist attribuiva a quest'ordine solo le seguenti famiglie:\nFilogenesi.\nI fossili pi\u00f9 antichi attribuiti a quest'ordine (famiglia delle Sarraceniacee) risalgono a circa 120 milioni di anni fa."}
{"id": "1250571", "revid": "767487", "url": "https://it.wikipedia.org/wiki?curid=1250571", "title": "Lombarda (Croazia)", "text": "Lombarda (in croato: Lumbarda) \u00e8 un comune di 1.224 abitanti che si trova nell'isola di Curzola, nella regione raguseo-narentana in Croazia.\nGeografia fisica.\nLombarda \u00e8 centro di un comune con poco pi\u00f9 di mille abitanti e dista sei chilometri da Curzola verso est. \u00c8 posizionato fra una serie di piccole insenature sulla costa e le colline circostanti ed \u00e8 circondata dai campi sabbiosi dei vigneti. Il vino locale tipico \u00e8 il \"Grk\".\nStoria.\nNel III secolo a.C. sorse una colonia ellenica da cui sono giunte una nota iscrizione (\"Psefisma\") e alcuni vasi recuperati dalle tombe, ora nel Museo civico. Una villa rustica romana sorgeva nella parte nord-orientale dell'attuale abitato, nei pressi della spiaggia detta oggi \"Bilin zalo\".\nL'ipotesi che Lombarda possa aver preso nome da una comunit\u00e0 di lombardi radicatisi a Curzola ai tempi della Repubblica di Venezia non trova riscontro storico; pi\u00f9 probabile \u00e8 invece che il nome sia dovuto alla postazione di una \"lombarda\" (originario nome medievale della \"bombarda\") in una torre o \"bastida\" di difesa costiera col\u00e0 tenuta da Venezia a guardia dalle incursioni dei pirati segnani o degli uscocchi narentini.\nVi si parl\u00f2 la lingua veneta fino alla seconda guerra mondiale.\nLocalit\u00e0.\nIl comune di Lombarda non \u00e8 suddiviso in frazioni (\"naselja\")."}
{"id": "1250575", "revid": "899609", "url": "https://it.wikipedia.org/wiki?curid=1250575", "title": "Ville del Naviglio Grande", "text": "Il Naviglio Grande, luogo di delizie sin dalla sua costruzione (iniziata nel XIII sec.), ha garantito da sempre, oltre ad un rapido servizio di collegamento di Milano con le zone periferiche e un considerevole apporto di acque per l'irrigazione dei campi della pianura, una fauna ed una flora praticamente intatti. La vicinanza con il capoluogo ed al contempo l'illusione di trovarsi in un vero e proprio paradiso della natura, hanno da sempre ispirato i patrizi milanesi (e non solo) a cercare nelle campagne circostanti Milano, comodi luoghi di ristoro estivi. Senza doversi infatti recare eccessivamente lontano dalle proprie abitazioni, i nobili potevano trascorrere l'estate nelle loro tenute estive, dedicandosi alla caccia od all'amministrazione dei beni terrieri come la bachicoltura (diffusasi in maniera decisiva nel XVIII sec., ma del resto gi\u00e0 presente in Lombardia nel Cinquecento).\nLe ville del Naviglio.\nIl primo a coniare il termine \"Ville di Delizia\" fu l'incisore Marcantonio Dal Re che, con il suo libro omonimo, illustrato con minuziose incisioni, si proponeva nel XVIII sec. di illustrare le bellezze architettoniche della Lombardia. Gran parte del suo lavoro si incentr\u00f2 su quello che era uno dei pi\u00f9 fulgidi cantieri del milanese, l'area del Naviglio Grande.\nNumerosi sono i paesi della provincia Ovest di Milano che ancora oggi sono attraversati dal Naviglio e, come tali presentano ville e palazzi di ogni epoca.\nA farla da padrone sui navigli, fu sicuramente il Settecento che illustr\u00f2 tutto lo splendore della corte asburgica milanese con marmi, stucchi e colorazioni che sapevano di rivoluzionario, che emergevano per stravaganza e ricchezza e che per questo si differenziavano notevolmente dagli austeri palazzi milanesi, concepiti come palazzi cittadini, quindi di rappresentanza.\nI paesi che attualmente fanno parte del consorzio del naviglio grande sono numerosi e comprendono sia i paesi attraversati direttamente dal Naviglio Grande, sia i paesi limitrofi che godono comunque di splendide opere d'arte, sorte nei pressi del grande canale artificiale.\nTra i paesi ove la concentrazione di abitazioni storiche \u00e8 maggiore si possono citare Corbetta, Magenta, Vittuone, Albairate, Boffalora sopra Ticino, Robecco sul Naviglio, Cassinetta di Lugagnano, Gaggiano, Turbigo.\nElenco delle Ville e dei Palazzi del Naviglio Grande.\nSegue qui l'elenco delle principali Ville e dei pi\u00f9 importanti Palazzi del Naviglio Grande ancora oggi visibili sul territorio interessato dal corso d'acqua. I palazzi sono divisi per paese:"}
{"id": "1250576", "revid": "58420", "url": "https://it.wikipedia.org/wiki?curid=1250576", "title": "Tokyo Wan Aqua-Line", "text": ""}
{"id": "1250577", "revid": "58420", "url": "https://it.wikipedia.org/wiki?curid=1250577", "title": "Aqua-Line", "text": ""}
{"id": "1250579", "revid": "58420", "url": "https://it.wikipedia.org/wiki?curid=1250579", "title": "Aqualine", "text": ""}
{"id": "1250580", "revid": "834", "url": "https://it.wikipedia.org/wiki?curid=1250580", "title": "Object Modelling Technique", "text": ""}
{"id": "1250587", "revid": "1829344", "url": "https://it.wikipedia.org/wiki?curid=1250587", "title": "Rugby a 15 nel 1960", "text": "Il rugby union nel 1960, lasci\u00f2 da ricordare alcuni eventi importanti:\nAltri test.\nIl periodo Pasquale fu caratterizzato da incontri tra squadre del continente. Anche la Germania si mise in evidenza con una serie di Match in trasferta, oltre il match con l'Italia.\nAll'elenco vanno aggiunti i due match dell'Italia. Da segnalare come la Francia nella giornata di Pasqua usava mettere in campo sia la prima squadra contro l'Italia, che la B contro la Germania.\nA maggio invece fu la Polonia a recarsi in Belgio.\nLa Nazionale Italiana.\nDue solo match per gli azzurri. Stritolata da un calendario di campionato troppo compresso, alla nazionale \u00e8 riservato solo il match pasquale contro la Francia e quello con la Germania. Ovvio che la squadra italiana viene travolta e nulla pu\u00f2.\nI Barbarians.\nNel 1960 la squadra ad inviti dei Barbarians ha disputato i seguenti incontri:"}
{"id": "1250592", "revid": "124123", "url": "https://it.wikipedia.org/wiki?curid=1250592", "title": "Joseph Erlanger", "text": ""}
{"id": "1250595", "revid": "1522738", "url": "https://it.wikipedia.org/wiki?curid=1250595", "title": "Spagna degli Asburgo", "text": "La Spagna degli Asburgo fu il Regno di Spagna condotto da membri della casata degli Asburgo, tra il Cinquecento e il Seicento. L'imperatore Carlo V (Carlo I di Spagna) eredit\u00f2 dai suoi antenati un enorme complesso territoriale, senza paragone nella storia, che si estendeva dalle Filippine al Messico e dai Paesi Bassi allo Stretto di Magellano. Oltre all'espansione oceanica e alla conquista di alcuni territori, come il Ducato di Milano, fu il risultato dell'eredit\u00e0 di quattro casate: quella di Borgogna, Austria, Aragona e Castiglia. Dopo la morte di Carlo V, quando l'eredit\u00e0 venne divisa tra il fratello Ferdinando e il figlio Filippo II di Spagna si parla di due rami degli Asburgo, quelli di Spagna e quelli di Austria. Sotto gli Asburgo la Spagna conobbe il suo apogeo politico, militare e culturale, non a caso chiamato poi \"Siglo de Oro\".\nGrazie alla sua supremazia marittima la Spagna usc\u00ec vincitrice a Lepanto, nel 1571, ma alcuni anni pi\u00f9 tardi, per cause anche naturali, l\"'Invincibile Armata\" usc\u00ec decimata dalla spedizione effettuata nelle isole britanniche. Negli anni quaranta del Seicento per la Spagna inizi\u00f2 un lento declino politico e militare che and\u00f2 ad aggiungersi a quello economico, gi\u00e0 evidente fin dalla fine del secolo precedente. Tale declino fu evidenziato da alcuni gravi rovesci militari, sollevazioni simultanee in Portogallo, in Catalogna e a Napoli e la perdita di alcuni territori (come i Paesi Bassi protestanti e il Portogallo). Nei possedimenti d'oltremare, a partire dagli ultimi decenni del cinquecento, la Spagna inizi\u00f2 a combattere la guerra di corsa dei pirati inglesi, olandesi e francesi.\nLa genesi dell'impero (1504-1521).\nLa Spagna, tanto nella sua configurazione territoriale come nella definizione della sua entit\u00e0 statale, si configur\u00f2 territorialmente, con l'aspetto attuale, solo a seguito della morte di Carlo II, nel momento in cui si estinsero gli Asburgo del ramo spagnolo. Con l'ascesa al trono di Filippo V, ebbe inizio la dinastia Borbonica, con le sue riforme. Infatti prima di allora la Spagna era articolata in una specie di confederazione fra diversi regni - Catalogna-Aragona, Castiglia, Leon, Asturie, Galizia e Navarra. Il matrimonio tra Isabella I di Castiglia e Ferdinando II di Aragona avvenuto nel 1469 un\u00ec dinasticamente le due maggiori entit\u00e0 statuali della penisola Iberica.\nNel 1504 la regina Isabella mor\u00ec e sebbene Ferdinando tentasse di mantenere la sua posizione in Castiglia dopo la morte della consorte, Le \"cortes\" castigliane scelsero di coronare la figlia Giovanna. Il marito di Giovanna, Filippo di Asburgo, era figlio dell'imperatore Massimiliano e di Maria di Borgogna e simultaneamente divenne il re consorte Filippo I di Castiglia. Poco dopo Giovanna inizi\u00f2 a presentare gravi problemi di squilibrio mentale. Nel 1506 Filippo assunse la reggenza, ma mor\u00ec poco dopo in circostanze misteriose, forse a causa di un complotto ordito dal suo suocero. Dal momento che il figlio maggiore di Filippo, Carlo, aveva all'epoca solo sei anni, le \"Cortes\" castigliane permisero a Ferdinando di governare il paese come reggente al posto di Giovanna e Carlo.\nLa Spagna fu cos\u00ec unita da un singolo governatore, Ferdinando II di Aragona. Come unico monarca Ferdinando adott\u00f2 una politica pi\u00f9 aggressiva, rispetto a quando era reggente insieme a Isabella, con lo scopo di ampliare la sfera d'influenza spagnola in Italia, rafforzandosi per contrastare la Francia. Come governatore di Aragona, Ferdinando combatt\u00e9 contro la Francia e Venezia per il controllo d'Italia. Tali conflitti divennero il centro della politica estera di Ferdinando, unico monarca, dopo il decesso della consorte. Il primo uso di forze spagnole avvenne nella guerra della Lega di Cambrai contro Venezia, dove i soldati spagnoli si distinsero nel campo di battaglia di Agnadello 1509 al fianco dei loro alleati francesi. Solo un anno dopo Ferdinando si un\u00ec alla Lega Santa contro la Francia, intravedendo la possibilit\u00e0 di impossessarsi del Napoli e della Navarra, che rivendicava sotto il profilo dinastico. La guerra contro la Francia fu meno agevole rispetto a quella contro Venezia. Nel 1516 la Francia accett\u00f2 una tregua nella quale si stabil\u00ec che Milano rimaneva sotto controllo francese, mentre Napoli e la Navarra passarono sotto l'egemonia spagnola. In quel stesso anno il Re Cattolico si spos\u00f2 con Germaine di Foix, ma mor\u00ec poco dopo.\nLa morte di Ferdinando port\u00f2 Carlo a salire sul trono dei regni spagnoli come Carlo I di Castiglia e Aragona. La sua eredit\u00e0 spagnola incluse tutti i possedimenti nel Nuovo Mondo e nel Mediterraneo. Dopo la morte del padre Filippo il Bello, avvenuta nel 1506, eredit\u00f2 le Fiandre, dove era nato e cresciuto, e la Franca Contea. Nel 1519, con la morte di suo nonno paterno, Massimiliano I d'Asburgo, eredit\u00f2 i territori degli Asburgo in Germania e, nello stesso anno fu eletto Imperatore romano col nome di Carlo V. Sua madre rimase regina titolare di Castiglia fino alla sua morte avvenuta nel 1555. A causa della salute mentale della madre, Carlo, re a pieno titolo, esercit\u00f2 il potere senza contemperamenti. Poco dopo essere salito al trono spagnolo, il suo temperamento autoritario e centralizzatore provoc\u00f2 la sollevazione dei \"comuneros\", soffocata nel 1521. Carlo, in quel momento, era l'uomo pi\u00f9 potente di tutta la cristianit\u00e0.\nL'accumulo di tanto potere in un solo uomo e in una sola dinastia, preoccupava il re Francesco I di Francia, che si trov\u00f2 accerchiato dai territori asburgici. Nel 1521 Francesco invase i territori asburgici in Italia e inaugur\u00f2 una seconda fase delle guerre franco-spagnole. Le guerre in Italia furono disastrose per la Francia, la quale soffr\u00ec una serie di sconfitte, fra cui quella della Bicocca (1522), di Pavia (1525, nella quale Francesco venne catturato) e di Landriano (1529). Francesco I fu pertanto costretto ad abbandonare Milano alla Spagna.\nUn imperatore e un re (1521-1556).\nLa vittoria di Carlo nella Battaglia di Pavia nel 1525, sorprese molti italiani e tedeschi e suscit\u00f2 preoccupazioni su Carlo poich\u00e9 si sarebbe ancora rinforzato per guadagnare ulteriore potere. Papa Clemente VII cambi\u00f2 alleanza e si un\u00ec alla Francia e a importanti stati italiani, formando cos\u00ec la Lega di Cognac. Nel 1527 siccome Carlo non fu in grado di pagare sufficientemente il suo esercito nel Italia del nord, i soldati si ammutinarono, scesero fino a Roma e la saccheggiarono, obbligando papa Clemente ad essere considerabilmente pi\u00f9 prudente nei trattati con le autorit\u00e0 secolari: nel 1533 si rifiut\u00f2 di annullare il matrimonio di Enrico VIII d'Inghilterra con la regina Caterina d'Aragona, zia di Carlo, per timore di offendere l'imperatore e subire un secondo sacco della capitale. La pace di Barcellona del 1529, firmata da Carlo e dal papa, sanc\u00ec una relazione pi\u00f9 cordiale tra i due capi di Stato. Di fatto il papa nomin\u00f2 la Spagna come la protettrice della causa cattolica e riconobbe Carlo come Duca di Milano, in cambio dell'intervento spagnolo per sedare la ribellione della repubblica fiorentina.\nNel 1543 Francesco I di Francia annunci\u00f2 l'inedita alleanza con il sultano ottomano, Solimano il magnifico, occupando la citt\u00e0 di Nizza, controllata dalla Spagna, con l'aiuto di forze turche. Enrico VIII d'Inghilterra che guardava con maggior rancore la Francia rispetto all'Imperatore per essersi opposto al divorzio, si un\u00ec a Carlo per invadere la Francia. Sebbene l'esercito spagnolo fu sonoramente sconfitto nella Battaglia di Ceresole, in Savoia, a Enrico and\u00f2 meglio e la Francia fu costretta ad accettare le condizioni. Gli austriaci, comandati da Ferdinando, fratello minore di Carlo, continuarono a combattere gli ottomani in oriente. Con la sconfitta della Francia, Carlo dovette occuparsi di un altro vecchio problema: la Lega di Smalcalda.\nLa riforma protestante inizi\u00f2 nel 1517 in Germania. Carlo, nella sua qualit\u00e0 di Imperatore del Sacro Romano Impero Germanico, le sue strategiche possessioni patrimoniali lungo la frontiera tedesca e le sue relazioni con i suoi parenti prossimi, gli Asburgo d'Austria, aveva tutto l'interesse a mantenere la stabilit\u00e0 degli stati di cui era sovrano. La guerra dei contadini tedeschi scoppiata in Germania nel 1524, devast\u00f2 il paese, finch\u00e9 non fu soffocata nel 1526. Carlo, sebbene fosse lontano dalla Germania, voleva mantenere l'ordine. Prendendo a pretesto la guerra dei contadini, i protestanti si erano organizzati in una Lega difensiva per proteggersi dall'Imperatore Carlo. Sotto l'egida della Lega di Samalcalda, gli stati protestanti commisero molte atrocit\u00e0 agli occhi della Chiesa Cattolica, fra cui la confisca di alcuni territori ecclesiastici, avendo sfidato in tal modo l'autorit\u00e0 imperiale.\nForse nella prospettiva strategica di contrastare il re spagnolo, la Lega si alle\u00f2 con i francesi. Tutti gli sforzi dell'imperatore per ridurla all'obbedienza andarono delusi. La sconfitta di Francesco del 1544 port\u00f2 all'annullamento dell'alleanza con i protestanti e Carlo ne trasse il vantaggio. In primo luogo tent\u00f2 la pacificazione mediante il concilio di Trento apertosi nel 1545, ma i capi protestanti, sentendosi traditi dall'atteggiamento dei cattolici, scesero nuovamente in guerra, comandati dall'elettore Maurizio di Sassonia. Come risposta Carlo, a capo di un esercito con truppe spagnole e fiamminghe, invase la Germania, sperando di restaurare l'autorit\u00e0 imperiale. L'imperatore in persona inflisse ai protestanti una grave sconfitta militare nella storica Battaglia di M\u00fchlberg (1547). Nel 1555 Carlo firm\u00f2 con i protestanti la Pace di Augusta, con la quale veniva restaurata la stabilit\u00e0 in Germania nel principio \"cuius regio, eius religio\", cio\u00e8 veniva riconosciuto ai principi protestanti del nord la libert\u00e0 religiosa. L'intervento di Carlo in Germania afferm\u00f2 il ruolo della Spagna come protettrice della causa cattolica e asburgica nel Sacro Romano Impero; anche sette decenni dopo la Spagna parteciper\u00e0, con lo stesso ruolo, alla Guerra dei Trent'Anni, ma con minore fortuna, perch\u00e9 tale conflitto sancir\u00e0 il definitivo tramonto della sua supremazia in Europa.\nL'Impero spagnolo crebbe sostanzialmente dall'epoca di Ferdinando e Isabella. Gli Imperi Aztechi e inca furono conquistati durante il regno di Carlo, dal 1519 al 1521 e dal 1540 al 1558, rispettivamente. Si stabilirono insediamenti nel Nuovo Mondo: la Florida fu colonizzata attorno alla met\u00e0 del secolo, Buenos Aires fu fondata nel 1536 e la Nuova Granada (attualmente Colombia) fu colonizzata negli anni 1530. Manila, nelle Filippine, fu fondata nel 1572. L'Impero spagnolo oltremare divent\u00f2 la fonte della ricchezza e del potere della Spagna in Europa, per\u00f2 contribu\u00ec anche all'inflazione. Invece di dare impulso all'economia, l'argento americano fece diventare la Spagna dipendente dalle risorse straniere di materie prime e di manifatture. Le trasformazioni economiche e sociali che orientavano la Francia e l'Inghilterra nella transizione dal feudalesimo al capitalismo non presero lo stesso ritmo in Spagna.\nNel 1526 Carlo si spos\u00f2 con Isabella, sorella di Giovanni III del Portogallo e trenta anni pi\u00f9 tardi (1556) abdic\u00f2, trasferendo la Spagna e i suoi domini al suo unico figlio superstite, Filippo II di Spagna, e il Sacro Impero Romano Germanico a suo fratello Ferdinando. Ritiratosi nel monastero di Yuste, nell'Estremadura, si spense per cause naturali nel 1558.\nDa San Quintino a Lepanto (1556-1571).\nL'Europa non era ancora pacificata, giacch\u00e9 Enrico II di Francia sal\u00ec al trono nel 1547 e immediatamente riprese le ostilit\u00e0. Il successore di Carlo, Filippo II, schiacci\u00f2, grazie anche all'abilit\u00e0 di Emanuele Filiberto I di Savoia, l'esercito francese nella battaglia di San Quintino in Piccardia nel 1557, sconfiggendolo nuovamente nella battaglia di Gravelines l'anno seguente. La Pace di Cateau-Cambr\u00e9sis, firmata nel 1559, riconobbe definitivamente le rivendicazioni della Spagna in Italia. Nelle celebrazioni posteriori del trattato, Enrico mor\u00ec trafitto da una lancia. Durante i successivi trenta anni la Francia fu travolta da guerre civili e religiose e fu incapace di competere efficacemente con la Spagna e con gli Asburgo nella lotta per il potere europeo. Liberata da qualsiasi opposizione francese seria, la Spagna fu, dal 1559, fino all'ascesa di Enrico IV di Borbone (1593), arbitra incontrastata dei destini europei.\nCarlo e i suoi successori non concentrarono i loro sforzi in Castiglia, cuore del loro Impero, avviando in tal modo l'unificazione dei territori spagnoli in una prospettiva centralista. Al contrario, la consideravano invece solo una parte del loro impero. In questo la monarchia autoritaria degli Asburgo differiva dall'orientamento assolutista e nazionalista degli altri paesi europei (Francia, Inghilterra e Paesi Bassi), essendo dibattuta dalla storiografia la sua condizione di stato-nazione o continuatrice degli ideali dell'Impero universale. Obbiettivi prioritari della dinastia, considerati pi\u00f9 importanti della difesa stessa della Spagna, furono invece annullare il potere della Francia, mantenere l'egemonia cattolica asburgica in Germania e sconfiggere l'Impero Ottomano. Queste scelte strategiche furono enfaticamente sintetizzate da una frase di Filippo II: \"Preferirei perdere i miei stati e cento vite piuttosto che regnare su eretici\" e alla lunga contribuirono all'indebolimento del potere imperiale della Spagna.\nDopo la vittoria della Spagna sulla Francia nel 1559 e l'inizio delle guerre di religione francesi, le ambizioni di Filippo crebbero. L'Impero Ottomano minacciava da lungo tempo i confini dei domini degli Asburgo in Austria e nell'Africa nordorientale e come risposta Ferdinando e Isabella avevano inviato delle spedizioni in Africa settentrionale, conquistando Melilla nel 1497 e Orano nel 1509. Carlo prefer\u00ec combattere gli ottomani attraverso una strategia considerevolmente pi\u00f9 marittima, ostacolando gli sbarchi ottomani nei territori veneziani nel mediterraneo orientale. Solo in risposta alla persecuzione contro le coste mediterranee spagnole, Carlo comand\u00f2 personalmente gli attacchi contro gli insediamenti nel Nord Africa (1545). Nel 1565 gli spagnoli respinsero uno sbarco ottomano nella strategica Malta, difesa dai Cavalieri di San Giovanni. La morte di Solimano il magnifico l'anno seguente, cui successe l'inetto Selim II, imbaldanz\u00ec Filippo, che decise di portare la guerra nelle terre ottomane. Nel 1571, una spedizione navale mista, con Genova, Venezia e il Papato. comandata dal figlio illegittimo di Carlo, Giovanni d'Austria, annient\u00f2 la flotta ottomana nella battaglia di Lepanto, una tra le pi\u00f9 celebri della storia navale. L'esito della battaglia, senza compromettere la superiorit\u00e0 navale ottomana nel Mediterraneo, pose fine alle minacce sull'Occidente cristiano.\nIl re agitato (1571-1598).\nIl giubilo per la vittoria, a Madrid fu effimero. Nel 1566, la ribellione dei calvinisti nei Paesi Bassi spagnoli (approssimativamente gli attuali Paesi Bassi e Belgio, costituenti l'eredit\u00e0 borgognona di Filippo, provocarono una spedizione militare del Duca d'Alba nell'intento di restaurare l'ordine con una energica repressione. Nel 1568 Guglielmo d'Orange comand\u00f2 una sollevazione contro Alba, nel momento in cui iniziava la guerra propagandistica antispagnola che passer\u00e0 alla storia conosciuta come \"leyenda negra\" (leggenda negra). Fu l'inizio della guerra degli ottanta anni che permise al territorio settentrionale prevalentemente protestante, di rendersi indipendente dalla Spagna con il nome di Province Unite, mentre la parte meridionale, a maggioranza cattolica, rest\u00f2 sotto controllo spagnolo. Fin dal Medioevo esisteva una forte connessione economica tra le Fiandre e gli interessi lanieri dell'aristocrazia e dei commercianti castigliani, in particolar modo con il vitale porto di Anversa che si era intensificato con l'esplorazione dell'America. Nel 1572, una banda di ribelli olandesi, conosciuti come \"watergeuzen\" (\"Mendicanti di mare\") si impossessarono di vari porti costieri degli attuali Paesi Bassi, impedendo agli Asburgo l'uscita al mare di Anversa e dei territori settentrionali e dichiararono il loro appoggio per Guglielmo.\nPer la Spagna fu un vero disastro. Nel 1574 l'esercito comandato da Luis de Requesens fu respinto nell'assedio di Leida. Gli olandesi distrussero le dighe che contenevano il Mare del Nord, inondando il territorio e impedendo le manovre militari. Nel 1576, vista l'impossibilit\u00e0 di contenere i costi del suo esercito di occupazione dei Paesi Bassi composto da quasi 80.000 uomini e quelli della flotta vincitrice a Lepanto, Filippo dovette accettare la bancarotta. L'esercito di Fiandre si ammutin\u00f2 non molto dopo, saccheggiando Anversa e la parte meridionale dei Paesi Bassi, spingendo anche le popolazioni cattoliche ad unirsi alla rivolta. Gli spagnoli scelsero di negoziare e pacificarono la maggioranza delle province cattoliche grazie all'abilit\u00e0 diplomatica del principe romano Alessandro Farnese, governatore delle Fiandre spagnole. Tale accordo \u00e8 passato alla storia sotto il nome di \"Unione di Arras\" (1579).\nL'accordo di Arras prevedeva che tutte le truppe spagnole abbandonassero queste terre. Nel 1580 questa circostanza diede al re Filippo l'opportunit\u00e0 di consolidare la sua posizione egemonica in Europa, quando l'ultimo membro maschio della dinastia Aviz, Enrico I mor\u00ec. Filippo reclam\u00f2 i suoi diritti successori al trono portoghese e in giugno invi\u00f2 un esercito a Lisbona al comando del Duca d'Alba per assicurarselo. Entrambi gli imperi iberici, con la quasi totalit\u00e0 del Nuovo Mondo esplorato insieme a una vasta rete commerciale in Asia e in Africa, erano nelle mani di Filippo.\nMantenere il Portogallo sotto controllo richiese un'ampia forza di occupazione e la Spagna stava ancora recuperandosi dalla sconfitta del 1576. Nel 1584 Guglielmo d'Orange fu assassinato da un fanatico cattolico. La morte del popolare leader della resistenza olandese (sulla cui testa Filippo aveva messo una taglia) si sperava che avrebbe portato alla fine della guerra, per\u00f2 non fu cos\u00ec. Nel 1586 la regina Elisabetta I d'Inghilterra, appoggi\u00f2 la causa protestante nei Paesi Bassi e in Francia e Sir Francis Drake dava la caccia ai mercantili spagnoli nei Caraibi e nell'Oceano Pacifico, oltre a sferrare un attacco particolarmente aggressivo contro il porto di Cadice. Nel 1588, sperando di porre fine alle intrusioni di Elisabetta, Filippo invi\u00f2 l'Invincibile Armata per invadere l'Inghilterra. Delle 130 navi inviate nella missione, solo la met\u00e0 tornarono in Spagna senza incidenti e 20.000 uomini perirono. Alcune furono vittime delle navi inglesi, per\u00f2 la maggior parte furono perse, per il maltempo, durante il viaggio di ritorno. Il risultato disastroso, conseguenza della combinazione del tempo sfavorevole, della fortuna e dell'efficacia della flotta inglese di Lord Howard di Effingham, provoc\u00f2 una completa revisione dell'armata spagnola, delle armi e delle tattiche. Si rispose agli attacchi inglesi e il potere navale spagnolo recuper\u00f2 facilmente la posizione preminente che mantenne per un altro mezzo secolo. La Spagna inoltre diede aiuto a una rivolta irlandese che assorb\u00ec molte risorse finanziarie e umane inglesi e che mise in pericolo i villaggi costieri inglesi. Nonostante ci\u00f2 la casa di Austria aveva ancora un forte nemico con cui competere, obbligando la Spagna a mantenere un'armata ancora pi\u00f9 forte e dispendiosa, oltre agli enormi costi degli eserciti sparsi nei suoi numerosi domini.\nLa Spagna era stata coinvolta nella guerra religiosa di Francia dopo la morte di Enrico II. Nel 1589 Enrico III, l'ultimo di lignaggio Valois mor\u00ec sotto le mura di Parigi. Il suo successore Enrico IV di Navarra, il primo re Borbone, fu un uomo di grande capacit\u00e0, che ottenne vittorie chiavi contro la Lega Cattolica nella Battaglia di Arques (1589) e nella Battaglia di Ivry (1590). Decisi a evitare che Enrico diventasse re di Francia, gli spagnoli divisero il suo esercito nei Paesi Bassi e invasero la Francia nel 1590.\n\"Dio \u00e8 spagnolo\" (1596-1626).\nAffrontando le guerre contro Inghilterra, Francia e Paesi Bassi, ciascuna di esse governata da sovrani straordinariamente capaci, l'esaurita Spagna era ormai al tracollo. Lottando continuamente contro la pirateria che ostacolava il suo traffico marittimo nell'Oceano Atlantico, sebbene non interrompesse i vitali invii di oro dal Nuovo Mondo (fu catturato soltanto uno dei convogli, quello del 1628, dall'olandese Piet Hein), la Casa Reale si trov\u00f2 ad ammettere la bancarotta nuovamente nel 1596. Gli spagnoli tentarono di liberarsi dai tanti conflitti in cui erano invischiati, prima di tutto firmando la Pace di Vervins con la Francia nel 1598, riconoscendo Enrico IV (convertito al cattolicesimo dal 1593) come re di Francia e restaurando molte delle stipulazioni dell'anteriore Pace di Cateau-Cambr\u00e9sis. Un trattato con l'Inghilterra fu sottoscritto nel 1604, dopo l'ascesa al trono del pi\u00f9 malleabile Giacomo I.\nLa pace con l'Inghilterra e la Francia poteva significare per la Spagna concentrare le sue energie per restaurare il proprio governo nelle province dell'Olanda. Gli olandesi, guidati da Maurizio di Nassau, figlio di Guglielmo d'Orange, forse il miglior stratega del suo tempo, espugnarono varie citt\u00e0 della frontiera dal 1590, includendo la fortezza di Breda. Dopo la pace con l'Inghilterra il nuovo comandante dell'esercito spagnolo nelle Fiandre, l'italiano Ambrogio Spinola, esercit\u00f2 una forte pressione sugli olandesi. Spinola, un generale di capacit\u00e0 simili a Maurizio, non pot\u00e9 conquistare i Paesi Bassi, per un'altra bancarotta nel 1607. Il re Filippo III, su consiglio del suo favorito il duca di Lerma, firm\u00f2 nel 1609 una lunga tregua (Tregua dei dodici anni) con il governo delle Province Unite.\nLa Spagna non trasse grandi vantaggi dalla tregua, le finanze erano in disordine e l'Impero coloniale continu\u00f2 a soffrire attacchi ogni volta sempre pi\u00f9 umilianti, a beneficio soprattutto dell'Olanda. Nei Paesi Bassi, il governo della figlia di Filippo II, Isabella Clara Eugenia e di suo marito, arciduca Alberto, restaur\u00f2 la stabilit\u00e0 nei Paesi Bassi del sud e pacific\u00f2 i sentimenti antispagnoli nell'area. Il successore di Filippo II, Filippo III, fu un uomo di capacit\u00e0 limitate, non interessato alla politica, il quale preferiva permettere che gli altri si incaricassero dei dettagli. Il suo \"valido\", Lerma, attento soprattutto ai propri interessi personali, riusc\u00ec ad accumulare un'enorme fortuna, divenendo uno tra gli uomini pi\u00f9 ricchi d'Europa (la sua fortuna si calcolava in 44 milioni di talleri. Per il suo successo negli affari, Lerma si fece molti nemici e fu accusato di corruzione, che port\u00f2 al patibolo Rodrigo Calder\u00f3n, un suo uomo di fiducia. Nel 1618 il re rimpiazz\u00f2 Lerma, con il figlio di questi, il Duca di Uceda. Nel 1621, quando arriva il nuovo re, Filippo IV, i Sandoval furono sostituiti nel posto di consigliere dai Zu\u00f1iga (prima Baltasar de Z\u00fa\u00f1iga e poi il conte-duca di Olivares). Mentre i favoriti di Filippo III si erano disinteressati dei rapporti con l'Austria, Zu\u00f1iga, un tempo ambasciatore di Vienna, cerc\u00f2 di riannodare l'alleanza con il ramo cadetto degli Asburgo, in modo da contenere la risorgente Francia e debellare gli olandesi.\nNel 1618, dopo la defenestrazione di Praga, l'Austria e l'Imperatore del Sacro Romano Impero, Ferdinando II, intrapresero una campagna contro l'Unione Protestante e la Boemia. Il nuovo re ed i suoi favoriti erano considerevolmente pi\u00f9 attivi rispetto ai predecessori, tuttavia perfino durante gli ultimi anni del suo regno, Z\u00fa\u00f1iga, che godeva gi\u00e0 di un'elevata posizione a corte, aveva ottenuto l'appoggio di Filippo III per entrare in guerra a fianco degli Asburgo d'Austria e il genovese Ambrogio Spinola, la stella nascente dell'esercito spagnolo, venne inviato come capo dell'Esercito delle Fiandre per intervenire, invadendo il Palatinato. Cos\u00ec, la Spagna entr\u00f2 nella Guerra dei trent'anni. Nel 1622, alla morte di Z\u00fa\u00f1iga, questi fu sostituito dal nipote Conte-Duca di Olivares, un uomo di grandi capacit\u00e0, il quale riteneva, non senza ragione, che al centro di tutte le tragedie della Spagna ci fosse l'Olanda. Dopo alcuni contrattempi iniziali, i Boemi vennero sconfitti nella Montagna Bianca nell'autunno del 1620 e, di nuovo, a Stadtlohn nel 1623. Due anni prima era scaduta (1621) la tregua dei dodici anni cui si \u00e8 precedentemente accennato. La tregua non fu per\u00f2 rinnovata, determinando in tal modo l'apertura di un altro fronte al conflitto. Spinola prese la fortezza di Breda nel 1625. L'intervento del re danese Cristiano IV aument\u00f2 le preoccupazioni (Cristiano era uno dei pochi monarchi d'Europa a non avere problemi con le proprie finanze), ma la vittoria del generale imperiale Albrecht von Wallenstein sui danesi nella Battaglia di Dessau e di nuovo nella Battaglia di Lutter, entrambe nel 1626, elimin\u00f2 la minaccia. A Madrid si diffuse la speranza che la Spagna potesse nuovamente riannettere i Paesi Bassi e, dopo la sconfitta danese, in Germania i protestanti sembravano rassegnati. La Francia si vide nuovamente coinvolta nelle proprie instabilit\u00e0 (il famoso Assedio di La Rochelle inizi\u00f2 nel 1627), e la superiorit\u00e0 della Spagna sembrava incontrastata. Il Conte-Duca di Olivares afferm\u00f2 che \"Dio \u00e8 spagnolo e combatte con la nostra nazione questi giorni\" (Brown and Elliott, 1980, p.\u00a0190) e molti degli avversari della Spagna anche se malvolentieri, non potevano che esser d'accordo con lui.\nIl cammino fino a Rocroi (1626-1643).\nOlivares fu un uomo disgraziatamente fuori dal tempo; si rese conto che la Spagna aveva bisogno di riformarsi, ma a tale scopo si doveva instaurare la pace. La distruzione delle Province Unite dei Paesi Bassi fu aggiunta alla lista delle sue necessit\u00e0 perch\u00e9 dietro di ogni coalizione anti-asburgica c'era denaro olandese: i banchieri olandesi appoggiavano i commercianti delle Indie Orientali di Siviglia, e in tutte le parti del mondo gli imprenditori e i colonizzatori olandesi debilitavano l'egemonia spagnola e portoghese. Spinola e l'esercito spagnolo si concentravano nei Paesi Bassi e la guerra sembrava andare a favore della Spagna.\nNel 1627, l'economia castigliana croll\u00f2. Gli spagnoli avevano svalutato la sua moneta per pagare la guerra e i prezzi scoppiarono in Spagna nella stessa maniera come negli anni precedenti in Austria. Fino al 1631, in parti della Castiglia funzionava ancora l'economia del baratto come risultato della crisi monetaria e il governo era incapace di riscuotere qualsiasi imposta significativa dal contado, dipendendo invece dalle sue colonie. Gli eserciti spagnoli in Germania si riordinarono per \"pagarsi tra di loro\" nella terra. Olivares, che aveva appoggiato certe misure sulle tasse per finanziare la guerra, fu incolpato di un'imbarazzante e infruttuosa guerra in Italia, descritta anche nei \"Promessi Sposi\". Gli olandesi, che durante la Tregua dei Dodici Anni avevano fatto della sua armata una priorit\u00e0, devastarono il commercio marittimo spagnolo e specialmente quello portoghese, del quale la Spagna era completamente dipendente dopo il crollo economico. Gli spagnoli, con sempre minori risorse, erano ogni volta sempre pi\u00f9 incapaci di far fronte agli attacchi navali.\nNel 1630, Gustavo Adolfo, uno dei comandanti pi\u00f9 dotati del momento, sbarc\u00f2 in Germania e liber\u00f2 il porto di Stralsund, ultimo avamposto del continente controllato da forze tedesche contrarie all'Imperatore. Gustavo marci\u00f2 quindi verso il Sud, ottenendo considerevoli vittorie nella Breitenfeld e nella L\u00fctzen, guadagnando, man mano che avanzava, maggior supporto alla causa protestante. La situazione per i cattolici miglior\u00f2 con la morte di Gustavo a L\u00fctzen nel 1632 e con un'impressionante vittoria delle forze imperiali sotto il cardinale-Infante Ferdinando e Ferdinando III d\u2019Ungheria nella Battaglia di N\u00f6rdlingen nel 1634. Da una posizione di forza, l'Imperatore si avvicin\u00f2 agli stati tedeschi, stanchi della guerra, con una pace nel 1653; molti accettarono, incluso i due pi\u00f9 potenti, Brandeburgo e Sassonia.\nIl cardinale Richelieu era stato un grande sostenitore degli olandesi e dei protestanti dall'inizio della guerra, inviando fondi e materiale nell'intento di arrestare la forza degli Asburgo in Europa. Richelieu decise che la Pace di Praga recentemente firmata era contraria agli interessi francesi e dichiar\u00f2 guerra all'Imperatore del Sacro Romano Impero ed alla Spagna pochi mesi dopo la firma della pace. Le forze spagnole pi\u00f9 esperte registrarono dei successi iniziali; Olivares ordin\u00f2 una campagna-lampo nel Nord della Francia dai Paesi Bassi spagnoli, sperando di annientare la stabilit\u00e0 dei ministri di Re Luigi XIII e di rovesciare Richelieu prima che la guerra esaurisse le finanze spagnole e che le risorse militari francesi venissero completamente spiegate. Nell\u2019\"ann\u00e9e de Corbie\", 1636, le forze spagnole avanzarono verso Sud fino ad Amiens e Corbie, minacciando Parigi e terminando la guerra nei suoi dintorni.\nDopo il 1636, Olivares, preoccupato di poter provocare un'altra spaccatura disastrosa, blocc\u00f2 l'avanzata. L'esercito spagnolo non sarebbe pi\u00f9 penetrato. Cos\u00ec, i francesi guadagnarono tempo per mobilizzarsi correttamente. Nella Battaglia delle Dune del 1639, l'armata olandese distrusse una flotta spagnola e gli spagnoli si trovarono incapaci di rafforzare e provvedere adeguatamente alle proprie forze nei Paesi Bassi. L'esercito spagnolo delle Fiandre, che incarnava il meglio dei soldati e dei leader spagnoli, dovette affrontare un'invasione francese guidata da Luigi II di Borbone-Cond\u00e9 nei Paesi Bassi spagnoli nella Rocroi nel 1643. Gli spagnoli, comandati da Francisco de Melo, vennero devastati, con la maggior parte della fanteria spagnola massacrata o catturata dalla cavalleria francese. La buona reputazione dell'Esercito delle Fiandre fu cancellata a Rocroi, e con essa, lo splendore della Spagna.\nLa caduta della Casa d'Austria (1643-1700).\nNel 1640, appoggiati dai francesi, i catalani, i napoletani ed i portoghesi si levarono in rivolta contro gli spagnoli. Con i Paesi Bassi spagnoli definitivamente perduti dopo la Battaglia di Lens nel 1648, gli spagnoli fecero la pace con gli olandesi e riconobbero l'indipendenza alle Province unite con la Pace di Vestfalia, che pose fine sia alla Guerra degli ottanta anni che alla Guerra dei trent'anni.\nLa guerra con la Francia dur\u00f2 altri undici anni. La Francia sub\u00ec una guerra civile nel 1648-1652 (si veda Guerre della Fronda), ma l'economia spagnola era talmente prosciugata che furono incapaci di trarre profitto dall'instabilit\u00e0 francese. Napoli fu presa nuovamente nel 1648 e Catalogna nel 1652, ma la guerra arriv\u00f2 di fatto alla fine con la battaglia delle Dune, dove l'esercito francese, sotto il Visconte di Turenne, sconfisse i resti dell'esercito spagnolo nei Paesi Bassi. La Spagna accett\u00f2 la Pace dei Pirenei nel 1659, con cui vennero restituite alla Francia la Contea del Rossiglione, Foix, Artois e parte della Lorena.\nNel 1640 il Portogallo si ribell\u00f2 sotto il potere di Giovanni IV, aspirante al trono della dinastia Braganza, il quale ricevette l'appoggio generale da parte dei portoghesi e gli spagnoli \u2013 che dovettero occuparsi delle rivolte in altri luoghi e della guerra contro la Francia \u2013 furono incapaci di rispondere, cosicch\u00e9 spagnoli e portoghesi vissero uno stato di pace \u2018'de facto'\u2019 dal 1644 al 1657. Quando Juan IV mor\u00ec nel 1657, gli spagnoli cercarono di strappare il Portogallo al figlio Alfonso VI, ma furono sconfitti nella Battaglia di Ameixial (1633) e nella Battaglia di Montes Claros (1665), arrivando al riconoscimento da parte della Spagna dell'indipendenza portoghese nel 1668.\nFilippo IV, che durante il corso della propria vita aveva visto la devastazione dell'impero di Spagna, cadde lentamente in depressione, dopo aver dovuto allontanare il suo cortigiano favorito, Olivares, nel 1643. Si rattrist\u00f2 ulteriormente dopo la morte di suo figlio Baltasar Carlos nel 1646 alla tenera et\u00e0 di diciassette anni. Filippo fu via via pi\u00f9 mistico verso la fine della sua vita, e all'ultimo cerco di rimediare ad alcuni dei danni che aveva causato al suo paese. Mor\u00ec nel 1665, prima che potesse cambiare qualcosa, sperando che suo figlio sarebbe stato in qualche modo pi\u00f9 fortunato. Carlos, unico figlio superstite, era gravemente deforme e ritardato mentale e rest\u00f2 sotto l'influenza materna per tutta la vita. Lottando contro le sue deformit\u00e0, le aspettative e le burle della famiglia e di corte, Carlo condusse un'esistenza disgraziata.\nCarlo e la sua reggenza si dimostrarono incompetenti nella gestione della Guerra di Devoluzione, che Luigi XIV di Francia port\u00f2 avanti contro i Paesi Bassi spagnoli nel 1667-1668, perdendo considerevole prestigio e territorio, incluse le citt\u00e0 di Lilla e Charleroi. Nella Guerra dei Nove Anni Luigi invase nuovamente i Paesi Bassi spagnoli. Le forze francesi comandate da Duca di Lussemburgo sconfissero gli spagnoli nella Fleurus (1690) e, successivamente, vinsero le forze olandesi che lottavano nel partito della Spagna sotto Guglielmo III. Al termine della guerra la maggior parte dei Paesi Bassi spagnoli si trovarono sotto l'occupazione francese, incluse le importanti citt\u00e0 di Gand e Lussemburgo. La guerra dimostr\u00f2 al mondo quanto fossero vulnerabili ed arretrate le difese e la burocrazia spagnole, bench\u00e9 il debole governo spagnolo non intraprendesse nessuna azione per migliorarla.\nGli ultimi decenni del XVII secolo videro la decadenza e l'indebolimento completo della Spagna; mentre il resto d'Europa attravers\u00f2 appassionanti cambiamenti di governo e societ\u00e0 \u2013 la Gloriosa Rivoluzione in Inghilterra ed il regno del \u2018'Re Sole'\u2019 Luigi XIV in Francia\u00a0\u2013 la Spagna continu\u00f2 alla deriva e chiusa in se stessa. La burocrazia spagnola che si era forgiata attorno al carismatico ed intelligente lavoratore Carlo I e Filippo II, esigeva un monarca solido; la debolezza di Filippo III e IV port\u00f2 la Spagna alla decadenza. Il re di Spagna senza figli, nelle sue ultime volont\u00e0, chiese che il trono passasse al principe Borbone Filippo di Anjou, invece che ad un membro della famiglia che lo aveva tormentato per tutta la vita. Carlo II mor\u00ec nel 1700, ponendo fine alla linea della Casa d'Austria esattamente due secoli dopo la nascita di Carlo I.\nLa societ\u00e0 spagnola e l'Inquisizione (1516-1700).\nL'Inquisizione spagnola venne costituita formalmente durante il regno dei Re Cattolici, proseguita dai loro successori, gli Asburgo, e non termin\u00f2 fino al secolo XIX. Sotto Carlo I l'inquisizione si convert\u00ec in un ministero formale del governo spagnolo che acquis\u00ec il proprio controllo man mano che avanzava il secolo XVI. Anche Carlo approv\u00f2 gli \"Estatudos de limpieza de sangre\", una serie di norme che impedivano l'accesso a molte istituzioni e cariche pubbliche a coloro che non erano \"cristianos viejos\" (letteralmente \"vecchi cristiani\") ovvero senza ascendenze ebraiche o arabe. Sebbene la tortura fosse pratica comune in Europa, la maniera in cui si praticava nell'Inquisizione foment\u00f2 la corruzione e l'accusa, e si convert\u00ec in un fattore coadiuvante della decadenza spagnola. Si convert\u00ec in un metodo per i nemici, gli amici gelosi e perfino per le relazioni litigiose per usurpare influenza e propriet\u00e0. Un'accusa, anche se in gran parte infondata, portava ad un lungo e travagliato processo che poteva durare anni, prima di arrivare ad un verdetto e, nel frattempo, la reputazione e stima dell'accusato venivano distrutte. Il tristemente noto \"autodaf\u00e9\" era uno spettacolo sociale, nel quale si umiliavano pubblicamente i penitenti (lo spettacolo dantesco del rogo dei \"relajados\" (letteralmente \"rilasciati\" ovvero coloro che venivano consegnati alle autorit\u00e0 secolari per l'esecuzione della condanna a morte comminata dall'Inquisizione) si realizzava in \"bracieri\", luoghi appartati).\nSe Carlo prosegu\u00ec la pratica dell'Inquisizione, Filippo II la ampli\u00f2 e fece dell'ortodossia religiosa un obiettivo della politica pubblica. Nel 1559, tre anni dopo la salita al potere di Filippo, venne proibito agli studenti spagnoli di viaggiare all'estero, i capi dell'Inquisizione furono posti sotto censura e venne vietata l'importazione di libri. Filippo cerc\u00f2 con forza di sopprimere il protestantesimo in Spagna, partecipando ad innumerevoli campagne per eliminare la letteratura luterana e calvinista dal paese, sperando di evitare il caos che avveniva in Francia.\nLa chiesa in Spagna era stata depurata da molti degli eccessi amministrativi nel XV secolo da cardinale Cisneros e l'Inquisizione serv\u00ec per spurgare molti dei riformatori pi\u00f9 radicali che cercavano di cambiare la teologia della Chiesa come volevano i riformatori protestanti. La Spagna, invece, uscita da poco dalla \"Reconquista\", si convert\u00ec in sostenitrice della Controriforma. Si svilupparono due correnti uniche di pensiero controriformista nelle persone di Santa Teresa d'Avila e del basco Ignazio di Loyola. Teresa difendeva il monasticismo stretto ed il recupero delle tradizioni di penitenza pi\u00f9 antiche. Speriment\u00f2 un'estasi mistica che ispir\u00f2 profondamente la cultura e l'arte spagnola. Ignazio di Loyola, fondatore della Compagnia di Ges\u00f9, ebbe un'influenza mondiale nella sua enfasi dell'eccellenza spirituale e mentale e contribu\u00ec ad un risorgimento della conoscenza in Europa. Nel 1625, nel momento culminante di prestigio e potere spagnolo, il Duca-Conte di Olivares stabil\u00ec il \"Colegio Imperial\" gesuita a Madrid per preparare gli spagnoli nobili all'umanit\u00e0 ed alle arti militari.\nNel 1502 i Mori del sud della Spagna vennero convertiti al cristianesimo forzatamente, ma sotto il governo di Carlo I ottennero un certo grado di tolleranza da parte dei governanti cristiani. Gli fu permesso di utilizzare i loro costumi, gli indumenti e la lingua precedenti e le leggi religiose vennero imposte in maniera pi\u00f9 rilassata. Nonostante questo, nel 1568, sotto Filippo II, i Mori si ribellarono (si veda Ribellione di Alpujarras) dopo che vennero imposte nuovamente le vecchie leggi. La rivolta venne repressa solamente da truppe italiane sotto Don Giovanni d'Austria, ed anche allora i mori si ritirarono sulle zone montuose e non furono sconfitti fino al 1570. Alla rivolta segu\u00ec un enorme programma di ricollocamento in cui 12.000 contadini cristiani presero il posto dei mori. Nel 1609 Filippo III, consigliato dal Duca di Lerma, espulse 300.000 mori dalla Spagna.\nL'Illustrazione critic\u00f2 gli spagnoli principalmente per il loro eccessivo zelo religioso e la pigrizia. Tra i membri dell'aristocrazia, che godevano di pi\u00f9 sicurezza nelle loro posizioni di potere (a differenza dei loro colleghi in Francia ed Inghilterra, che erano sempre pi\u00f9 competitivi) si poteva applicare l'argomento della \u00abpigrizia spagnola\u00bb. L'espulsione dei lavoratori di origine araba o ebraica fu probabilmente deleterio per l'economia spagnola.\nLa burocrazia spagnola (1516-1700).\nQuando conquistarono le colonie del Nuovo Mondo, gli spagnoli ricevettero un enorme flusso d'oro come bottino, molto del quale venne utilizzato da Carlo V per portare avanti le sue guerre in Europa. Negli anni 1540 vennero trovati grandi depositi di argento a Potos\u00ed ed a Guanajuato, ottenendo quindi una stabile fonte di entrate. Gli spagnoli lasciarono la miniera all'iniziativa privata, per\u00f2 stabilirono un'imposta conosciuta come \"Quinto del Rey\" attraverso il quale una quinta parte del metallo veniva riscossa dal governo. Gli spagnoli ebbero sufficiente successo riscuotendo l'imposta in tutto il loro vasto impero nel Nuovo Mondo; tutti i lingotti dovevano passare attraverso la \"Casa de Contrataci\u00f3n\" di Siviglia sotto la direzione del Consiglio delle Indie. Il rifornimento di mercurio di Almad\u00e9n, vitale per estrarre argento della vena metallifera, fu controllato dallo Stato e contribu\u00ec al rigore della politica delle imposte spagnole.\nBench\u00e9 le conquiste iniziali nelle Americhe fecero impennare l'importazione d'oro dalle colonie, fu solo negli anni 1550 che divent\u00f2 in una fonte d'entrata abituale e vitale per la Spagna. L'inflazione - sia in Spagna che nel resto d'Europa - fu causata principalmente dal debito; Carlo aveva portato a termine la maggior parte delle sue guerre a credito e, nel 1557, un anno dopo che abdicasse, la Spagna fu obbligata al suo primo fallimento.\nAffrontando la crescente minaccia della pirateria, nel 1564 gli spagnoli adottarono un sistema molto progredito per quel tempo, con la partenza delle flotte del tesoro dalle Americhe in aprile ad agosto. La politica risult\u00f2 efficiente ed ebbe abbastanza successo. Solo due convogli vennero catturati; uno nel 1628 dagli olandesi, e l'altro nel 1656 dagli inglesi, ma a quel punto i convogli erano un'ombra di quello che erano stati nel momento culminante alla fine del secolo precedente. Anche senza essere presi completamente, vennero attaccati di frequente, cosa che naturalmente ebbe un prezzo. Non tutto il commercio marittimo dello sparpagliato impero si poteva proteggere con grandi convogli, dando l'opportunit\u00e0 ai corsari olandesi, inglesi e francesi ed ai pirati di devastare il commercio tra le coste americane e spagnole e di assaltare ubicazioni isolate. Questa pratica fu particolarmente selvaggia negli anni 1650, quando entrambe le parti si abbassarono a livelli di barbarie straordinari anche per gli standard contemporanei. Anche la Spagna dovette occuparsi della pirateria barbaresca nel Mediterraneo e dall'Oriente e della pirateria olandese nelle acque attorno alle Filippine.\nL'espansione dell'impero spagnolo nel Nuovo Mondo venne compiuta da Siviglia, senza la vicina direzione dei dirigenti di Madrid. Carlo I e Filippo II erano occupati principalmente dai loro doveri in Europa, cos\u00ec il controllo delle Americhe venne svolto da vicer\u00e9 e da amministratori coloniali che governavano con una reale autonomia. I re d'Asburgo consideravano le loro colonie come societ\u00e0 feudali, piuttosto che come parte integrante di Spagna. Gli Asburgo, famiglia che aveva governato tradizionalmente su diversi domini non contigui ed era stata obbligata a delegare autonomia agli amministratori locali, riprodussero questa politica feudale in Spagna, soprattutto nel Paese Basco ed Aragona.\nQuesto implic\u00f2 che le imposte, la miglioria delle infrastrutture e le politiche di commercio interno vennero definite indipendentemente per ogni regione, portando a molte barriere doganali interne e pedaggi, e politiche contraddittorie addirittura all'interno dei domini degli Asburgo. Carlo I e Filippo II furono capaci di dominare le diverse corti attraverso la loro impressionante energia politica, ma Filippo II e IV permisero che decadesse, e Carlo II fu completamente incapace di controllarle. Lo sviluppo della Spagna fu ostacolato dal fatto che Carlo I e Filippo II passarono molto tempo all'estero; durante la maggior parte del secolo XVI la Spagna venne amministrata da Bruxelles e da Anversa, e fu solo durante la Guerra delle Fiandre che Filippo fece ritorno in Spagna, dove pass\u00f2 la maggior parte del tempo in ritiro nel palazzo monastico dell'Escorial. L'impero diseguale, mantenuto unito da un re deciso che conservava unita la boriosa burocrazia, si sciolse quando un debole governante sal\u00ec al trono.\nSi cerc\u00f2, quindi, di riformare l'antica burocrazia spagnola. Carlo, diventato re, si scontr\u00f2 con i suoi nobili durante la Guerra delle Comunit\u00e0 di Castiglia, quando cerc\u00f2 di occupare posizioni di governo con ufficiali effettivi olandesi e fiamminghi. Filippo II incontr\u00f2 un'importante resistenza quando cerc\u00f2 d'imporre la sua autorit\u00e0 sui Paesi Bassi, contribuendo alla ribellione nel paese. Il Conte-Duca di Olivares, ministro-capo di Filippo IV, consider\u00f2 sempre essenziale per la sopravvivenza della Spagna che la burocrazia rimanesse centralizzata; inoltre, Olivares appoggi\u00f2 l'unione completa del Portogallo con la Spagna, bench\u00e9 non ebbe mai l'opportunit\u00e0 di realizzare le sue idee. Senza la mano ferma ed il rigore di Carlo I e Filippo II, la burocrazia divenne sempre pi\u00f9 superba e corrotta, fino a che, con la destituzione di Olivares nel 1643, divenne obsoleta.\nL'economia spagnola (1516-1700).\nDurante i secoli XIV e XV la Spagna aveva sofferto di carestia e peste, come la maggior parte d'Europa. Nell'anno 1500 l'Europa stava iniziando a riprendersi da questi disastri demografici e le popolazioni cominciarono a crescere - Siviglia, che dava alloggio a 60.000 persone nel 1500, crebbe rapidamente fino a 150.000 alla fine del secolo. Ci fu un movimento sostanziale verso le citt\u00e0 della Spagna, per trarre vantaggio dalle nuove opportunit\u00e0 come costruttori di navi e commercianti, per servire l'impressionante impero spagnolo in crescita.\nIn Spagna, l'inflazione, come risultato del debito e dell'importazione d'oro ed argento dal Nuovo Mondo, arrec\u00f2 privazioni alla campagna. Il costo medio dei beni si quintuplic\u00f2 nel secolo XVI in Spagna, a partire dalla lana e dai cereali. I prezzi nel secolo XV, anche se ragionevoli paragonati con quelli del XX secolo, cambiarono molto poco e l'economia europea venne scossa dalla cosiddetta rivoluzione dei prezzi. La Spagna, insieme all'Inghilterra, era l'unico produttore europeo di lana, inizialmente avvantaggiato dalla rapida crescita. Tuttavia, come in Inghilterra, in Spagna inizi\u00f2 un movimento di alienazione che oppresse la crescita degli alimenti e spopol\u00f2 interi paesi, i cui residenti furono obbligati a traslocare in altre citt\u00e0. A differenza dell'Inghilterra, per\u00f2, l'inflazione elevata, il carico delle guerre degli Asburgo e le imposte doganali esagerate che dividevano il paese e restringevano il commercio con le Americhe, soffocarono la crescita industriale che avrebbe potuto offrire una fonte alternativa di entrate nei paesi.\nL'allevamento di pecore venne praticato a livello intensivo in Castiglia e crebbe rapidamente insieme all'aumento dei prezzi della lana favorito dal re. La transumanza delle pecore merino avveniva ogni inverno dalle montagne del nord fino al pi\u00f9 mite sud, ignorando i \"Ca\u00f1ada Real\" (sentieri ordinati dallo stato) atti ad evitare che le pecore calpestassero le terre adibite alla coltivazione. Le lamentele presentate contro l'associazione dei pastori, la \"Mesta\", vennero ignorate da Filippo II, il quale faceva ottimi affari con le entrate derivanti dalla lana. Alla fine, Castiglia si inarid\u00ec e la Spagna divenne completamente dipendente dagli alimenti importati, i quali, dato il costo del trasporto ed i rischi legati alla pirateria, erano molto pi\u00f9 cari in Spagna che in qualsiasi altro luogo. Come risultato, la popolazione spagnola crebbe molto pi\u00f9 lentamente di quella francese; ai tempi di Luigi XIV, la Francia aveva una popolazione maggiore di quella spagnola ed inglese insieme.\nIl credito nacque nel secolo XVI come un diffuso strumento d'affari spagnolo. La citt\u00e0 di Anversa, nei Paesi Bassi spagnoli, si trovava nel cuore del commercio europeo ed i suoi banchieri finanziarono la maggior parte dei crediti di guerra di Carlo V e Filippo II. L'utilizzo di \u2018'note di scambio' divenne comune man mano che le banche di Anversa diventavano sempre pi\u00f9 potenti e port\u00f2 ad un'ampia speculazione che contribu\u00ec ad gonfiare il cambio dei prezzi. Anche se questa tendenza pose le fondamenta per lo sviluppo del capitalismo in Spagna ed Europa insieme, la mancanza totale di regolazione e la corruzione dominante significarono che i piccoli proprietari terrieri spesso persero tutto in un unico colpo di sfortuna. I terreni spagnoli divennero sempre pi\u00f9 grandi e l'economia sempre meno competitiva, soprattutto durante i regni di Filippo II e IV, quando ripetute crisi speculative colpirono la Spagna.\nLa Chiesa Cattolica aveva sempre avuto importanza per l'economia spagnola e, soprattutto durante i regni di Filippo II e IV, il quale ebbe attacchi di intensa piet\u00e0 personale e filantropia religiosa, grandi aree del paese vennero donate alla Chiesa. Gli ultimi Asburgo non fecero nulla per incoraggiare la ridistribuzione delle terre e, alla fine del regno di Carlo II, la maggior parte di Castiglia era in mano a pochi ed eletti proprietari terrieri, il maggiore dei quali era, da lontano, la Chiesa.\nArte e cultura spagnola (1516-1700).\nIl Secolo d'Oro spagnolo fu un periodo (compreso fra il 1492 ed il 1650) fiorente per l'arte e la letteratura. In quest'epoca sorsero figure della taglia di El Greco e Vel\u00e1zquez nella pittura o Garcilaso de la Vega, Miguel de Cervantes, Luis de G\u00f3ngora, Francisco de Quevedo, Lope de Vega e Calder\u00f3n de la Barca per quanto riguarda le lettere.\nIl monumento architettonico pi\u00f9 importante dell'epoca \u00e8 il Monastero di San Lorenzo del Escorial, la cui costruzione venne commissionata durante il regno di Filippo II, come simbolo della monarchia universale cattolica. Con il suo stile rinascimentale, ma austero, dovuto al disegno di Juan de Herrera, voleva rappresentare il culmine dell'Impero Spagnolo nel periodo di massimo splendore.\nI pittori pi\u00f9 rilevanti del Secolo d'Oro furono El Greco e Vel\u00e1zquez. Il primo, attivo alla fine del secolo XVI, \u00e8 noto per le sue rappresentazioni religiose. Il secondo viene considerato come il pittore spagnolo pi\u00f9 importante per i suoi ritratti precisi e realistici della corte contemporanea di Filippo IV. Oltre a queste due figure principali, un gruppo nutrito di pittori con meriti simili li seguirono: tra i pittori di prima fila prodotti da quest'epoca si contano Bartolom\u00e9 Esteban Murillo, Francisco de Zurbar\u00e1n o Jos\u00e9 de Ribera.\nEl Greco, forgiato nella terra natale di Creta e poi in Italia, dove ammir\u00f2 ed apprese l'arte di Michelangelo, arriva in Spagna per coltivare un particolare manierismo legato allo spirito ascetico e mistico della realt\u00e0 spagnola durante il regno di Filippo II ed alla prosa ed al verso di queste correnti nel percorso letterario di Fra Luigi di Le\u00f3n, Santa Teresa di Ges\u00f9 e San Giovanni della Croce. Nella letteratura americana emerge la poetessa Juana In\u00e9s de la Cruz, ultima rappresentante della letteratura d'oro in spagnolo.\nPer quanto riguarda Vel\u00e1zquez, oltre alla pittura di corte, si apprezzano i temi religiosi, come \"Il Cristo\", i temi mitologici, come \"La fucina di Vulcano\" o \"Il trionfo di Bacco\", inoltre si \u00e8 voluto vedere in lui il precursore dell'impressionismo, per il modo di trattare la luce e per la pennellata sciolta che si riflettono nei suoi piccoli quadri della \"Villa Medici\". Tuttavia, le sue opere maestre sono senza dubbio \"Le filatrici\", dipinto verso la fine della sua traiettoria e, soprattutto, \"Las Meninas\", un quadro che ha generato lunghe riflessioni, come quella offerta da Jos\u00e9 Ortega y Gasset.\nLo splendore della letteratura castigliana inizia con l'opera teorica dell'umanista Antonio de Nebrija, che nel 1492 pubblica la prima \"Grammatica Castigliana\". A partire dal 1528 e con l'opera poetica di Garcilaso de la Vega, la lirica sperimenter\u00e0 un importante cambiamento di rotta, adottando la metrica italiana degli autori del Rinascimento e determinando cos\u00ec, con completezza, quello che sarebbe stata la letteratura del Secolo d'Oro spagnolo, completamente immersa nei temi e nei modi del Rinascimento letterario.\nUn'opera realista anonima inaugura il genere che in seguito si chiamer\u00e0 romanzo picaresco: il \u2018'Lazarillo de Tormes'\u2019. La sua attenzione verso l'emarginazione sociale e la critica implicita alle istituzioni religiose ed all'ipocrisia sociale ispirarono una serie di romanzi prosecutori tra cui spicca \"Guzm\u00e1n de Alfarache\" di Mateo Alem\u00e1n. In seguito il genere fu ampiamente imitato in Francia e Germania in opere come \"Storia di Gil Blas di Santillana\" di Lesage o \"Il colonnello Jack\" e \"Moll Flanders\" di Daniel Defoe.\nCervantes, con il suo \u2018'Don Chisciotte della Mancia'\u2019, realizza l'opera pi\u00f9 conosciuta della letteratura spagnola di tutti i tempi. Concepita come una critica, sotto forma di parodia, degli aspetti pi\u00f9 favolosi dei libri di cavalleria, viene considerata il punto d'inizio del romanzo moderno. Rispecchia la realt\u00e0 depressa della campagna spagnola e riesce a ricongiungere tutti i generi narrativi del Rinascimento per dare loro nuova forma con una prospettiva ironica e distanziata non esente, comunque, da una conoscenza profonda delle qualit\u00e0 umane dei personaggi.\nMolto importante \u00e8 anche la realizzazione della Commedia Nuova da parte di un gruppo di drammaturghi diretti da Lope de Vega. La capacit\u00e0 di mettersi in contatto con il pubblico, tanto da gettare le basi di uno sviluppo integrale del teatro spagnolo, le fece guadagnare il titolo di \u00abF\u00e9nix de los Ingenios\u00bb. Tragedie come \u2018'Il cavaliere di Olmedo'\u2019 o commedie come \u2018'Il cane dell'ortolano'\u2019 rafforzano la condizione di figura classica del teatro ispanico, che trov\u00f2 un degno successore nel pi\u00f9 cerebrale e barocco Calder\u00f3n de la Barca, che domin\u00f2 la scena a partire dalla morte di Lope fino ad oltre met\u00e0 del secolo XVII. \u2018'La vita \u00e8 sogno'\u2019 \u00e8 considerata l'opera culminante del teatro spagnolo a causa delle sue implicazioni filosofiche.\nPer quanto riguarda la poesia barocca, due figure considerate per molto tempo opposte, ma oggi unite nell'estetica del concetto, dominarono la gerarchia lirica: il difficile e brillante Luis de G\u00f3ngora e l'ingegnoso, mordace e gran creatore di linguaggio Francisco de Quevedo. Juana In\u00e9s de la Cruz \u00e8 l'ultima grande scrittrice del Secolo d'Oro, mor\u00ec nella Nuova Spagna nel 1695. La sua qualit\u00e0 poetica \u00e8 avallata dai sospetti di rivendicazione della condizione femminile e da un linguaggio colto di grande profondit\u00e0 concettuale."}
{"id": "1250599", "revid": "74801", "url": "https://it.wikipedia.org/wiki?curid=1250599", "title": "Herbert Spencer Gasser", "text": "Condivise il premio con Joseph Erlanger."}
{"id": "1250605", "revid": "125121397", "url": "https://it.wikipedia.org/wiki?curid=1250605", "title": "Lingua creola delle Antille", "text": "Il creolo delle Antille \u00e8 un idioma creolo derivato dal francese e parlato nelle Antille minori. Sia la grammatica che il vocabolario contengono inoltre elementi di derivazione caribica e africana. Pur essendo imparentato con il creolo haitiano, possiede una serie di elementi caratteristici.\nDiffusione.\nIl creolo delle Antille \u00e8 diffuso in diverse isole caraibiche: Dominica, Grenada, Guadalupa, Martinica, Saint-Barth\u00e9lemy, Saint Martin, Saint Vincent, Saint Lucia, Trinidad e Tobago. Il numero dei parlanti si aggira intorno al milione.\nRispetto al passato, tuttavia, il creolo della Antille risulta oggi meno diffuso. Le cause di questo declino sono la globalizzazione culturale e la colonizzazione inglese avvenuta tra il XVII e il XIX secolo: quando gli inglesi sottrassero ai francesi diverse isole caraibiche, l'inglese si afferm\u00f2 come lingua ufficiale, relegando cos\u00ec il creolo in una posizione di inferiorit\u00e0.\nIl creolo basato sul francese risulta cos\u00ec scomparso dall'isola di Tobago (dove un tempo era la lingua della maggior parte della popolazione) e anche il numero dei parlanti a Grenada e Saint Vincent e Grenadine \u00e8 in costante declino.\nAl contrario, in Dominica (dove \u00e8 chiamato \"Kw\u00e9y\u00f2l\") e a Saint Lucia il creolo delle Antille sta sperimentando una fase di rinascita: pur essendo l'inglese lingua ufficiale di entrambi gli stati, il creolo basato sul francese \u00e8 passato dall'essere considerato segno di basso \"status\" socio-economico ad un elemento di orgoglio nazionale. I due stati, inoltre, fanno parte della Francofonia."}
{"id": "1250606", "revid": "200568", "url": "https://it.wikipedia.org/wiki?curid=1250606", "title": "San Momm\u00e8", "text": "San Momm\u00e8 (o Sammomm\u00e8) \u00e8 un piccolo paese nel comune di Pistoia sorto in prossimit\u00e0 della sorgente dell'Ombrone Pistoiese, a circa 555 metri sul livello del mare.\nIn quest'area Caterina de' Medici era solita soggiornare stagionalmente, con tutta la corte, per la caccia al cervo. Il borgo era ben conosciuto anche all'epoca del granducato, ma solo nei primi lustri del '900 cominci\u00f2 a svilupparsi trasformandosi in localit\u00e0 di villeggiatura, aiutato anche dall'entrata in funzione della fermata ferroviaria (intorno al 1930).\nIl centro sorge intorno alla pieve di San Matteo e al suo campanile, dotato delle campane pi\u00f9 prestanti della vallata; le abitazioni, inizialmente addossate attorno al piccolo oratorio di Pian di Ripalta (detto Il Chiesino) nel casolare di Savaiana, si sono in seguito sviluppate intorno alla pieve; mano a mano le abitazioni si sono poi sparse tra i castagni dei boschi circostanti. Il borgo non ha subito speculazioni edilizie, avendo la Pro loco locale acquisito gli spazi centrali del Paese adibendone uno a parcheggio ed uno a parco (il Pratone).\nNel paese sono presenti due alberghi, un campo da tennis, una piscina, un campo da calcetto.\nIl nome.\nL'origine del nome sembra discenda da un santo eremita orientale, amico dei leoni, che si chiamava Mammone o Mamante. I longobardi lo veneravano e quando giunsero qui ne imposero il culto in quel primo nucleo abitato detto Savaiana, che poi \u00e8 diventato l'attuale San Momm\u00e8.\nInfrastrutture e trasporti.\nStrade.\nSan Momm\u00e8 \u00e8 facilmente raggiungibile in auto da Pistoia percorrendo o la strada che passato l'abitato di Piteccio si arrampica per una serie di tornanti (che sono stati teatro di una tappa del Giro d'Italia nel 1989 e nel 2005) o dalla SS 64 fino al km 11 dove un cartello indica un bivio a sinistra che dopo una comoda discesa di circa 2\u00a0km conduce in paese\nFerrovie.\n\u00c8 presente una piccola stazione della Ferrovia Porrettana.\nLa pieve di San Matteo.\nNella piazza principale del paese sorge la pieve di San Matteo.\nLa chiesa si presume sia stata fondata attorno al 1400. Il primo corpo dell'edificio \u00e8 di piccole dimensioni, dalle tracce murarie infatti si nota che la prima chiesetta misura circa 7\u00a0m di lunghezza. I suoi muri vengono costruiti con grosse bozze di pietra e, come si pu\u00f2 vedere ancora oggi, era assai bassa e sicuramente non coperta a volta e tutto il complesso prendeva luce da tre lunette.\nNel 1695 Giovanni Morelli costruisce il pulpito in marmo e lo colloca sul lato sinistro sopra la porta laterale. All'anno 1696 risale la costruzione della balaustra e dei due gradini in marmo.\nNel 1702 viene eretto l'altare marmoreo sinistro e collocati nelle pareti del presbiterio i due tabernacoli in marmo; nel 1706 vengono costruiti anche l'altare maggiore ed i tre gradini in marmo su cui poggia.\nAll'interno della pieve si nota una tela di scuola bolognese della fine del '600, raffigurante il martirio dell'apostolo Matteo. Questo dipinto viene posto dal parroco Giuliano Morelli sopra l'altare maggiore, ma nel 1966 viene rimosso dal parroco Antonio Turchi per riscoprire l'affresco (non datato) e viene collocato sull'altare di sinistra.\nSopra l'altare di destra si trova una tela raffigurante alcuni santi ed un quadro della Vergine.\nA sinistra dell'interno della facciata \u00e8 inserito un battistero in pietra con coprifonte in legno ed un affresco raffigurante il Battista, il tutto risalente al 1700.\nNell'adiacente sagrestia soffittata in legno \u00e8 visibile un bel banco settecentesco a muro ed un lavabo in pietra dello stesso periodo.\nDell'anno 1994 \u00e8 il bassorilievo policromo della \"Passione di San Mamante\", realizzato dell'artista pistoiese Vanni Melani, collocato sulla parte interna sinistra dell'ingresso della Pieve.\nIl campanile una salda costruzione in pietra dai muri massicci, ma di snella forma quadrangolare, con un perimetro di base di 18\u00a0m ed un'altezza di 23,70\u00a0m. Vi si trova la cappella della visitazione e un organo antico.\nIl Chiesino.\nL'oratorio di Pian di Ripalta nasce prima dell'anno 1000 a Savaiana dove in quegli anni i longobardi stabiliscono il primo nucleo abitato di San Momm\u00e8. In origine \u00e8 soltanto una piccolissima costruzione che a mala pena riesce a contenere un'immagine di San Mamante. Viene ingrandito non di molto ma sufficientemente per poter ospitare qualche fedele nel 1200 da un certo Michele di Ricevuto, ricco mercante della zona.\nAlla fine del 1600 viene ingrandito ulteriormente e l'oratorio viene dedicato alla Beata Vergine e denominato di Santa Maria in Savaiana o della Beata Vergine di Ripalta, viene costruito anche un campanile.\nNel 1700 viene costruito davanti all'ingresso un porticato, viene eretto al suo interno un altare, una balaustra in pietra, una volta di ispirazione rinascimentale, vengono portate delle panche, un'acquasantiera, un candeliere e viene installata una robusta porta in noce.\nCol passare del tempo a causa dell'antichit\u00e0 di costruzione e della mancanza di adeguate e tempestive riparazioni l'oratorio subisce un lento ma costante processo di decadimento che lo porter\u00e0 al limite del crollo fin quando, nel 1970, viene restaurato.\nAll'interno dell'oratorio si nota un altare in pietra rivestito con mosaici in marmo del '600, una tela con santi e riquadro raffigurante la Vergine col Bambino di autore ignoto anch'esso del '600 e due quadri, uno di Del Moro e l'altro di Uliviero Ulivieri (1952).\nLa piccola sagrestia coperta con una volta a crociera evidenzia un caminetto in pietra del '700 che prima si trovava in una stanza sovrastante adibita a dimora dei sacerdoti, che in seguito ad un crollo non fu mai ricostruita anche per poter permettere una maggiore visibilit\u00e0 al campanile di orma secentesca.\nI casolari.\nSan Momm\u00e8 \u00e8 formato da svariati casolari sparsi intorno al nucleo principale del paese; si va dal casolare di Bertocci (a circa 300 metri di altezza), fino ai Lagoni (a circa 800 metri).\nTeleriscaldamento.\nNel paese \u00e8 stata costruita una centrale di teleriscaldamento a cippato che serve a riscaldare le case del paese in modo meno inquinante e meno oneroso dei normali combustibili fossili progettato e finanziato dalla Regione Toscana e dal Comune di Pistoia\nDopo vari ritardi, finalmente, il 27 novembre 2010 \u00e8 stata inaugurata la centrale e il primo lotto di utenti (circa 40 famiglie) pu\u00f2 usufruire di questo servizio. Il secondo lotto di lavori \u00e8 cominciato nella primavera del 2011."}
{"id": "1250609", "revid": "125174281", "url": "https://it.wikipedia.org/wiki?curid=1250609", "title": "Howard Walter Florey", "text": "Biografia.\nInfanzia e adolescenza.\nHoward Walter Florey nacque il 24 settembre 1898, Adelaide (Australia). Suo padre, il calzolaio Joseph Florey (1857-1918), sposato con Charlotte, nel 1885 decise con le sue due figlie di emigrare in Australia per cercare di migliorare le condizioni di salute della moglie malata di tubercolosi. Si stabil\u00ec ad Adelaide (Australia) ma rest\u00f2 vedovo dopo circa un anno. Nel 1885 Joseph spos\u00f2 Bertha Wadham dalla quale ebbe due figlie prima di avere Howard. Non abbiamo notizie della sua vita fino al 1916 quando si iscrisse alla facolt\u00e0 di medicina. Nel 1918 mor\u00ec suo padre lasciando la famiglia con molti debiti. Nonostante le difficolt\u00e0 economiche Florey comp\u00ec brillantemente i suoi studi universitari laureandosi nel 1921. Durante tutti gli studi universitari fu attratto dai laboratori di ricerca convinto che questo potesse essere il suo futuro. Dopo la laurea una borsa di studio (Rhodes Scholarship) gli permise di continuare gli studi a Oxford. Ben presto decise di non tornare pi\u00f9 in Australia consapevole del fatto che solo l'Inghilterra potesse offrirgli una carriera da ricercatore.\nOxford e Cambridge.\nL'Inghilterra, e soprattutto Oxford, erano molto differenti rispetto all'Australia ma ben presto Florey si abitu\u00f2 alla sua mentalit\u00e0 scientifica. Durante gli anni di Oxford l'orientamento di Florey venne influenzato da Sir Charles Sherrington che aliment\u00f2 la sua passione per la fisiologia. Nell'ottobre del 1923 prese servizio presso il dipartimento di fisiologia iniziando a fare esperimenti, con pazienza, dedizione e capacit\u00e0, sulla circolazione del sangue nei capillari cerebrali dei gatti. Sherrington fu colpito cos\u00ec tanto da Florey da spingerlo a concorrere per la borsa di studio di patologia sperimentale John Lucas Walker all'universita di Cambridge, concorso vinto nel 1924. A Cambridge Florey continu\u00f2 il suo lavoro sullo studio del capillari cerebrali indirizzandolo soprattutto verso il processo infiammatorio. Nel 1925 ottenne dalla Fondazione Rockefeller una borsa di studio che gli consent\u00ec di soggiornare per un anno negli Stati Uniti. Part\u00ec per New York il 19 settembre del 1925 con la speranza di lavorare alla Cornell University con Robert Chambers, un esperto a livello mondiale nella microdissezione dei tessuti. Quando questa opportunit\u00e0 sfum\u00f2 Florey si trasfer\u00ec a Filadelfia dove inizi\u00f2 a lavorare presso il laboratorio di farmacologia di Alfred Newton Richards, scelta che si rivel\u00f2 decisiva per il suo futuro professionale.\nPreludio alla penicillina.\nMentre era in America, a Florey venne offerta, da un benefattore sconosciuto, una borsa di studio che gli garantiva libert\u00e0 di ricerca e uno stipendio annuale. Florey prolung\u00f2 il suo soggiorno in America di due settimane per poi tornare in Inghilterra nel maggio 1926. A Londra Florey si innamor\u00f2 di Mary Ethel Hayter Reed, laureata in medicina, figlia di una famiglia benestante di Adelaide, con la quale intratteneva un rapporto epistolare dai tempi dell'Australia. Si sposarono il 19 ottobre del 1926. Mary Ethel Hayter Florey divenne il primo medico ad usare e sperimentare la penicillina. Nonostante la lunga unione, durata fino alla morte di Ethel avvenuta nel 1966, i rapporti con la moglie non furono molto buoni. Dal matrimonio nacquero due figli, Paquita e Charles.\nA Londra Florey si interessava delle secrezioni mucose, passione accresciuta in America e sicuramente dipendente dai suoi problemi di salute: soffriva di dispepsia. Florey colleg\u00f2 le secrezioni mucose e i meccanismi fondamentali di difesa organica contro le infezioni, in questo ambito molto importante \u00e8 la funzione del lisozima scoperto da Fleming nel 1921 nelle secrezioni naturali come il muco. Bench\u00e9 le sue ricerche sul lisozima si siano poi rivelate di grande importanza, all'epoca delle prime pubblicazioni era sfuggita a Florey l'azione antibatterica di questa sostanza, propriet\u00e0 rivalutata qualche anno pi\u00f9 tardi nel suo dipartimento di Oxford. Nel 1927 ottenne un lettorato presso la Cambridge University. Presso questa Universit\u00e0 incontr\u00f2 quello che si rivel\u00f2 un importante collaboratore: il tecnico di laboratorio Jim Kent, che rimarr\u00e0 suo assistente per 40 anni e al quale fu debitore di gran parte dei suoi successi sperimentali.\nFlorey rimase a Cambridge fino al 1932, aumentando la sua fama di patologo dotato di ottima intelligenza e di una notevole destrezza manuale in laboratorio. Nel 1931 egli decise di fare richiesta per la cattedra di patologia Joseph Hunter alla Sheffield University Medical School, che poteva vantare due membri della Royal Society: John Beresford Leathes e Edward Mellanby. Florey venne assunto nel marzo 1932 nonostante possedesse poca esperienza della materia rispetto a quella che era richiesta ad un professore di patologia. Ad Oxford Florey rimase per tutta la sua vita organizzando un efficiente dipartimento di patologia sperimentale che ebbe un ruolo essenziale in una delle scoperte pi\u00f9 importanti del ventesimo secolo: la penicillina. In questo dipartimento lavorava come biochimico un giovane molto talentuoso, Ernst Boris Chain. Florey fu immediatamente molto interessato alla penicillina; rifiut\u00f2 infatti molti lavori per dedicarsi al suo studio. La penicillina era gi\u00e0 da tempo conosciuta fin da quando comparve sul \"British Journal of Experimental Pathology\" la famosa pubblicazione di Fleming. Florey, inoltre, era spesso in contatto con Fleming che gli forniva informazioni sul lisozima e sulle sue modalit\u00e0 di azione, ricerca che ad Oxford fu assegnata a Chain. Dello staff di Florey faceva parte Cecil George Paine che aveva studiato al St Mary's Hospital dove aveva avuto la possibilit\u00e0 di seguire i brillanti esperimenti di Fleming con la penicillina.\nLa penicillina e dopo.\nNel 1935 Gerhard Domagk pubblica un articolo sul Protosil (il primo sulfamide) e nel 1939 Ren\u00e9 Dubos pubblic\u00f2 un lavoro sulla tirotricina. Nel settembre 1939, tre giorni prima dello scoppio della guerra, Florey chiese al suo vecchio collega ed amico Edward Mellanby, allora segretario del Medical Research Council, dei fondi per testare l'efficacia della penicillina. Gli furono dati \u00a325, con la possibilit\u00e0 di arrivare fino a \u00a3100, inoltre ci fu una donazione extra di 5000 $ da parte della Rockefeller Foundation. Chain, con il suo fiuto infallibile, e con l'aiuto di Norman Heatley (specialista di microtecniche) riusc\u00ec a purificare la penicillina, cosa molto difficile in quanto si rivelava molto instabile, e inizi\u00f2 a condurre i suoi esperimenti sui topi. Un articolo che descriveva questi esperimenti comparve su \"Lancet\" nell'agosto del 1940. Da quel momento il dipartimento fu trasformato in una fabbrica per la produzione della penicillina. Nei primi mesi del 1941 fu eseguito il primo esperimento su un volontario: fin dagli inizi ci si accorse delle grandi potenzialit\u00e0 di questa nuova cura.\nEra quasi impossibile purificare e produrre la penicillina su larga scala, quindi Florey decise di andare in America per cercare finanziamenti, ci\u00f2 fu reso necessario dal fatto che le industrie farmaceutiche britanniche erano impegnate nello sforzo bellico. Accompagnato da Norman Heatley (all'insaputa di Chain che si contrari\u00f2 molto dall'essere stato tenuto all'oscuro del viaggio) Florey part\u00ec in gran segreto per gli Stati Uniti il 24 giugno 1941. Durante il suo viaggio non ebbe grandi risposte dalle case farmaceutiche, pertanto si rivolse ad un vecchio amico, Newton Richards, che aveva una posizione importante nel National Defense Research Committee. Con il suo aiuto riusc\u00ec ad ottenere la collaborazione delle case farmaceutiche.\nAlla fine della seconda guerra mondiale i problemi per la produzione della penicillina erano completamente risolti. Nello stesso tempo Florey continuava i suoi esperimenti in Inghilterra. Florey era una persona molto riservata e non amava parlare dei suoi esperimenti ai media ma i riconoscimenti non tardarono ad arrivare. Nel 1942 divenne membro della Royal Society per poi diventare pochi anni dopo Presidente. Nel 1944 fu nominato Cancelliere e nel 1945 vinse il premio Nobel con Fleming e Chain, premio che lo rese internazionale e famoso. In Australia rifiut\u00f2 un incarico governativo ma cooper\u00f2 con entusiasmo alla progettazione dell'Universit\u00e0 Nazionale Australiana di Canberra, dove nel 1965 divenne Chancellor (titolo equivalente a quello di rettore).\nA Florey vennero assegnate numerose medaglie e lauree honoris causa, premi internazionali e fu decorato con la massima onorificenza britannica, la Legion d'onore, nel 1946. Dopo la morte della prima moglie, nel 1967 Florey si rispos\u00f2 con quella che era stata una sua collega per circa vent'anni, Margaret Jennings. Fu una breve ma felice unione. Florey mor\u00ec per un attacco cardiaco il 21 febbraio 1968."}
{"id": "1250611", "revid": "1776051", "url": "https://it.wikipedia.org/wiki?curid=1250611", "title": "Back in the Streets", "text": "Back in the Streets \u00e8 un EP del gruppo musicale statunitense Dokken, pubblicato nel 1989 dalla Repertoire Records.\nIl disco.\n\"Back in the Streets\" nacque originariamente come una demo registrata nel 1979, che venne poi rubata a Don Dokken. Venne quindi diffuso illegalmente come bootleg, senza che la band ne traesse alcun profitto economico. Successivamente Don Dokken diede il permesso per pubblicarlo ufficialmente, \u00e8 verr\u00e0 quindi diffuso nel 1989. Nella copertina sono presenti tutti membri che realmente non parteciparono alle registrazioni dell'album, eccetto Don Dokken. Infatti la foto includeva il batterista Gary Holland (pi\u00f9 tardi entrato nei Great White) a sinistra, e il chitarrista Greg Leon insieme al bassista Gary Link sulla destra."}
{"id": "1250612", "revid": "20090", "url": "https://it.wikipedia.org/wiki?curid=1250612", "title": "Filippo Colonna (II)", "text": ""}
{"id": "1250626", "revid": "767487", "url": "https://it.wikipedia.org/wiki?curid=1250626", "title": "Erik Daniels", "text": "Alto 2,04\u00a0m per 102\u00a0kg, giocava nel ruolo di ala grande.\nCarriera.\nDopo essersi diplomato alla Princeton High School a Sharonville, Ohio, Daniels inizia la sua carriera nelle file della University of Kentucky, dal quale \u00e8 uscito nel 2004, chiudendo l'anno da senior come secondo realizzatore della squadra, con 14,5 punti a partita, e come secondo rimbalzista, con 6,1 di media.\nNella stagione 2004-05 Daniels ha disputato 21 partite nella NBA con la maglia dei Sacramento Kings, e nella stagione successiva passa nella NBA D-League con la maglia dei Fayetteville Patriots, chiudendo con 17,6 punti e 8,1 rimbalzi di media (quinto marcatore e terzo rimbalzista della lega), aggiungendo quasi 3 assist a partita in 33 minuti di utilizzo.\nNella stagione 2006-07 Daniels arriva in Italia con la maglia della Pallacanestro Biella, ottenendo ancora ottime medie: 16,8 punti, 10,1 rimbalzi e 2 assist.\nNell'estate del 2007, dopo aver disputato la Summer League con i Chicago Bulls, firma un contratto biennale con la Lottomatica Roma.\nAlla Lottomatica Roma non ha potuto disputare l'inizio della stagione 2007-08, fermato da un infortunio al polso. Ha giocato la sua prima di campionato il 24 novembre, contro la Tisettanta Cant\u00f9. Erik ha poi fatto il suo esordio in Eurolega il 28 novembre, contro il Barcellona, segnando anche 3 punti giocando praticamente con una sola mano.\nIl 10 dicembre 2007 viene sospeso dalla Lottomatica Roma per motivi disciplinari.\nIl 7 novembre 2008 viene scelto al draft della NBDL dagli Erie BayHawks, con cui gioca per tutta la stagione successiva."}
{"id": "1250627", "revid": "1714743", "url": "https://it.wikipedia.org/wiki?curid=1250627", "title": "Eberardo III del W\u00fcrttemberg", "text": "Biografia.\nEgli era figlio di Ulrico del W\u00fcrttemberg (figlio del conte Eberardo II) e di Elisabetta di Baviera, figlia di Ludovico il Bavaro. Il suo governo venne rinomato per aver prodotto uno dei pi\u00f9 lunghi periodi di pace preservata nella storia del W\u00fcrttemberg, obiettivo raggiunto con una politica di alleanza con i principati vicini e le citt\u00e0 imperiali.\nUn esempio fu l'alleanza con 14 citt\u00e0 sveve, conclusa il 27 agosto 1395 e con l'Alleanza di Marbach nel 1405. Un importante successo militare fu contraddistinto dalla vittoria della \"Schlegel-Gesellschaft\" nel 1395, presso Heimsheim. La pi\u00f9 importante acquisizione territoriale di Eberardo fu la contea di M\u00f6mpelgard che ottenne dal matrimonio del figlio, il successivo Conte Eberardo IV, con Enrichetta di M\u00f6mpelgard, unica figlia ed erede del Conte Enrico di M\u00f6mpelgard. Eberardo III govern\u00f2 la contea di M\u00f6mpelgard sino al 1409, quando ne cedette l'amministrazione al figlio Eberardo IV.\nMatrimonio ed eredi.\nEgli si spos\u00f2 due volte. In prime nozze, a Urach, il 27 ottobre 1380, spos\u00f2 Antonia Visconti, figlia di Bernab\u00f2 Visconti, da cui ebbe 3 figli tra cui l'erede.\nDal secondo matrimonio con Elisabetta di Norimberga, figlia di Giovanni III di Norimberga, celebrato il 27 marzo 1406, nacque una figlia."}
{"id": "1250628", "revid": "339392", "url": "https://it.wikipedia.org/wiki?curid=1250628", "title": "Eberardo III, Conte di W\u00fcrttemberg", "text": ""}
{"id": "1250629", "revid": "198277", "url": "https://it.wikipedia.org/wiki?curid=1250629", "title": "Pierluigi Frosio", "text": "Carriera.\nGiocatore.\nDopo una prima parte della carriera trascorsa nelle serie minori, nell'estate 1972 passa al in Serie B, partecipando alla prima stagione fra i bianconeri alla storica prima promozione in massima serie dei romagnoli. Nella stagione successiva esordisce in Serie A il 23 dicembre 1973, in occasione del successo interno del Cesena sulla e totalizzato complessivamente 5 presenze in massima serie.\nA fine stagione torna tra i cadetti per indossare la maglia del Perugia. Resta in Umbria per dieci stagioni, guidando i biancorossi come capitano nel periodo migliore della loro storia, con la vittoria del campionato cadetto 1974-1975, il secondo posto in Serie A nella stagione 1978-1979 \u2013 chiuso, per la prima volta nella storia del girone unico, senza sconfitte \u2013 e la partecipazione alla Coppa UEFA 1979-1980, e rimanendo coi grifoni per tre stagioni in B dopo la retrocessione dell'annata 1980-1981. Con il Perugia in totale ha registrato 323 presenze, divenendo il secondo giocatore per numero di partite nella storia della squadra (alle spalle di Dante Fortini) nonch\u00e9, limitatamente alla massima serie, il pi\u00f9 presente in assoluto con 170 match.\nChiude la carriera agonistica col in Serie C2 nella stagione 1984-1985. In carriera ha totalizzato complessivamente 175 presenze e 5 reti in Serie A e 143 presenze e 3 reti in Serie B.\nAllenatore.\nCessata l'attivit\u00e0 agonistica, intraprende quella di allenatore nelle giovanili del (club di cui allena anche la prima squadra nella ventiseiesima giornata del campionato di Serie C2 nella stagione 1986-1987). Nel 1987 assume la guida della prima squadra del , ottenendo sia la promozione in Serie B che il successo nella Coppa Italia di Serie C. Resta in Brianza per altre due stagioni, conclusa con la retrocessione nel 1990, quindi passa all'Atalanta, in massima serie, venendo per\u00f2 esonerato alla 18\u00aa giornata dopo la sconfitta esterna col Bari.\nNel 1992 riparte dalla Serie C1 guidando il , quindi nella stagione successiva risale in cadetteria allenando prima il e poi il .\nNella stagione 1995-1996 guida il Novara al successo nel girone A della Serie C2, per poi ritornare prima a Modena (un campionato di C1) e poi a Monza (tre campionati di B dal 1997 al 2000); non comprende appieno le potenzialit\u00e0 del promettente Patrice Evra, al quale nell'annata 1999-2000 concede solo tre presenze. Prosegue quindi la carriera fra C1 e C2 con , e ."}
{"id": "1250638", "revid": "628767", "url": "https://it.wikipedia.org/wiki?curid=1250638", "title": "Provincia di Aroma", "text": "Aroma \u00e8 una provincia della Bolivia sita nella parte sud-occidentale del dipartimento di La Paz. Il capoluogo \u00e8 Sica Sica.\nSuddivisione amministrativa.\nLa provincia \u00e8 suddivisa in 7 comuni:"}
{"id": "1250643", "revid": "126257", "url": "https://it.wikipedia.org/wiki?curid=1250643", "title": "Blatta (Croazia)", "text": "Blatta (in croato \"Blato\") \u00e8 un comune di 3.583 abitanti, che si trova nella parte occidentale dell'isola di Curzola, nella regione raguseo-narentana in Croazia.\nBlatta \u00e8 il capoluogo comunale con 3.551 abitanti. Vi si arriva anche seguendo la strada principale dell'isola di Curzola, passando per Smoquizza attraverso paesaggi boschivi. La borgata si apre a forma di anfiteatro su alcune colline attorno a una piccola valle. L'abitato \u00e8 attraversato da un lungo viale di tigli detto \"Zlinja\" ai cui lati, nei tempi pi\u00f9 recenti, \u00e8 sorta una serie di edifici pubblici: una scuola, un albergo, banche, negozi, il palazzo del Comune e un ospedale.\nQua nacque la religiosa Marija Petkovi\u0107.\nStoria.\nDurante la seconda guerra mondiale fu occupata dall'Italia e annessa alla provincia di Spalato di cui costitu\u00ec un comune dal 1941 al 1943. Durante il conflitto venne bombardata dagli Alleati..\nSociet\u00e0.\nEtnie e minoranze straniere.\nA Blatta esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Blatta \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\". Dal censimento ufficiale del 2011, risulta una larghissima maggioranza etnico-linguistica croata, il 97,83% della popolazione. Presenti piccole minoranze di serbi, bosniaci, sloveni e macedoni. Modestissima la percentuale italiana, lo 0,03%.\nGeografia antropica.\nLocalit\u00e0.\nIl comune di Blatta \u00e8 suddiviso in 2 frazioni (\"naselja\"):"}
{"id": "1250651", "revid": "1718925", "url": "https://it.wikipedia.org/wiki?curid=1250651", "title": "Il sentiero dei nidi di ragno", "text": "Il sentiero dei nidi di ragno \u00e8 il primo romanzo di Italo Calvino. Pubblicato nel 1947 da Einaudi, \u00e8 ambientato in Liguria all'epoca della seconda guerra mondiale e della Resistenza partigiana.\nNonostante una certa propensione per la dimensione fantastica, determinata dal fatto che gli eventi vengono narrati attraverso il punto di vista di un bambino, pu\u00f2 ascriversi, assieme alla raccolta \"Ultimo viene il corvo\" (1949), alla corrente neorealista.\nLa stesura e le edizioni.\nFinito di scrivere nel dicembre 1946, viene pubblicato nel 1947 (10/X) nella collana I Coralli (11). In un'intervista sul \"Messaggero\" del 21 febbraio 1982 lo stesso Calvino ricorda come il romanzo venne scritto di getto e in pochissimo tempo: \"Ricordo che scrissi con grande lentezza e incertezza il primo capitolo, poi lo interruppi per alcuni mesi, poi decisi di finirlo e lo portai avanti tutto d'un fiato\".\nAlla prima edizione stampata in 1500 esemplari non numerati, segue una ristampa identica alla prima (considerata seconda edizione) nel 1948 (fra la prima e seconda edizione ne furono vendute 6000 copie)\nAlla seconda edizione [in realt\u00e0 la terza], sempre edita da Einaudi nella collana Piccola Biblioteca Scientifico-Letteraria (63) nel 1954 (20/XI), vengono apportate correzioni e varianti testuali.\nNel 1964 si ha una nuova edizione con un'importante prefazione dell'autore. Quest'ultima, pubblicata sempre da Einaudi nella collezione I Coralli, \u00e8 considerata l'edizione definitiva.\nTrama.\nItalia, periodo della Resistenza, dopo l'8 settembre 1943. In un piccolo paese ligure della Riviera di Ponente, Sanremo, tra valli, boschi e luoghi impervi dove la lotta partigiana \u00e8 pi\u00f9 forte, Pin \u00e8 un bambino ligure di circa dieci anni, orfano di madre e con il padre marinaio irreperibile, abbandonato a se stesso e in perenne ricerca di amicizie tra gli adulti del vicolo dove vive, e dell'osteria che frequenta dove viene preso in giro da tutti: Pin \u00e8 canzonato a causa delle relazioni sessuali che la sorella prostituta, la Nera di Carrugio Lungo, intrattiene coi militari tedeschi; provocato dagli adulti a provare la sua fedelt\u00e0, Pin sottrae a Frick, un marinaio tedesco amante della donna, la pistola di servizio, una P38, e la sotterra in campagna, nel luogo, sconosciuto a tutti, in cui \u00e8 solito rifugiarsi, dove i ragni fanno il nido. Il furto sar\u00e0 poi causa del suo arresto e dell'internamento in prigione. Qui entra a contatto con la durezza della vita di carcerato e con la violenza perpetrata da uomini su altri uomini. In prigione incontra Pietromagro, il ciabattino di cui era garzone, ma specialmente Lupo Rosso, un giovane e coraggioso partigiano, che in prigione subiva interrogatori e violenze da parte dei fascisti. Lupo Rosso aiuta Pin ad evadere dal carcere, ma una volta fuori, per cause indipendenti dalla sua volont\u00e0 abbandona Pin a se stesso, a girovagare nel bosco da solo, finch\u00e9 non incontra Cugino, un partigiano solitario alto, grosso e dall'aria mite. Questi lo condurr\u00e0 sulle montagne, al gruppo segreto di militanti partigiani a cui appartiene, il distaccamento del Dritto. Qui Pin entra in contatto con una folta casistica umana di antifascisti, dalla dubbia eroicit\u00e0 e caratterizzati dai pi\u00f9 comuni difetti umani: Dritto il comandante, Pelle, Carabiniere, Mancino il cuciniere, Giglia la moglie di Mancino, Zena il lungo detto Berretta-di-Legno o Labbra di Bue e cos\u00ec si sistema presso di loro.\nUna sera Dritto appicca inavvertitamente il fuoco all'accampamento perch\u00e9 avvinto in un gioco di sguardi; questa sua imprudenza costringe i compagni partigiani a fuggire e ad insediarsi in un vecchio casolare dal tetto sfondato. Un litigio col capo brigata irrita Pelle a tal punto da spingerlo al tradimento dei suoi compagni: parte per il villaggio e rivela ai tedeschi l'insediamento partigiano. In seguito la Resistenza provveder\u00e0 a freddarlo in un gap. Il giorno seguente i comandanti partigiani, Kim e Ferriera, fanno sopralluogo nel distaccamento del Dritto e gli impartiscono le istruzioni per l'imminente battaglia. Al momento di partire per\u00f2 il Dritto, ormai ridotto all'ombra di se stesso, si rifiuta di scendere in battaglia e decide di restare con Giglia. Con loro rester\u00e0 solo Pin che sin dall'incendio aveva compreso l'interesse dei due e li sorprender\u00e0, una volta partiti tutti, a consumare il loro sesso adulterino. Il Dritto d'altronde sa di aver segnato il suo destino.\nLa battaglia si risolve con una ritirata strategica. Il bilancio \u00e8 di un solo morto e di un ferito. Poich\u00e9 l'accampamento non \u00e8 pi\u00f9 sicuro come prima, i partigiani si mettono in cammino e raggiungono la postazione di altre brigate partigiane. Presto la discussione si accende quando Pin comincia a rivelare la tresca amorosa tra il Dritto e la Giglia scoperta il mattino: il Dritto tenta allora di zittire il bambino, malmenandolo, tanto che Pin gli morde la mano. Con quel gesto rabbioso esce dal casolare e scappa via di corsa. Incontra di tanto in tanto dei tedeschi e dopo alcuni giorni di marcia, arriva al suo paesino o almeno quello che ne resta dopo il rastrellamento dei nazisti. Ancora una volta si rifugia nel suo luogo segreto, ma vi trova tutta la terra rimossa e la pistola scomparsa: \u00e8 quasi sicuro che sia stato Pelle.\nSconvolto, si reca dalla sorella, ormai in combutta con i tedeschi ma suo unico contatto con il mondo, la quale \u00e8 molto sorpresa di vederlo. Mentre conversa, viene a sapere che lei possiede una pistola datale da un giovane delle brigate nere, sempre raffreddato. Pin capisce che si tratta di Pelle e che la pistola \u00e8 proprio la P38 che lui aveva sottratto al tedesco e che aveva sotterrato al sentiero dei nidi di ragno. Se la riprende con rabbia e, gridando contro la sorella, va via di casa. Si sente ancora pi\u00f9 solo, fugge verso il sentiero dei nidi di ragno, dove incontra nuovamente Cugino. Durante la conversazione che intrattengono, Pin si rende conto che proprio Cugino \u00e8 l'unico vero amico, un adulto che si interessa persino ai nidi di ragno scoperti da Pin. Ma Cugino dice a Pin che vorrebbe andare con una donna, dopo tanti mesi passati in montagna. Pin rimane male, proprio Cugino che era sempre stato cos\u00ec ferocemente critico verso le donne. Anche lui, pensa Pin, \u00e8 come tutti gli altri adulti. Parlano della sorella prostituta, Cugino \u00e8 interessato e si fa indicare la sua abitazione. Si allontana lasciando a Pin il suo mitra e portandosi dietro proprio la pistola del bambino, dicendo che aveva paura di incontrare dei tedeschi. Dopo pochi minuti Pin sente degli spari venire dalla citt\u00e0 vecchia. Ma ecco, invece, che ricompare Cugino: troppo presto rispetto a quello che aveva detto di voler fare con la prostituta. Il bambino \u00e8 felice: Cugino gli dice che ci ha ripensato, che non ha voglia di andare con una donna, che le donne gli fanno schifo. \u00c8 probabile che abbia provveduto ad uccidere la sorella di Pin perch\u00e9 complice delle truppe tedesche, ma questo fatto rimane incerto, non detto, e Pin non collega gli spari sentiti alla rapidit\u00e0 del ritorno di Cugino. Nessuna consapevolezza o sospetto c'\u00e8 da parte di Pin: \u00e8 felice di aver ritrovato una figura di adulto che lo protegga e lo capisca. I due si tengono per mano e si allontanano, di notte, in mezzo alle lucciole.\nLuoghi.\nIl romanzo \u00e8 ambientato nei comuni montuosi dell'Estremo Ponente ligure, specie la parte collinare di Sanremo - citt\u00e0 natale della famiglia dell'autore - dove esiste ancora oggi, nel centro storico detto \"la Pigna\", un viottolo chiamato \"Carruggio Lungo\", vicolo stretto ma carrabile: stradicciola tipica dei centri storici liguri, massime quello ben noto della citt\u00e0 di Genova.\nLe azioni narrate sono proprio quelle, brulicanti di tedeschi, prima come alleati dell'Italia poi come nemici inferociti dall'armistizio di Cassibile (8 settembre '43), dove si svolsero sanguinosissimi combattimenti tra partigiani e nazifascisti.\nQui si svolge la prima parte del libro, in cui Pin si trova ancora dalla sorella: la locanda degli adulti del vicolo, la casa di Pin, il luogo in cui lavora e le abitazioni di tutti gli altri personaggi del romanzo. Alla carcerazione del protagonista, la scena si sposta fuori dal \"Carruggiu Longu\", cos\u00ec dalla prigione, fino al distaccamento del Dritto, insediato tra i boschi delle montagne liguri; tra i luoghi citati in questa parte c'\u00e8 lo storico Passo della Mezzaluna. Se il paese natale di Pin \u00e8 sinonimo di consuetudine all'esclusione, ma punto di riferimento per il piccolo, il bosco e il distaccamento partigiano significher\u00e0 disorientamento e precariet\u00e0. Esiste un ulteriore luogo, di decisiva rilevanza all'interno della trama, ovvero il sentiero dei nidi di ragno, uno spazio quasi surreale, dove la natura \u00e8 complice di Pin, custode e sicura. Per il protagonista rappresenta l'Arcadia, l'ambiente quasi idilliaco e immaginifico dove Pin esprime unico la sua puerilit\u00e0. Essendo questo posto anche conosciuto dal solo Pin, lo spinge ad escludere chiunque dal godimento di tal luogo, se non all'amico vero che lui per tutto il romanzo cerca velatamente.\nLessico e stile.\nQuesto primo libro di Italo Calvino, scritto subito dopo la fine della guerra, \u00e8 molto scorrevole, i dialoghi, scritti con un linguaggio quotidiano spesso scurrile, si alternano a descrizioni minuziose dell'animo dei personaggi principali (come quello di Lupo Rosso, o come il ritratto di Kim nel IX capitolo, infatti questo capitolo si distacca dal tono degli altri perch\u00e9 attraverso Kim il narratore pu\u00f2 esprimere i suoi giudizi) e dei luoghi dove si svolgono le azioni di guerra.\nIl narratore del libro \u00e8 esterno e il libro \u00e8 narrato in terza persona. Calvino sceglie di raccontare e descrivere i fatti e le paure di una guerra visti dal \u201cbasso\u201d, da chi non pu\u00f2 nulla nei conflitti eppure \u00e8 costretto a farvi parte: l'ottica \u00e8 quella di un bambino. Dietro lo sguardo un po' spaesato di Pin c'\u00e8 la vicenda biografica di Italo Calvino che, giovane universitario di estrazione borghese, lascia gli studi ed entra nella Resistenza, in clandestinit\u00e0 vive a contatto di operai, gente semplice, condividendo la vita partigiana ma facendo parte inesorabilmente di un altro mondo.\nNel testo sono riportati alcuni termini militari e partigiani che affascinano il protagonista come del resto tutto il mondo dei grandi, ad esempio gap che indica un'organizzazione partigiana, come un'altra parola \u201cmisteriosa\u201d \"sim\". Alcune parole di uso tipicamente militare sono sten e P38, che sono rispettivamente la pistola mitragliatrice di fabbricazione Inglese in uso durante la Seconda guerra mondiale e la pistola semiautomatica di fabbricazione tedesca in dotazione all'esercito nazista.\n\u00c8 frequente l'uso di figure retoriche da parte di Italo Calvino, come le similitudini per rendere il testo di pi\u00f9 facile comprensione al lettore (es.\"con ansia un po' voluta: a toccare la fondina ha un senso di commozione dolce, come da piccolo a un giocattolo sotto il guanciale.\"). I termini usati sono facili e non si presentano quasi arcaismi, solo qualche termine come \u201cchetare\u201d invece che calmare, oggi pi\u00f9 usato.\nFrequenti sono i riferimenti lessicali al dialetto, riconoscibili sulla bocca di alcuni personaggi, in altre opere pi\u00f9 mature quest'esigenza di una lingua viva trover\u00e0 sbocco nella vivacit\u00e0 di una lingua italiana nutrita di linfa anche dialettale e popolare.\nIl tempo della narrazione \u00e8 il presente. Questa scelta stilistica d\u00e0 al testo un ritmo veloce, rendendo il testo moderno e \"nervoso\".\nTutto il racconto sottende una dimensione fiabesca, come not\u00f2 per primo Cesare Pavese, anticipando uno dei grandi temi della riflessione e della successiva produzione di Italo Calvino.\nPersonaggi.\nPin.\n\u00c8 il protagonista del racconto. \u00c8 un bambino di bassa estrazione sociale, spesso maleducato, ribelle, pagliaccio e menefreghista. I suoi genitori sono scomparsi quando lui era ancora piccolo. Fin da piccolo ha cercato spazio nel mondo dei grandi pur non comprendendo il loro strano modo di ragionare, infatti durante la giornata cerca clienti per sua sorella, una prostituta conosciuta in tutto il paese come la Nera di Carrugio Lungo. Non gioca con i suoi coetanei, ma al contrario ha sempre cercato la stima degli adulti, che cercava di far ridere cantando canzoni su cose volgari e da grandi, per le quali manca di consapevolezza (come il sesso, la guerra e la prigione).\nNonostante i suoi dieci anni, Pin ha vissuto esperienze da adulto: lavorava in una bottega come calzolaio per il padrone Pietromagro e faceva \u201cpubblicit\u00e0\u201d alla sorella, ma questo non ha cambiato il suo modo di ragionare e di sognare, tipico di un bambino, tanto che non riesce a distinguere il bene dal male a causa della superficialit\u00e0 con cui supera le difficolt\u00e0. Frequenta un'osteria dove si ritrovano gli adulti che con lui parlano molto, ma lo usano per calmare i momenti di tensione con le filastrocche cantate o per scopi personali, come quando gli ordinano di prendere una pistola.\nPin non ripone fiducia in quelle persone cos\u00ec diverse da lui, infatti non rivela a nessuno di loro il suo posto magico e segreto, il sentiero dove fanno il nido i ragni. \u00c8 un personaggio sospeso tra il mondo dei grandi, nel quale cerca di entrare, e il mondo al quale appartiene, ma nel quale non ha mai voluto identificarsi. Pensa che nel mondo dei grandi lui possa trovare un grande amico sincero al quale confidare il suo segreto.\nIn questa strana ricerca Pin si fa pi\u00f9 saggio, perch\u00e9 vive nuove esperienze con la guerra, ma le idee che si far\u00e0 lo porteranno ad essere ancora pi\u00f9 solo. Diventa crudele con la natura forse per sfogarsi, forse per vedere cosa provano gli uomini quando vogliono uccidere loro simili, cos\u00ec si chiede che cosa succederebbe a sparare ad una rana, infilza ragni, seppellisce freddamente il falchetto morto.\nAlla fine del romanzo Pin rincontrer\u00e0 Cugino e capir\u00e0 di aver trovato un vero amico, a cui possa svelare dove si celano i nidi dei ragni.\nCugino.\nIl personaggio \u00e8 descritto come di stazza imponente, un omone possente che assomiglia ad un orco, con baffi spioventi e rossicci, alto, curvo su s\u00e9 stesso e vestito sempre con una mantellina e un berretto di lana. Il carattere si rivela per\u00f2 buono e caloroso. In seguito ai ripetuti tradimenti della moglie durante la sua missione di guerra, e una faccenda avvenuta con una sua amante poco prima, sviluppa una profonda avversione per le donne, che lo porter\u00e0 a maturare la concezione che la causa delle tragedie accadute e della guerra siano proprio le donne.\nCugino fa la conoscenza di Pin dopo l'evasione dal carcere, proprio lui lo accompagna al distaccamento del Dritto, il gruppo dei partigiani di cui faceva parte, anche se solitamente preferisce agire da solo. Qui i due approfondiscono la loro conoscenza e Pin inizia a provare un sentimento di amicizia nei suoi confronti. Quest'uomo possente infatti nasconde in s\u00e9 una dolcezza e una semplicit\u00e0 di sentimenti che lo portano ad essere un grande-piccolo, ma fermo negli ideali, proprio la persona che Pin il \"bambino-vecchio\", stava cercando. Infatti Cugino pare non voler fare parte del mondo dei grandi con donne e guerra ma sembra interessato a discorsi infantili, ma in qualche modo ricchi di speranza, come quelli riguardanti i nidi di ragno.\nKim.\n\u00c8 il dedicatario dell'opera, oltre ad essere il personaggio di spicco per un intero capitolo, in cui la storia principale resta per un po' da parte. Il suo ritratto caratteriale rispecchia subito fedelmente la sua storia biografica: come studente universitario in medicina e futuro psichiatra, \u00e8 un rigoroso e scrupoloso ricercatore di certezze. Da questa peculiarit\u00e0 nasce il discorso serio sulla ragione del furore dell'uomo. Sul rapporto tra storia e senso della storia. Nella trama il personaggio si dimostra profondamente convinto del suo importante ruolo di comandante delle truppe partigiane. Appare tardi sulla scena, infatti arriva la notte prima della battaglia e porta dentro la freddezza della guerra il bisogno di riflettere sulle motivazioni profonde che animano partigiani e repubblichini. Egli riconosce che entrambi gli schieramenti credono di essere nel giusto, ma che solo i partigiani lo sono. Sa che c'\u00e8 bisogno di certezze, ma non pu\u00f2 rinunciare alle domande, soprattutto a quelli pi\u00f9 radicali.\nIl personaggio di Kim (il nome di battaglia deriva dal Kim del romanzo di Rudyard Kipling) \u00e8 ispirato al capo partigiano Ivar Oddone (che sar\u00e0 un famoso medico del lavoro nel dopoguerra) conosciuto da Calvino durante il suo impegno nella Resistenza, e le sue argomentazioni nel suo discorso con Ferriera (che non lo capisce) e nel successivo monologo sono un sunto dei ragionamenti che Calvino e lui facevano fra loro, in quanto unici intellettuali in una brigata composta per lo pi\u00f9 di operai e contadini.\nAlberto Asor Rosa riconosce in Kim Calvino stesso, che affida al suo alter ego l'unico momento di riflessione teorica presente nel romanzo.\nFerriera.\nEgli entra in scena nel libro quando deve annunciare la battaglia insieme al commissario Kim.\nI due partigiani, come ci viene descritto nel capitolo IX, \u201csono di poche parole: Ferriera \u00e8 tarchiato con la barbetta bionda e il cappello alpino, ha due grandi occhi chiari e freddi che alza sempre a mezzo guardando di sottecchi\u2026\u201d.\nFerriera \u00e8 un operaio nato in montagna e per questo il suo modo di fare \u00e8 sempre schietto e limpido, a volte un po' freddo come quello di tutti i montanari. \u00c8 sempre disposto ad ascoltare tutti, ma dietro al suo sorriso di convenienza si nascondono le sue vere intenzioni e decisioni: come dovr\u00e0 schierarsi la brigata, quando dovranno entrare in azione\u2026\nAvendo sempre lavorato per anni in una fabbrica, \u00e8 convinto che tutto debba muoversi con perfezione e regolarit\u00e0, come in una macchina.\nEcco perch\u00e9 la sua visione della guerra partigiana \u00e8 perfetta come una macchina; \u00e8 l'aspirazione rivoluzionaria cresciutagli nelle officine.\nA differenza del commissario Kim, il comandante Ferriera sostiene che nello squadrone del Dritto siano stati raggruppati gli uomini che valgono meno e per questo vorrebbe dividerlo.\nDurante la narrazione, il comandante ci spiega che non bisogna aspettarsi nulla dagli eserciti alleati, sostenendo l'idea che i partigiani da soli riusciranno a tener testa ai nemici.\nDopo la scoperta del tradimento di Pelle e il dialogo avuto con il Dritto, Kim e Ferriera si allontanano, ma durante la camminata i due si confrontano. Secondo il comandante, l'idea di Kim era sbagliata, \u201c\u00c8 stata un'idea sbagliata la tua, di fare un distaccamento tutto di uomini poco fidati, con un comandante meno fidato ancora. Vedi quello che rendono. Se li dividevamo un po' qua un po' l\u00e0 in mezzo ai buoni era pi\u00f9 facile che rigirassero dritti\". Ma Kim non \u00e8 dello stesso parere. Secondo lui infatti, quel distaccamento era uno dei migliori, uno dei quali era pi\u00f9 contento. Questa opinione suscita in Ferriera una reazione scontrosa.\nEmerge particolarmente in questo passaggio la diversa formazione educativa dei due personaggi: da una parte abbiamo Kim, studioso e logico; dall'altro Ferriera particolarmente pragmatico. \"Non \u00e8 un laboratorio d'esperimenti\" afferma Ferriera, \"capisco che avrai le tue soddisfazioni scientifiche a controllare le reazioni di questi uomini, tutti in ordine come li hai voluti mettere, proletario da una parte, contadini dall'altra (\u2026). Il lavoro politico che dovresti fare, mi sembra, sarebbe di metterli tutti mischiati e dare coscienza di classe a chi non l'ha e raggiungere questa benedetta unit\u00e0... senza contare il rendimento militare poi.\"\nKim si trova in difficolt\u00e0 di fronte ai discorsi di Ferriera, ma in un secondo momento afferma che tutti gli uomini combattono nello stesso modo, ognuno con il proprio furore. Nell'analizzare le situazioni Kim \u00e8 terribilmente chiaro e dialettico, nel parlare schietto e diretto \u201cc'\u00e8 da farsi venire le vertigini\u201d! Al contrario il suo comandante vede le cose molto pi\u00f9 chiaramente.\nIl personaggio di Ferriera \u00e8 ispirato al partigiano Giuseppe Vittorio Guglielmo conosciuto da Calvino durante il suo impegno nella Resistenza\nLupo Rosso.\n\u00c8 un sedicenne grande e grosso, con la faccia livida e i capelli rasi sotto un cappello a visiera alla russa. Ha scelto il suo nome durante un discorso con il commissario politico della Brigata. Dice di volersi chiamare come un animale forte (precedentemente era noto come Ghepe\u00f9 fra gli operai suoi colleghi di lavoro, a causa delle sue continue citazioni di Lenin e della sua ammirazione per l'Unione sovietica, ma il nome non \u00e8 stato considerato adatto), quindi il commissario gli ha suggerito di chiamarsi Lupo. Lupo Rosso sostiene che \"Lupo\" \u00e8 un animale considerato fascista quindi aggiungono la parola \"rosso\" al fine di dare al suo nome di battaglia una sfumatura comunista. Dichiaratamente leninista e dal carattere impetuoso e deciso, \u00e8 un grande appassionato di armi da fuoco, con cui ha preso particolare confidenza lavorando come meccanico alla Organizzazione Todt. Fa conoscenza con Pin in carcere, avvicinando per la prima volta il bambino alla Resistenza. \u00c8 tisico, sputa spesso sangue in seguito alle percosse ricevute con frequenza disumana dalle squadracce. Da qui alcuni disturbi legati all'alimentazione, in quanto afferma che non pu\u00f2 mangiare e d\u00e0 a Pin la sua porzione di minestra. Possiede molta fama fra i partigiani e sono tanti a stimarlo per le sue azioni di guerra. Scappa dalla prigione con Pin per vedere con lui il posto magico del bambino e prendere la pistola P.38, ma durante il tragitto si perdono e si separano, a causa dei tedeschi. L'abbandono per Pin significa una dura delusione, Pin infatti vede Lupo Rosso come uno dei pochi esempi di coerenza e di fermezza, uno dei pochi disinteressati alle donne. Pin lo rivede poco tempo dopo, durante un incontro del distaccamento del Dritto con quello del Biondo, del quale Lupo Rosso fa parte. Successivamente Lupo Rosso partecipa all'azione punitiva contro i fascisti e contro Pelle, il partigiano traditore, e recupera molte delle armi collezionate da quest'ultimo.\nIl personaggio di Lupo Rosso \u00e8 ispirato al partigiano Sergio Grignolio (nome di battaglia Ghepe\u00f9), conosciuto da Calvino durante il suo impegno nella Resistenza.\nIl Dritto.\n\u00c8 il comandante del gruppo partigiano a cui appartiene Cugino. Per tutta la durata del libro rimane un comandante forte, che sa guidare i suoi uomini in battaglia e sa farsi rispettare da loro, fino a quando per via dell'amore che prova per la Giglia, la moglie di Mancino, si distrae e lascia bruciare il capanno in cui risiedeva tutta la brigata. Quel gesto di incapacit\u00e0 attira i tedeschi nel luogo in cui erano nascoste tutte le brigate e lo porter\u00e0 ad essere fucilato alla fine del libro. Il commissario Kim gli fa capire che se andr\u00e0 in battaglia in prima linea contro i tedeschi potr\u00e0 riscattarsi e salvarsi, ma lui non va per stare con Giglia (mentre tutti gli altri sono in combattimento), e alla fine - poco dopo la fuga di Pin - viene cos\u00ec arrestato da due partigiani mandati dal comando, per essere fucilato per insubordinazione, mentre il distaccamento verr\u00e0 sciolto e gli uomini divisi in altri gruppi.\nPelle.\nPelle \u00e8 poco pi\u00f9 di un ragazzo, sempre raffreddato e molto irascibile. Infatti, durante una lite col Dritto, si infuria al tal punto da tradire i partigiani. Pelle si occupa di procurare l'armamento ai partigiani (rubandolo) e per esso nutre una vera passione. Dopo una scommessa fatta con Pin, va in cerca della P38 che il ragazzino aveva nascosto nel sentiero dei nidi di ragno, la trova e la lascia in regalo alla sorella di Pin, perch\u00e9 resti in famiglia. Verso la fine del romanzo Lupo Rosso racconta la fucilazione di Pelle e la confisca di tutte le sue armi, tra cui, per l'appunto, si trova un'immensa variet\u00e0 di fucili e pistole, ma non una P38.\nLa \"Prefazione\" del 1964.\nNel giugno del 1964 l'editore Einaudi propone una nuova edizione del \"Il sentiero dei nidi di ragno\", riveduta e corretta, a cui Calvino scrive una lunga prefazione. La \"Prefazione\" o \"Presentazione\" diverr\u00e0 subito un testo fondamentale, in cui Calvino esprime delle riflessioni sulla propria opera.\nCalvino descrive le ragioni che l'hanno portato a scrivere il libro e parla della responsabilit\u00e0 che ha avvertito, come testimone e protagonista della Resistenza, a perpetuarne la memoria. Avvertendo il tema come \"troppo impegnativo e solenne\", decide di affrontarlo di scorcio, trattandolo cogli occhi di un bambino e per andar contro alla \u00abrispettabilit\u00e0 ben pensante\u00bb, sceglie \"non di rappresentare i migliori partigiani, ma i peggiori possibili\". Ciononostante - dice - loro sono stati uomini migliori di coloro che sono rimasti al sicuro nelle citt\u00e0 e nelle campagne, perch\u00e9 spinti da \"un'elementare voglia di riscatto\" sono diventati \"forze storiche attive\". Questa idea \u00e8 riportata nel romanzo per bocca di Kim, il commissario politico.\nTuttavia esprime un senso di delusione: il suo libro, a suo dire, non \u00e8 riuscito a rappresentare la Resistenza in modo pieno, cosa riuscita soltanto a Beppe Fenoglio in \"Una questione privata\", capace di \"serbare per tanti anni limpidamente la memoria fedele\" e a rappresentarne i valori. Scrivere \"Il Sentiero dei nidi di ragno\" conclude ha \"bruciato\" la sua memoria, ha cancellato i ricordi di \nPremi e riconoscimenti.\nNel 1947 il libro viene presentato al Premio Mondadori ma fu scartato. Lo stesso anno vince la prima edizione del Premio Riccione.\nInfluenza culturale.\nIl contenuto del libro \u00e8 stato ripreso nel 2005 dai Modena City Ramblers nella canzone \"Il Sentiero\" contenuta nell'album \"Appunti Partigiani\"."}
{"id": "1250659", "revid": "1649409", "url": "https://it.wikipedia.org/wiki?curid=1250659", "title": "Jonathan Pryce", "text": "\u00c8 noto per i ruoli di Sam Lowry nel film \"Brazil\" di Terry Gilliam, di Juan Domingo Per\u00f3n nel film musical \"Evita\", di Elliot Carver nel film \"Il domani non muore mai\", di Weatherby Swann nella saga cinematografica \"Pirati dei Caraibi\" e dell'Alto Passero nella serie televisiva \"Il Trono di Spade\". Nel 2019, per la lodata performance di Papa Francesco nel film \"I due papi\" di Fernando Meirelles ha ricevuto la candidatura al Golden Globe, al Premio BAFTA e al Premio Oscar al miglior attore, la prima della sua carriera.\nBiografia.\nNel 1980 vince l'Olivier Award per la sua interpretazione di Amleto, imponendosi come uno dei pi\u00f9 interessanti e raffinati interpreti della sua generazione, non solo come attore di prosa, ma anche come cantante e attore di musical, riconosciute grazie alle sue performance in spettacoli quali \"Miss Saigon\", che gli vale il Tony Award, \"Oliver!\" e \"My Fair Lady\". \nMolto richiesto come caratterista e attore di supporto sul grande schermo, sar\u00e0 Sam Lowry, ingenuo e patetico sognatore, in \"Brazil\" (a fianco di Robert De Niro), che lo consacrer\u00e0 a fama internazionale nel 1985. Dopo l'uscita di questo capolavoro visionario di Terry Gilliam, Jonathan Pryce interpreter\u00e0 \"Morte accidentale di un anarchico\" a Broadway, e in seguito torner\u00e0 in Inghilterra per \"The Doctor and the Devils\" di Freddie Francis.\nNel 1988 Pryce ritrova Terry Gilliam ne \"Le avventure del barone di M\u00fcnchausen\". Dopo aver recitato in \"Evita\" interpreta Elliot Carver nel film di James Bond del 1997 \"Il domani non muore mai\". In seguito ha interpretato \"Carrington\" e \"The New World\"; oltre che nella fortunata trilogia di Gore Verbinski \"Pirati dei Caraibi\" nel ruolo del Governatore Weatherby Swann, padre di Elizabeth Swann.\nDoppiatori italiani.\nNelle versioni in italiano dei suoi film, Jonathan Pryce \u00e8 stato doppiato da:\nDa doppiatore \u00e8 sostituito da:"}
{"id": "1250661", "revid": "158234", "url": "https://it.wikipedia.org/wiki?curid=1250661", "title": "Sale di epsom", "text": ""}
{"id": "1250665", "revid": "1305772", "url": "https://it.wikipedia.org/wiki?curid=1250665", "title": "OLP (disambigua)", "text": ""}
{"id": "1250674", "revid": "14480", "url": "https://it.wikipedia.org/wiki?curid=1250674", "title": "Teorema di no-signalling quantistico", "text": ""}
{"id": "1250675", "revid": "333217", "url": "https://it.wikipedia.org/wiki?curid=1250675", "title": "Sydney Ringer", "text": "Nato in una famiglia di Quaccheri a Norwich, suo padre mor\u00ec quando lui era ancora piccolo.\nIl fratello pi\u00f9 giovane, Frederick, cre\u00f2 in Giappone, a Nagasaki, la compagnia di Holme, Ringer &amp; Co, per il cui successo commerciale fu soprannominato \"il re di Nagasaki\".\nLa carriera di Ringer si svolse all'University College Hospital di Londra, dove entr\u00f2 nel l854 e si laure\u00f2 nel 1860 diventando medico ufficiale dell'University Medical Hospital dal 1861 al 1862.\nFu membro della Royal Society.\nLe ricerche scientifiche.\n\u00c8 passato alla storia per i suoi esperimenti con cuori di rana immersi in soluzione: aveva osservato che un cuore isolato di rana, immerso in una soluzione acquosa e privato degli ioni calcio, smetteva subito di battere. Venne alla luce cos\u00ec la dipendenza della contrazione cardiaca dalla concentrazione extracellulare di calcio e quindi la fondamentale importanza per il cuore dell'apporto esterno di calcio. Da questi esperimenti presero il nome le \"Soluzioni di Ringer\", fondamentali come reidratanti.\nRinger \u00e8 stato uno dei primi ricercatori nella pratica clinica. Aveva un laboratorio nel dipartimento di fisiologia perch\u00e9 al tempo non ancora presenti laboratori nell'University College."}
{"id": "1250679", "revid": "124894849", "url": "https://it.wikipedia.org/wiki?curid=1250679", "title": "Tom Hollander", "text": "Biografia.\nFiglio di due insegnanti, ha una sorella, Julia (direttrice d'opera). Studia alla Dragon School e alla Abingdon School con l'amico d'infanzia, il regista Sam Mendes. Frequenta il Selwyn College dell'universit\u00e0 di Cambridge, dove studia Inglese. Pi\u00f9 tardi diventa membro della compagnia teatrale \"Footlights\". Una volta laureato ottiene una parte nel film \"Bedrooms and Hallways\", e in seguito recita in \"L'opera del mendicante\" e in \"L'opera da tre soldi\".\nNel 2005 \u00e8 Mr Collins nell'adattamento cinematografico di Joe Wright del classico di Jane Austen \"Orgoglio e pregiudizio\".\nHa raggiunto una discreta notoriet\u00e0 interpretando Lord Cutler Beckett, il perfido capo principale della Compagnia Inglese delle Indie Orientali, nei due sequel della serie \"Pirati dei Caraibi\", \"La maledizione del forziere fantasma\" e \"Ai confini del mondo\". Insieme a Johnny Depp e Jack Davenport ha recitato anche nel film \"The Libertine\", nel ruolo di George Etherege.\nNel 2017 conquista il British Academy Television Awards come miglior attore non protagonista per \"The Night Manager\".\nNel 2018 interpreta l'avvocato e manager Jim Beach in \"Bohemian Rhapsody\", il film ufficiale della rockband Queen, diretto da Bryan Singer.\nDoppiatori italiani.\nNelle versioni in italiano dei suoi film, \u00e8 stato doppiato da:\nDa doppiatore \u00e8 stato sostituito da:"}
{"id": "1250687", "revid": "119982", "url": "https://it.wikipedia.org/wiki?curid=1250687", "title": "Bernard Ecclestone", "text": ""}
{"id": "1250690", "revid": "1573940", "url": "https://it.wikipedia.org/wiki?curid=1250690", "title": "Formica rufa", "text": "La formica rossa (Formica rufa ) \u00e8 una formica diffusa nell'emisfero boreale.\nDescrizione.\nDotata di livrea rosso ruggine, addome, zampe ed antenne di colorazione bruna, questa specie \u00e8 priva di pungiglione, ma \u00e8 capace di lanciare potenti getti di acido formico prodotto da un apparato addominale anche a di distanza. Lunga fino a 8-10 millimetri, \u00e8 dotata di grandi mandibole.\nBiologia.\nLa formica rossa \u00e8 un insetto diffusamente poligino e spesso, subito dopo la fecondazione, riammette le regine nella colonia madre con l'effetto di produrre vecchi nidi con una fitta rete di gallerie e oltre un centinaio di femmine fecondate, poich\u00e9 esse non possono sopravvivere al di fuori di un formicaio gi\u00e0 avviato.\nNuove colonie possono crearsi quando una colonia ha un certo numero di esemplari: la colonia si divide in pi\u00f9 sottosciami o sciami secondari, che se abbastanza grandi si dividono a loro volta in sciami terziari e molto pi\u00f9 raramente in sciami quaternari; ogni sciame d\u00e0 poi origine ad un nuovo formicaio del tutto autonomo che crescer\u00e0 anch'esso di numero e produrr\u00e0 femmine fertili e maschi a tempo debito.\nDifende con aggressivit\u00e0 il territorio e spesso attacca altre specie di formiche presenti nella zona del proprio dominio per eliminarle. I voli nuziali hanno luogo durante la primavera e spesso coincidono con dure battaglie fra colonie vicine per la riorganizzazione dei confini territoriali.\nQuesta specie pu\u00f2 anche far nascere nidi con il meccanismo del parassitismo sociale temporaneo: a ospitare le formiche rosse sono in genere specie del gruppo \"Formica fusca\", in particolare la \"Formica fusca\" e la \"Formica lemani.\" Sono anche state trovate colonie nascenti di \"Formica rufa\" nei nidi di \"Formica glebaria\", di \"Formica cunicularia\" e di altre specie, anche del genere \"Lasius\".\nAlimentazione.\nLa formica si nutre comunemente di invertebrati trovati intorno al nido e in particolare di afidi trovati sugli alberi, sebbene sia anche un vorace saprofago. Diffusa nei boschi europei di conifere, soprattutto di abeti e larici, costruisce nidi giganteschi, alti sino a 2 metri, che vengono trapiantati anche in altri boschi per la lotta contro gli insetti dannosi. Si stima che in una sola stagione i membri di un solo formicaio siano in grado di distruggere anche 5 milioni di insetti, fra cui un grande numero di bruchi dannosi. I formicai si rinvengono in genere nelle aree di bosco meno fitto, dove possono essere raggiunti dai raggi del sole.\nDistribuzione e habitat.\nOltre che in Italia, la formica rossa \u00e8 diffusa in Austria, Belgio, Bielorussia, Bulgaria, Danimarca, Estonia, Finlandia, Francia, Germania, Lettonia, Lituania, Lussemburgo, Moldavia, Montenegro, Norvegia, Paesi Bassi, Polonia, Regno Unito, Repubblica Ceca, Romania, Russia, Serbia, Slovacchia, Spagna, Svezia, Svizzera, Ucraina, Ungheria e Uzbekistan.\nConservazione.\nLa specie \u00e8 inclusa nella Lista rossa IUCN ed \u00e8 classificata come specie prossima alla minaccia di estinzione (\"Near Threatened\")."}
{"id": "1250692", "revid": "158286", "url": "https://it.wikipedia.org/wiki?curid=1250692", "title": "Formica rossa", "text": ""}
{"id": "1250695", "revid": "21880", "url": "https://it.wikipedia.org/wiki?curid=1250695", "title": "Aloidendron dichotomum", "text": "Aloidendron dichotomum , nota come albero faretra (quiver tree in inglese, kokerboom in afrikaans), \u00e8 una specie di aloe diffusa nelle Province del Capo (Sudafrica) e Namibia. Il nome comune si riferisce al fatto che i suoi rami e le sue foglie sono usate dai boscimani (che chiamano la pianta \"choje\") per costruire faretre per le loro frecce.\nDescrizione.\nIl tronco di \"A. dichotomum\" pu\u00f2 arrivare a 7 m, e presenta una superficie coperta da scaglie estremamente taglienti. I rami sono lisci e resi biancastri da una polvere prodotta dalla pianta, che ha lo scopo di proteggerli dal calore solare. I rami si biforcano ripetutamente (da cui il nome \"dichotomum\", \"diviso in due\") e danno luogo a una corona complessivamente tondeggiante. Le foglie, di colore verde e blu marino, si trovano alle estremit\u00e0 dei rami, e sono strette e appuntite. All'inizio dell'inverno (giugno-luglio), produce fiori di un colore giallo acceso.\n\"A. dichotomum\" pu\u00f2 vivere oltre 80 anni.\nDistribuzione e habitat.\n\"A. dichotomum\" \u00e8 diffusa nelle zone di deserto roccioso del Sudafrica nordoccidentale e della Namibia.\nUsi.\nI boccioli dei fiori della \"A. dichotomum\" sono simili ad asparagi per forma e sapore; forniscono nutrimento a diverse specie di uccelli. Le piante sono anche frequentemente scelte dagli uccelli tessitori, che vi costruiscono enormi nidi coloniali; le scaglie sul tronco contribuiscono a proteggere il nido dai predatori in grado di arrampicarsi.\nI San (Boscimani) del Kalahari chiamano \"A. dichotomum\" \"choje\". La usano per costruire faretre per le loro frecce avvelenate. Le faretre vengono realizzate strappando i rami dell'albero e svuotandoli della polpa. Inoltre, i San utilizzano tronchi svuotati di \"A. dichotomum\" per riporvi il cibo; il tessuto della pianta \u00e8 infatti poroso, e il passaggio dell'aria attraverso di esso mantiene la temperatura interna del tronco relativamente fresca.\nScoperta.\nIl primo europeo a descrivere \"A. dichotomum\" fu Simon van der Stel (governatore della Colonia del Capo), che annot\u00f2 diversi appunti sulla pianta nel proprio diario, il 15 ottobre 1685."}
{"id": "1250701", "revid": "729019", "url": "https://it.wikipedia.org/wiki?curid=1250701", "title": "Tour della Nazionale di rugby a 15 della Nuova Zelanda 1960", "text": "Nel 1960 la nazionale di rugby a 15 della Nuova Zelanda si imbarc\u00f2 per un lungo tour in Australia e Sud Africa. \nFu un tour pieno di polemiche. Infatti le autorit\u00e0 Sud Africane imposero ai Neozelandesi di escludere i giocatori m\u0101ori. Questa politica razzista, scaten\u00f2 in Nuova Zelanda feroci polemiche.\nPer 10 anni la Nuova Zelanda si rifiuter\u00e0 di andare in Sud Africa, sino a quando nel 1970 i Sudafricani accetteranno i giocatori Maori, con l'ipocrita qualifica di \"Honorary Withes\" (bianchi onorari). Ma la questione sar\u00e0 sempre pi\u00f9 dibattuta. nel 1976, i paesi africani boicotteranno le Olimpiadi del 1976, per protesta contro il tour degli All Blacks in Sud Africa.\nNel 1979 il tour degli Springboks in Nuova Zelanda venne accompagnato da proteste, scontri di piazza, invasioni di campo e addirittura lancio di sacchetti di farina sui giocatori da un piccolo aereo.\nNel 1985 l'opinione pubblica costringer\u00e0 la federazione ad annullare un tour in Sud Africa e nel 1986 si recher\u00e0 in quel paese una squadra non ufficiale (di bianchi) denominata \"Cavaliers\" per un tour non ufficiale.\nSolo nel 1992 con la fine dell'apartheid il rugby si lascer\u00e0 alle spalle (almeno in campo internazionale) questi problemi."}
{"id": "1250703", "revid": "583609", "url": "https://it.wikipedia.org/wiki?curid=1250703", "title": "Corpo di Ballo del Teatro alla Scala", "text": "Il Corpo di Ballo del Teatro alla Scala \u00e8 una delle pi\u00f9 prestigiose compagnie di danza classica al mondo. Esistente fin dal 1778, ha sede nell'omonimo teatro, a Milano\nStoria.\nUna compagnia di danzatori si esib\u00ec per la prima volta alla Scala il 3 agosto 1778, in occasione dell'inaugurazione del teatro. Era formato, come scrisse Pietro Verri in una lettera al fratello, da 50 ballerini, sia maschi che femmine (una novit\u00e0, giacch\u00e9 per molti anni alle donne era stato proibito di esibirsi sul palcoscenico).\nTra i primi e pi\u00f9 famosi coreografi che lavorarono alla Scala, si possono ricordare Gasparo Angiolini, Jean-Georges Noverre e Salvatore Vigan\u00f2. Poco pi\u00f9 tardi ci fu Carlo Blasis, il quale form\u00f2 celebri ballerine tra le quali Fanny Cerrito, Carlotta Grisi, Claudina Cucchi, e Sofia Fuoco, ed il famoso maestro di danza Enrico Cecchetti.\nUno dei maggiori successi della compagnia fu il \"Ballo Excelsior\" (1881) del coreografo Luigi Manzotti e del musicista Romualdo Marenco. Dopo questo balletto si avranno altri successi specialmente nel 1900, prima con i coreografi L\u00e8onide Massine e Michail Fokin, che portarono sul palcoscenico scaligero diversi ballerini, tra i quali Gennaro Corbo, Rosa Piovella Ansaldo, Ettorina Mazzucchelli, Cia Fornaroli, Ria Teresa Legnani e Vincenzo Celli.\nDopo la Seconda guerra mondiale, il Corpo di Ballo \u00e8 tornato ad esibirsi sul palcoscenico scaligero e ad ospitare celebri danzatori come Rudolf Nureyev, Ludmilla Tch\u00e9rina, Liliana Cosi, Carla Fracci, Luciana Novaro, Vera Colombo, Gilda Majocchi, Giuliana Barabaschi, Galina Ulanova, Margot Fonteyn, Fiorella Cova, Paolo Bortoluzzi, Walter Venditti, Tamara Tumanova, Luciana Savignano, Elettra Morini e Alessandra Ferri. Tra i pi\u00f9 illustri coreografi si possono invece ricordare Maurice B\u00e9jart e Roland Petit.\nNel 1986, l'impresario teatrale Peter Klein ha portato il Corpo di Ballo per la prima volta oltreoceano, presentando una versione de \"Il lago dei cigni\" diretta dal regista Franco Zeffirelli con spettacoli ad Atlanta, Ottawa, St. Louis e San Francisco.\nAttuali \"\u00e9toile\" sono Roberto Bolle, Massimo Murru e Svetlana Zakharova.\nDirettori.\nI \"ma\u00eetre de ballet\" che presero le funzioni del Direttore del Corpo di Ballo, causa la sede vacante, furono: Ugo Dell'Ara (1947), Giulio Perugini (1959), Gilda Majocchi (1979), Robert Strayner e Gildo Cassani (1981-1983), Ljuuba Dobrievich (1997-1998), Giuseppe Carbone (1998-1999) e Patricia Ruanne (1999-2000).\nRepertorio.\nIl repertorio del Corpo di Ballo del Teatro alla Scala comprende numerosissimi titoli, fra cui: "}
{"id": "1250706", "revid": "339392", "url": "https://it.wikipedia.org/wiki?curid=1250706", "title": "Pentagono (USA)", "text": ""}
{"id": "1250711", "revid": "486946", "url": "https://it.wikipedia.org/wiki?curid=1250711", "title": "Dipartimento della Difesa (USA)", "text": ""}
{"id": "1250712", "revid": "327773", "url": "https://it.wikipedia.org/wiki?curid=1250712", "title": "Adamantano", "text": "L'adamantano, il cui nome origina dalla struttura molecolare analoga alla struttura cristallina del diamante \u00e8 un cicloalcano.\nQuesto composto \u00e8 il pi\u00f9 semplice diamantoide, ed analogamente al fullerene rispetto ai nanotubi di carbonio \u00e8 di particolare interesse per le applicazioni nanotecnologiche dei suoi omologhi maggiori basati sullo stesso reticolo.\nCristallizza nel sistema cubico a facce centrate, ha un odore canforato e a dispetto della sua alta temperatura di fusione sublima a temperatura ambiente (in maniera analoga alla naftalina) per la struttura compatta e simmetrica della molecola.\nIn pratica consiste nell'unione di tre molecole di cicloesano in conformazione a \"sedia\".\nOrigine naturale e sintesi.\nNel 1924, H. Decker ipotizz\u00f2 l'esistenza dell'adamantano, che chiam\u00f2 decaterpene.\nSi ritrova in piccole quantit\u00e0 nel petrolio, dove \u00e8 stato scoperto da S. Landa, V. Mach\u00e1cek e M. Mzourek nel 1933, e da cui si estrae e si ricristallizza dall'acetone, ed in tracce in alcune variet\u00e0 di quarzo.\nIl primo tentativo di sintesi in laboratorio \u00e8 stato effettuato nel 1924 dal chimico tedesco Hans Meerwein utilizzando la reazione della formaldeide con il dietilmalonato in presenza di piperidina. Invece dell'adamantano Meerwein ottenne 1,3,5,7-tetracarbometossibiciclo[3.3.1]nonan-2,6-dione: questo composto, pi\u00f9 tardi chiamato estere di Meerwein, \u00e8 stato utilizzato nella sintesi dell'adamantano e dei suoi derivati.\nD. Bottger prov\u00f2 ad ottenere adamantano utilizzando l'estere di Meerwein come precursore. Il prodotto, triciclo-[3.3.1.13,7], non fu adamantano, ma un suo derivato.\nAltri ricercatori provarono a sintetizzare l'adamantano usando floroglucinolo e derivati del cicloesanone, ma anch'essi fallirono.\nL'adamantano fu sintetizzato per la prima volta da Vladimir Prelog nel 1941 partendo dall'estere di Meerwein. Con una resa dello 0,16%, il processo a 5 stadi era impraticabile (semplificato nell'immagine sottostante). Il metodo \u00e8 utilizzato per sintetizzare alcuni derivati dell'adamantano.\nIl metodo di Prelog \u00e8 stato migliorato nel 1956. La resa della decarbossilazione fu aumentata dall'utilizzo del cammino di reazione di Heinsdecker (11%) e della reazione di Hoffman (24%) per un aumento complessivo della resa di reazione del 6,5%. Il processo era ancora troppo complesso e un nuovo metodo pi\u00f9 conveniente \u00e8 stato scoperto nel 1957 da Paul von Ragu\u00e8 Schleyer: il diciclopentadiene \u00e8 stato idrogenato in presenza di un catalizzatore (es.: diossido di platino) e successivamente trasformato in adamantano utilizzando un acido di Lewis (es.: cloruro di alluminio) come ulteriore catalizzatore.\nQuesto metodo fece aumentare la resa al 30-40% e forn\u00ec una metodologia conveniente di sintesi dell'adamantano; ci\u00f2 stimol\u00f2 ulteriormente la caratterizzazione dell'adamantano ed \u00e8 tutt'ora utilizzata in laboratorio. La sintesi dell'adamantano fu successivamente aumentata al 60% e 98% dall'utilizzo di ultrasuoni e catalizzatori super acidi. Oggigiorno, l'adamantano \u00e8 un composto chimico economico con un costo di circa 1$ al grammo.\nTutti i metodi di sintesi precedentemente descritti producono adamantano come una polvere policristallina. Utilizzando questa polvere \u00e8 possibile far crescere singoli cristalli attraverso la fusione, la soluzione o la fase vapore (es.: attraverso la tecnica Bridgman\u2013Stockbarger). La crescita partendo da fusione produce cristalli di qualit\u00e0 peggiore con una diffusione a mosaico della riflessione a raggi X di circa 1\u00b0. I cristalli migliori sono ottenuti attraverso la fase liquida, ma la crescita \u00e8 eccessivamente lenta: alcuni mesi per un cristallo di 5-10 mm. Cristalli ottenuti partendo dalla fase vapore sono un ragionevole compromesso tra la velocit\u00e0 di produzione e la qualit\u00e0. L'adamantano viene sublimato in un tubo di quarzo posto in una fornace, la quale \u00e8 allestita per ottenere un gradiente di temperatura di circa 10 \u00b0C cm-1) lungo tutto il tubo. La cristallizzazione ha luogo alla fine del tubo, che \u00e8 mantenuta ad una temperatura vicina al punto di congelamento dell'adamantano. Il lento raffreddamento nel tubo, mantenendo il gradiente di temperatura, sposta gradualmente la zona di fusione (ad una velocit\u00e0 di circa 2 mm h-1), producendo un singolo cristallo.\nEstendendo la struttura dell'adamantano nelle tre direzioni dello spazio si ottiene la struttura del diamante. L'elevata durezza del diamante \u00e8 dovuta proprio al cristallo che in realt\u00e0 \u00e8 un'unica molecola tenuta insieme da legami covalenti.\nComposti correlati.\nL'urotropina, presenta la stessa struttura molecolare dell'adamantano. Anidride fosforica e fosforosa, anidride arseniosa e pentasolfuro di fosforo, tra i composti inorganici hanno struttura simile."}
{"id": "1250713", "revid": "124123", "url": "https://it.wikipedia.org/wiki?curid=1250713", "title": "Gummo Marx", "text": "Biografia.\nLavor\u00f2 per qualche anno con i suoi fratelli nel vaudeville, ma fu chiamato alle armi per la prima guerra mondiale e smise di recitare.\nDopo la guerra avvi\u00f2 un'agenzia teatrale con il fratello Zeppo; in seguito rappresent\u00f2 come agente il fratello Groucho e diversi altri attori.\nSecondo una spiegazione, veniva chiamato \"Gummo\" , mentre altri sostengono che .\nMor\u00ec il 21 aprile 1977 a Palm Springs, in California. Groucho Marx non fu informato della sua scomparsa, per timore di danneggiare la sua salute gi\u00e0 molto fragile. Lo stesso Groucho mor\u00ec quattro mesi dopo."}
{"id": "1250718", "revid": "2149966", "url": "https://it.wikipedia.org/wiki?curid=1250718", "title": "Gino Girolimoni", "text": "Venne accusato ingiustamente di essere il \"Mostro di Roma\", responsabile negli anni venti dello stupro di sette bambine e dell'omicidio di cinque di loro. Nonostante fosse innocente, fu vittima di una campagna mediatica che lo indic\u00f2 come sicuro responsabile su pressione del regime fascista che voleva accreditarsi come garante dell'ordine. Successivamente venne scagionato, ma ne ebbe comunque la vita sconvolta. Questo errore giudiziario rappresenta un caso emblematico degli effetti perversi sulla pubblica opinione di una campagna giornalistica. La vicenda ha ispirato anche un lungometraggio cinematografico del 1972, \"Girolimoni, il mostro di Roma\", e nella zona di Roma il suo nome \u00e8 rimasto sinonimo di pedofilo o depravato, tale fu il clamore mediatico del caso.\nBiografia.\nNato a Roma nel 1889, lavorava come fotografo e come mediatore per gli operai vittime di infortuni sul lavoro, riuscendo cos\u00ec a raggiungere una certa agiatezza. Nell'ansia di trovare un colpevole, venne accusato dal regime Fascista di aver ucciso quattro bambine e di avere abusato di altre due dal 1924 al 1927; venne presto scagionato in quanto le prove a suo carico caddero alle prime verifiche, non venne neanche processato e fu prosciolto da tutte le accuse nel 1928. Il vero responsabile non venne mai trovato mentre la vita di Girolimoni risult\u00f2 segnata fino alla fine dalla vicenda del \"Mostro di Roma\" del quale il suo nome rimase sinonimo, nonostante fosse innocente.\nIl \"mostro di Roma\".\nNel periodo 1924-27, Roma fu colpita da una serie di rapimenti, stupri e omicidi di cui furono vittime sette bambine. Emma Giacomini, di quattro anni, fu la prima vittima; venne rapita, mentre giocava in un giardino pubblico il 31 marzo 1924, e ritrovata la sera stessa a Monte Mario, con segni di violenza sul corpo ma ancora viva e senza segni di stupro. I giornali si fecero interpreti dell'angoscia popolare sollecitando la cattura del responsabile. Lo stesso Benito Mussolini, visto il clamore del caso, contrariato per gli insuccessi delle indagini e per evitare che il prestigio del regime ne venisse intaccato, convoc\u00f2 Arturo Bocchini, capo della polizia, per sollecitarlo ad arrestare al pi\u00f9 presto il colpevole.\nPochi mesi dopo, il 4 giugno 1924, un'altra bambina, Bianca Carlieri, di 3 anni, venne ritrovata strangolata presso la basilica di San Paolo, la piccola mostrava segni di abusi sessuali; lo stesso anno, il 24 novembre 1924, un'altra bambina, Rosa Pelli, dopo essere stata rapita venne ritrovata assassinata presso la basilica di San Pietro. Ai funerali di Rosa parteciparono oltre centomila persone e, soprattutto nei quartieri pi\u00f9 poveri della citt\u00e0, si cominci\u00f2 a vivere in piena psicosi reclamando l'identificazione di un colpevole. Il regime fascista fece enormi pressioni sugli inquirenti affinch\u00e9 trovassero il colpevole. Seguirono altri omicidi: il 29 maggio 1925 venne ritrovata, morta sul lungotevere Gianicolense, Elsa Berni, di 6 anni, scomparsa la sera prima; il 26 agosto 1925, una bambina di 18 mesi, Celeste Tagliaferro, venne ritrovata ancora viva presso lo Scalo Tuscolano mentre Elvira Coletti, di sei anni, fu trovata vicino a ponte Michelangelo ancora viva; infine, il 12 marzo 1927 venne trovata all'Aventino, assassinata, quella che sarebbe stata l'ultima vittima del mostro, Armanda Leonardi, una bambina di 5 anni. Sulle vittime furono riscontrati gli stessi segni di violenza e abusi sessuali.\nIn particolare il secondo caso, quello di Bianca Carlieri (il cosiddetto \"delitto della Biocchetta\"), sollev\u00f2, per tutto il mese di giugno del 1924, un'ondata di indignazione nell'intero Paese. Ai funerali partecip\u00f2 una folla immensa e, per giorni, la stampa riport\u00f2 la notizia con titoli a effetto, con il risultato di alimentare il desiderio di ottenere giustizia e ristabilire l'ordine. Ma la notizia pass\u00f2 in secondo piano quando accadde un altro fatto di cronaca, non meno degno di allarme sociale, l'assassinio del deputato socialista Giacomo Matteotti. Solo pochi giorni prima, il 30 maggio, Matteotti aveva denunciato in Parlamento il clima di violenza e di palese illegalit\u00e0 con cui si erano svolte le recenti elezioni dell'aprile 1924.\nLe indagini.\nLa polizia effettu\u00f2 il fermo di numerosi invalidi, storpi e dementi, mentre il 2 luglio un vetturino di trentotto anni, Amedeo Sterbini, dal carattere violento e rissoso, si tolse la vita ingerendo un fiasco di acido muriatico, sopraffatto dalla vergogna di essere forse indicato nel quartiere come l'assassino. Nelle sue tasche furono trovate due lettere nelle quali si proclamava innocente e sosteneva che preferiva uccidersi temendo di essere arrestato . La pressione dei superiori, dei media e dell'opinione pubblica spinse la polizia a cercare immediatamente un colpevole e, nonostante le numerose testimonianze che descrivevano l'assassino come un uomo alto, sulla cinquantina, ben vestito e con i baffi, i poliziotti arrestarono Gino Girolimoni, un mediatore di cause per infortuni conosciuto da tutti come un giovane simpatico ed educato. La notizia del suo arresto fu pubblicata dai giornali con grande rilievo che annunciavano che finalmente era stato catturato il \"mostro di Roma\".\nIl 9 maggio 1927 l'Agenzia Stefani scrisse che dopo \"laboriose indagini\" erano state raccolte \"prove irrefutabili\" contro di lui. Anche il criminalista Samuele Ottolenghi, seguace delle teorie lombrosiane, pretese di ravvisare nei tratti somatici dell'arrestato i segni caratteristici del criminale.\nGirolimoni venne fermato a seguito di quanto riportato da una bambina di tredici anni, a servizio come cameriera, che raccont\u00f2 al padrone di casa di un uomo che ogni tanto le parlava; il padrone di casa, insospettito, attese che lo sconosciuto si facesse vivo e ne annot\u00f2 i numeri di targa informando la polizia che quindi risal\u00ec a Girolimoni. Le prove contro di lui erano inconsistenti; all'epoca si arriv\u00f2 a mettere in risalto che nel suo armadio erano stati trovati 12 abiti, a dimostrazione che era un trasformista e che usava abiti diversi per colpire e sfuggire alla polizia. Nonostante la mancanza di prove concrete, gli inquirenti fecero pressione su Girolimoni affinch\u00e9 confessasse, ma senza riuscirci nonostante i quattro mesi di isolamento che trascorse nel carcere di Regina Coeli. Venne anche accusato di altri delitti, come l'assassinio di una bambina a Padova nel 1919. Tutto fin\u00ec quando, l'8 marzo 1928, venne prosciolto da ogni accusa, per le discordanze rilevate nelle testimonianze raccolte sia prima che dopo l'arresto. Va ricordato che contro Girolimoni erano state fabbricate delle prove atte a incriminarlo. Girolimoni, difeso dall'avvocato Ottavio Libotte, venne prosciolto dal giudice istruttore Rosario Marciano, dopo che lo stesso pubblico ministero, Mariangeli, ne aveva chiesto l'assoluzione \"per non aver commesso il fatto\". Nel frattempo aveva scontato undici mesi di carcere. Il proscioglimento pass\u00f2 per\u00f2 sotto silenzio e la notizia, per ragioni di convenienza politica, venne relegata dai giornali, con scarsa evidenza, nelle pagine interne: il giornale romano \"La Tribuna\" ne diede notizia in un trafiletto a pagina quattro. La sua vita, nonostante l'assoluzione, fu irrimediabilmente sconvolta e non ebbe alcun indennizzo per l'ingiusta accusa.\nEventi successivi.\nGirolimoni, non riuscendo pi\u00f9 a proseguire il suo lavoro, perse ben presto il suo discreto patrimonio, cercando in seguito di sopravvivere riparando biciclette o facendo il ciabattino nei popolari quartieri di San Lorenzo e Testaccio. Mor\u00ec, poverissimo, nel 1961.\nAi funerali, celebrati il 26 novembre nella basilica di San Lorenzo fuori le mura, parteciparono solo pochi amici, fra i quali il commissario Dosi. La salma fu tumulata nel cimitero del Verano a spese di alcuni amici nella tomba di un conoscente, per essere successivamente traslata in una fossa a terra e infine dispersa nell'ossario comune. Nel 2015 una signora romana che aveva preso a cuore la storia di Girolimoni ha fatto apporre a sue spese una lapide nell'ossario comune del cimitero.\nAltre indagini.\nDurante la carcerazione di Girolimoni, il commissario Giuseppe Dosi ottenne la riapertura del caso, convinto dell'estraneit\u00e0 di Girolimoni e per questo fu osteggiato dai suoi superiori e il suo impegno duramente punito: arrestato, venne internato per diciassette mesi in un manicomio criminale. Liberato nel 1940, fu reintegrato nella polizia solo dopo la caduta del fascismo. Ebbe in seguito importanti incarichi anche internazionali e scrisse un libro sul caso.\nDosi, durante le indagini, individu\u00f2 come probabile indiziato Ralph Lyonel Brydges, un pastore protestante inglese che aveva alle spalle dei precedenti per molestie sessuali a minori ma che non era stato mai processato. Il 13 aprile 1928 con un mandato perquis\u00ec la cabina della nave dove Brydges alloggiava, trovandovi un quaderno ove erano appuntati, con la grafia del religioso, il nome di uno dei luoghi in cui era avvenuto uno degli omicidi del mostro di Roma, fazzoletti identici a quelli che l'assassino usava per strangolare le sue vittime e dei ritagli di giornali internazionali che riportavano notizie di omicidi di giovani vittime.\nNonostante queste prove, alle quali si aggiunsero il ritrovamento di un asciugamani con le iniziali del pastore (R.L.) in prossimit\u00e0 del corpo di una vittima, alcune pagine bruciate di un catalogo in inglese di prodotti religiosi di fianco a quello di un'altra bambina, Brydges non fu mai accusato, grazie alle pressioni diplomatiche britanniche e alla volont\u00e0 del governo italiano di mantenere buoni rapporti con la Gran Bretagna. Rinchiuso in osservazione al manicomio di Santa Maria della Piet\u00e0, fu rilasciato senza conseguenze e lasci\u00f2 l'Italia. In realt\u00e0, a dispetto delle indagini di Dosi, Brydges non parlava italiano, non disponeva di un'automobile () e i testimoni diedero indicazioni troppo confuse per poter risalire univocamente a lui come a chiunque altro. Per almeno uno dei delitti era inoltre in vacanza nel nord Italia, e si trattava comunque di un molestatore di bambine, non di un assassino. Era cio\u00e8 un pedofilo, ma che non arrivava a uccidere."}
{"id": "1250722", "revid": "474175", "url": "https://it.wikipedia.org/wiki?curid=1250722", "title": "Kyprinos", "text": "Kyprinos (, in turco: \"Sar\u0131h\u0131d\u0131r\", in bulgaro: \"Sarahadar\", \"\u0421\u0430\u0440\u044a\u0445\u0430\u0434\u044a\u0440\") \u00e8 un ex comune della Grecia nella periferia della Macedonia orientale e Tracia di 2.915 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Orestiada. \nGeografia.\nKyprinos \u00e8 situato nella regione storica della Tracia, lungo la sponda destra del fiume Arda, a 5 km ad est dalla frontiera con la Bulgaria. Oltre il confine si estende il villaggio bulgaro di Slaveevo.\n\u00c8 situata a 33 km a nord-ovest del capoluogo comunale Orestiada, a 11 km a nord-est della cittadina bulgara di Ivajlovgrad e a 33 km a sud-est della citt\u00e0 turca di Edirne.\nStoria.\nDopo la seconda guerra balcanica torn\u00f2 sotto la sovranit\u00e0 ottomana. Fu ceduta alla Bulgaria nel 1915 insieme a tutti i territori turchi posti sulla sponda destra della Marica. Dopo la prima guerra mondiale fu ceduta alla Grecia in base alle clausole del trattato di Neuilly.\nIl 9 settembre 2010 \u00e8 stato ufficialmente inaugurato il valico di frontiera di Slaveevo-Kyprinos che unisce questa parte della Tracia greca con il comune bulgaro di Ivajlovgrad.\nLocalit\u00e0.\nKyprinos \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1250723", "revid": "122246", "url": "https://it.wikipedia.org/wiki?curid=1250723", "title": "Diraz", "text": "Diraz (arabo: \u0627\u0644\u062f\u0631\u0627\u0632) \u00e8 un villaggio costiero nel nord est del Bahrain.\n\u00c8 poco distante dalla citt\u00e0 di Al-Budayyi'.\nLa popolazione \u00e8 prevalentemente sciita.\nNei pressi del villaggio \u00e8 situato il sito archeologico di Ain Umm Sujoor."}
{"id": "1250727", "revid": "439868", "url": "https://it.wikipedia.org/wiki?curid=1250727", "title": "Cascate del Varone", "text": "Le cascate del Varone si trovano nel comune di Tenno, in trentino, a 3\u00a0km da Riva del Garda.\nStoria e descrizione.\nHanno un'altezza di quasi 100 metri, e sono originate dal torrente Magnone, che scorre sotto la valletta di Ravizze e scende verso il lago di Garda. Le sue acque sono alimentate dalle perdite sotterranee del lago di Tenno che per un breve tratto si addentra nella montagna arrivando poi a formare la cascata. Il nome Varone invece ha origine proprio dalla omonima frazione di Riva del Garda situata a poca distanza.\nLa passerella che si addentra nella gola sotto la cascata fu inaugurata il 20 giugno 1874; padrini furono il Re di Sassonia, Giovanni, ed il Principe Nicola di Montenegro, che si trovavano nei pressi di Riva del Garda in villeggiatura. Da allora \u00e8 diventata una visita obbligata per tutti i turisti e viene considerata ancora oggi uno degli orgogli cittadini.\nNomi illustri di letterati e grandi artisti compaiono nel registro delle visite, il Principe Umberto II di Savoia, Gabriele d'Annunzio, l'Imperatore Francesco Giuseppe I d'Asburgo, Franz Kafka, Thomas Mann e tanti altri.\nIn particolare Thomas Mann fu spesso a Riva del Garda tra il 1901 e il 1904, e potrebbe aver tratto ispirazione per alcuni tratti del suo romanzo \"La montagna incantata\" in particolare per la frase: \u201c\"Sullo sfondo della stretta, profonda voragine formatasi da massi di roccia panciuta, nuda, scivolosa come ventri enormi di pesci, la massa d'acqua si riversa gi\u00f9 con rumore assordante\"\"."}
{"id": "1250728", "revid": "827882", "url": "https://it.wikipedia.org/wiki?curid=1250728", "title": "Biltong", "text": "Il biltong \u00e8 un alimento tipico della cultura afrikaner sudafricana, diffuso soprattutto in Sudafrica, Zimbabwe e Namibia.\nCostituito da carne essiccata, marinata, speziata e tagliata a strisce o a pezzetti sottili, pu\u00f2 essere fatto con la carne di manzo, con la carne di struzzo o anche con diversi tipi di selvaggina (per esempio impala, orice, eland o springbok); si pu\u00f2 anche usare il pesce, nel qual caso prende il nome di bokkoms. Venduto in bustine di plastica, \u00e8 considerato pi\u00f9 uno snack che un piatto da servire a tavola.\nEtimologia.\nLa parola \"biltong\" deriva dall'olandese \"bil\" (scamone) e \"tong\" (striscia).\nOrigini.\nIl biltong nacque nel XVII secolo nella Colonia del Capo (attuale Sudafrica), come evoluzione di una ricetta olandese per la carne tagliata a strisce e marinata con aceto, spezie e sale. La necessit\u00e0 di conservare la carne in un ambiente caldo, proteggendola inoltre dagli insetti, port\u00f2 a modificare questa ricetta aggiungendo il procedimento dell'essiccazione. Questa idea si diffuse e si svilupp\u00f2 ulteriormente nel periodo del Grande Trek, in cui i boeri voortrekker che partivano dal Capo di Buona Speranza verso l'interno dovevano portare con s\u00e9 scorte di cibo per molti giorni di viaggio.\nPreparazione.\nGli ingredienti tradizionali del biltong sono l'aceto di mele, il sale, il coriandolo, il pepe e lo zucchero. A questi possono essere aggiunti altri sapori, come nitrato di potassio, aceto balsamico, aglio, salsa Worcestershire e cipolla. La carne viene tagliata lungo le venature naturali, in strisce o piccoli pezzi, e marinata per diverse ore prima di essere cosparsa di spezie. Il preparato viene quindi lasciato riposare per qualche ora, e poi messo ad essiccare (tradizionalmente all'aperto, oppure in scatole di cartone o di legno). L'essiccazione deve durare circa 4 giorni. Al termine del procedimento, il biltong assume un colore molto scuro (talvolta quasi nero) e una consistenza molto solida. Per questo motivo, le strisce o i pezzetti devono essere di piccole dimensioni e sottili, in modo che sia possibile masticarli senza fatica.\nDistribuzione.\nIl biltong si trova praticamente in tutti i supermercati e negozi di alimentari del Sudafrica e della Namibia, normalmente con una certa scelta di sapori e di carni. Poich\u00e9 viene considerato uno snack, non \u00e8 infrequente trovarlo anche presso i distributori di benzina, nei bar e in luoghi analoghi. Ci sono anche negozi (o chioschi) specializzati nella vendita di biltong.\nDiffusione nel mondo.\nOltre che in Namibia e in Sudafrica, il biltong \u00e8 apprezzato nel Regno Unito, nell'Australia e negli Stati Uniti."}
{"id": "1250729", "revid": "176990", "url": "https://it.wikipedia.org/wiki?curid=1250729", "title": "Metaxades", "text": "Metaxades () \u00e8 un ex comune della Grecia nella periferia della Macedonia orientale e Tracia di 4.486 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Didymoteicho.\nLocalit\u00e0.\nMetaxades \u00e8 divisa nelle seguenti comunit\u00e0 (i nomi dei villaggi tra parentesi):"}
{"id": "1250733", "revid": "14214", "url": "https://it.wikipedia.org/wiki?curid=1250733", "title": "The Arcade Fire", "text": ""}
{"id": "1250736", "revid": "1573940", "url": "https://it.wikipedia.org/wiki?curid=1250736", "title": "Hamala", "text": "Hamala (arabo: \u0627\u0644\u0647\u0645\u0644\u0629) \u00e8 una villaggio nella parte nor occidentale del Bahrain. \nLe citt\u00e0 pi\u00f9 vicine sono Al Qurayyah a nord e Madinat Hamad a sud.\nQui ha sede uno dei principali uffici della BATELCO, compagnia telefonica del Bahrain."}
{"id": "1250738", "revid": "712828", "url": "https://it.wikipedia.org/wiki?curid=1250738", "title": "Digory", "text": ""}
{"id": "1250739", "revid": "767487", "url": "https://it.wikipedia.org/wiki?curid=1250739", "title": "Laiv", "text": "Laiv \u00e8 il primo album dal vivo del cantante italiano Davide Van De Sfroos, pubblicato nel gennaio 2003 dalla Tarantanius.\nContiene il concerto registrato il 15 giugno 2002 tenutosi a Menaggio, in provincia di Como."}
{"id": "1250740", "revid": "326822", "url": "https://it.wikipedia.org/wiki?curid=1250740", "title": "Foresta di Mezzo", "text": ""}
{"id": "1250741", "revid": "125756829", "url": "https://it.wikipedia.org/wiki?curid=1250741", "title": "Demografia di Porto Rico", "text": "Nel 2004 la popolazione di Porto Rico, in costante crescita, raggiungeva i 3.920.000 abitanti, mentre il numero di emigrati portoricani residenti negli Stati Uniti superava quota 4.300.000. Dagli anni sessanta si \u00e8 assistito a un incremento demografico pari allo 0,47% annuo, con una speranza di vita decisamente alta: 81,77 anni per le donne e 73,67 anni per gli uomini, con una media nazionale di 77,62 anni.\nL'attuale popolazione portoricana \u00e8 un miscuglio di europei, africani e amerindi con una piccola presenza di asiatici."}
{"id": "1250746", "revid": "124022401", "url": "https://it.wikipedia.org/wiki?curid=1250746", "title": "Questa terra \u00e8 la mia terra (libro)", "text": "Questa terra \u00e8 la mia terra (\"Bound for Glory\") \u00e8 una semi-realistica autobiografia del cantautore folk Woody Guthrie. Il libro narra l'infanzia di Guthrie, i suoi viaggi attraverso gli Stati Uniti vagabondando su treni, e verso la fine del libro racconta gli inizi da cantante. Alcune delle esperienze di raccolta di frutta, cos\u00ec come quelle in un campo di vagabondi, riecheggiano quelle descritte in \"Furore\" di John Steinbeck.\nPubblicato nel 1943, \u00e8 stato poi ripubblicato nel 1976 con una prefazione di Studs Terkel dopo l'uscita dell'omonimo adattamento cinematografico."}
{"id": "1250747", "revid": "1570852", "url": "https://it.wikipedia.org/wiki?curid=1250747", "title": "Last Kiss", "text": "Last Kiss \u00e8 una canzone scritta nel 1961 da Wayne Cochran e suonata dal gruppo Wayne Cochran &amp; the C.C. Riders, sebbene la loro versione della canzone non ebbe un grande successo.\nIspirazione del testo.\nSi crede che Cochran bas\u00f2 la canzone su un incidente nel quale morirono molti giovani e altri due furono feriti gravemente dopo uno scontro della loro auto con un camion. La sedicenne Jeanette Clark era fuori per un'uscita a Barnesville, Georgia il 22 dicembre 1962, l'ultimo sabato prima di Natale. Era con il suo gruppo di amici su una Chevrolet del 1954. J. L. Hancock, anche lui sedicenne, era alla guida su una autostrada molto trafficata e si schiant\u00f2 contro un camion; Jeanette e l'autista morirono assieme ad altri giovani, mentre due furono gravemente feriti. Per tale motivo si crede che Cochran dedic\u00f2 la canzone a Jeanette Clark, ma questa non pu\u00f2 essere la fonte d'ispirazione giacch\u00e9 la canzone \u00e8 stata registrata nel 1961, ben prima dell'incidente.\nVersione dei J. Frank Wilson and the Cavaliers'.\nNel 1964 J. Frank Wilson &amp; the Cavaliers ebbero il primo successo commerciale con la canzone. La cover fu pubblicata a giugno e raggiunse la Top 10 in ottobre. Raggiunse, infine, la seconda posizione nella Top 40 della musica pop e don\u00f2 alla band un disco d'oro\nVersione dei Pearl Jam.\nLa canzone fu registrata anche dai Pearl Jam, divenendo il singolo di maggior successo della band, vendendo circa 700.000 copie. L'idea di realizzare una cover venne ad Eddie Vedder che trov\u00f2 un vinile della canzone in un negozio di antiquariato a Seattle. Convinse la band a suonarla durante lo Yield Tour; la band, infine, registr\u00f2 la canzone e nel 1998 la incluse nel singolo di Natale.\nNell'anno seguente la cover inizi\u00f2 ad essere mandata in onda dalle stazioni radio e arriv\u00f2 rapidamente nella rotazione musicale di tutto lo stato. Dalla richiesta popolare della cover, i Pearl Jam pubblicarono un singolo della canzone e i ricavi furono devoluti in beneficenza per i rifugiati della guerra del Kosovo. La canzone fu anche inclusa sulla compilation \"\".\nLa cover raggiunse la seconda posizione della \"Billboard Hot 100\". Riguardo alla canzone, il chitarrista Stone Gossard dichiar\u00f2:\nI Pearl Jam inclusero \"Last Kiss\" sull'album di b-sides Lost Dogs e anche nella compilation .\nUna performance live della canzone pu\u00f2 essere trovata sul box set Live at the Gorge 05/06."}
{"id": "1250750", "revid": "682118", "url": "https://it.wikipedia.org/wiki?curid=1250750", "title": "Polly", "text": ""}
{"id": "1250753", "revid": "767487", "url": "https://it.wikipedia.org/wiki?curid=1250753", "title": "Drive My Karma", "text": "Drive My Karma \u00e8 il primo album di Dean Davidson, uscito nel 2007 per l'etichetta Karma 33 Records."}
{"id": "1250757", "revid": "175558", "url": "https://it.wikipedia.org/wiki?curid=1250757", "title": "Transcrittasi inversa", "text": ""}
{"id": "1250761", "revid": "599013", "url": "https://it.wikipedia.org/wiki?curid=1250761", "title": "Samuele Podest\u00e0", "text": "Alto 2,04 m giocava come centro. Si \u00e8 ritirato al termine della stagione 2007-08.\nCarriera.\nClub.\nCresciuto nelle giovanili del Basket Livorno di cui \u00e8 stato capitano in Legadue ha poi militato nella Pallacanestro Trieste, nella Benetton Treviso e nella Virtus Bologna. Sua ultima squadra la Victoria Libertas Pesaro, nella quale ha militato per tre stagioni centrando due promozioni di fila, prima dalla B d'eccellenza alla Lega2 e, l'anno successivo fino alla serie A.\nHa vinto due campionati di B d'eccellenza (Livorno e Pesaro) e di Lega2 (Virtus Bologna e Pesaro), due campionati juniores (Livorno), \u00e8 stato MVP dell'All Star Game di B d'eccellenza nel 1996, ha partecipato ad un All Star Game di Serie A e miglior giovane di Lega2 (trofeo Ancilotto) nel 1997, davanti a Manu Gin\u00f3bili.\nNazionale.\nHa fatto parte della nazionale maggiore sotto le gestioni di Ettore Messina, Bogdan Tanjevi\u0107 e Carlo Recalcati fino al 2004 dopo aver giocato in tutte le giovanili con cui ha vinto varie medaglie nelle competizioni europee, alle universiadi e ai Giochi del Mediterraneo ed essere stato capitano della Under 22.\nHa vestito la maglia della Nazionale, pi\u00f9 che altro nella fasi di preparazione delle manifestazioni internazionali principali, senza mai arrivare a parteciparne. Ha comunque avuto la soddisfazione di vincere una medaglia:"}
{"id": "1250763", "revid": "712828", "url": "https://it.wikipedia.org/wiki?curid=1250763", "title": "Zio Andrew", "text": ""}
{"id": "1250774", "revid": "124434971", "url": "https://it.wikipedia.org/wiki?curid=1250774", "title": "Eolo (auto)", "text": "Eolo \u00e8 la prima autovettura ad aria compressa inventata da Guy N\u00e8gre e la cui produzione \u00e8 stata prevista da parte della \"Moteur Developpement International\" (MDI); quest'ultima, a sua volta, ha ceduto la licenza per la costruzione e la commercializzazione della stessa ad altre societ\u00e0 come, ad esempio, in Italia, la \"Eolo Italia\".\nIl primo prototipo fu presentato nel 2001 al Motorshow di Bologna ma la macchina non \u00e8 mai entrata in produzione.\nFunzionamento teorico.\nUtilizza l'espansione d'aria come vettore di energia.\nL'aria compressa esce da serbatoi a temperatura estremamente bassa e con pressione elevata, circa 300 bar. L'espansione dell'aria viene quindi utilizzata per muovere un pistone o una turbina collegati a un albero. L'efficienza di un motore ad aria compressa \u00e8 del 10% senza contare gli attriti.\nLa costruzione in condizioni reali di utilizzo provoca per\u00f2 un problema tecnologico difficilmente superabile: l'aria compressa, decomprimendosi da cos\u00ec alte pressioni si raffredda fino a -40\u00a0\u00b0C e fa congelare la condensa sempre presente nell'aria, anche se essiccata, all'interno dell'impianto del motore, bloccandolo dopo pochi minuti di utilizzo. Non vi \u00e8 al momento notizia di auto prodotte con questa tecnologia che siano state in grado di funzionare in condizioni normali per pi\u00f9 di pochi minuti.\nEolo si dovrebbe collegare a una normale presa di corrente elettrica: in cinque ore circa, il compressore di cui \u00e8 dotata riempirebbe le bombole dell'aria compressa necessaria alla locomozione.\nProblemi di produzione.\nAl momento attuale non esiste ancora nessuna produzione di questo tipo di veicolo, seppure l'inizio della stessa fosse stata inizialmente promessa addirittura per il 1997 e in seguito posticipata una prima volta al 2002 e in seguito al 2004. Risultano solamente allo studio da parte della MDI due modelli, \"MiniCAT\" quale micro vettura da citt\u00e0 (sulla falsariga della Smart Fortwo) e la \"CityCAT\" per le percorrenze maggiori.\nIn Italia, l'autovettura ad aria compressa, dopo la sua presentazione statica, in pompa magna, al Motorshow di Bologna del 2001, avrebbe dovuto esser messa in produzione nel 2003 presso lo stabilimento di Ferentino (Frosinone), ma per gravi problemi sui diritti con la MDI non si \u00e8 riusciti n\u00e9 a costruirle n\u00e9 a metterle in commercio.\nI 76 dipendenti assunti in Italia dallo stabilimento produttivo furono messi in cassa integrazione e nel 2005 furono, infine, licenziati data l'impossibilit\u00e0 d'iniziarne la produzione.\nProblemi tecnici.\nNel tempo sono sopraggiunti dei problemi tecnici, tuttora non risolti, che hanno fermato lo sviluppo della Eolocar. Tra questi il pi\u00f9 importante \u00e8 la gi\u00e0 citata formazione di ghiaccio nel motore.\n\u00c8 da notare che l'energia necessaria per comprimere l'aria a pressioni elevate non \u00e8 trascurabile e quindi l'automobile sposterebbe l'inquinamento dall'automobile vera e propria all'impianto che produce l'energia utilizzata per alimentare il compressore che ricarica l'automobile.\nUn altro problema tecnico dell'automobile \u00e8 legato alla ridotta potenza del motore. Essendo il motore di ridotta potenza l'automobile \u00e8 realizzata principalmente in fibra di vetro, un materiale leggero ed economico ma anche fragile. Quindi in caso di incidente la scocca fornirebbe una ridotta protezione al passeggero della vettura.\nRitorno in produzione.\nIl 7 febbraio 2007 il gruppo MDI annunci\u00f2 di aver concesso al costruttore automobilistico indiano Tata Motors la licenza per la costruzione di prodotti che sfruttino la tecnologia del suo motore ad aria compressa.\nSu tutti i modelli, rispetto a quelli precedenti, sarebbe stato installato un telefono vivavoce GSM incorporato e un GPS e, inoltre, una scheda elettronica per l'accensione. La messa in commercio in India era prevista per il 2008, ma successivamente non si sono pi\u00f9 avute notizie della messa in produzione del mezzo.\nA giugno 2012, la MDI annunci\u00f2 nuovamente che entro met\u00e0 del 2013 l'auto sarebbe stata finalmente in vendita e in varie versioni, anche con motore combinato aria + Diesel. In occasione dell'annuncio furono diffusi ai media alcuni pdf che illustravano i concept di produzione e distribuzione nonch\u00e9 le foto dei vari modelli.\nMa non si seppe pi\u00f9 nulla della messa in produzione dell'auto. Anche le voci di una possibile produzione in Sardegna, in uno stabilimento nei pressi di Nuoro, non ebbero alcun riscontro pratico.\nAlla fine del mese di giugno 2014 fu presentata a Cagliari la AirPod 2.0, che si differenziava dalla prima versione per la linea esterna e per l'eliminazione dei due posti contromarcia. Alla presentazione i dirigenti della Air Mobility s.r.l. dichiararono che l'auto sarebbe stata prodotta in un nuovo stabilimento situato a Bolotana (NU) e commercializzata entro la fine del 2014. Il 24 giugno 2016 muore Guy N\u00e8gre.\nA giugno 2021 nel sito indicato per la produzione esistono solo due capannoni vuoti peraltro gi\u00e0 esistenti prima del 2014."}
{"id": "1250777", "revid": "73843", "url": "https://it.wikipedia.org/wiki?curid=1250777", "title": "Gianni Morandi", "text": "Occasionalmente \u00e8 stato anche cantautore e compositore per altri artisti. \u00c8 considerato una delle colonne portanti della musica leggera italiana, con oltre 50 milioni di dischi venduti in tutto il mondo.\nHa condotto il Festival della canzone italiana per due edizioni, 2011 e 2012, e l'ha vinto nel 1987. \u00c8 stato inoltre presidente onorario del Bologna Calcio dal 2010 al 2014.\nBiografia.\nGli inizi e gli anni sessanta.\nGian Luigi Morandi nasce l'11 dicembre 1944 in un paese dell'Appennino bolognese, Monghidoro, da una famiglia di modeste condizioni economiche; il padre Renato \u00e8 un ciabattino, mentre la madre Clara Eleonora Lorenzi (1923-2013) \u00e8 casalinga. Da giovane lavora come venditore di bibite nel cinema della sua citt\u00e0, ma anche come aiutante del padre in negozio. Morandi al riguardo ha raccontato: \"Nella bottega di mio padre, al mattino, prima di cominciare a lavorare lui mi costringeva a leggere ad alta voce alcune pagine del \"Capitale\" di Karl Marx e cinque metri del quotidiano \"l'Unit\u00e0\": era quella la misura giusta stabilita dal suo senso del dovere politico ideale prima di cominciare una giornata di lavoro. In famiglia per\u00f2 cantavamo tutti. In seguito vennero le feste dell'Unit\u00e0 dove fui invitato e, con un cachet di mille lire a serata, mi esibii finalmente su un palco. Era il tempo dei bambini prodigio, cos\u00ec la domenica facevo due esibizioni, una pomeridiana e l'altra serale. Mille lire ciascuna e da allora non ho mai smesso di cantare\".\nNel 1958 viene selezionato a un provino dalla maestra Alda Scaglioni di Bologna con il brano vincitore di Sanremo \"Nel blu dipinto di blu\" di Domenico Modugno. Nel frattempo prova senza successo a fare il pugile su consiglio di un arbitro internazionale. Partecipa a molti concorsi per voci nuove e sagre paesane, spesso con il gruppo di accompagnamento \"I Cadetti di Scaglioni\" (formato da musicisti di Bellaria), e nel 1961 ottiene la prima scrittura per tutta l'estate presso il Dancing Arlecchino di San Mauro Mare e partecipa al concorso \"Voci Nuove Disco d'Oro\" a Reggio Emilia, qualificandosi per la finale che si tiene il 15 aprile al \"Tarantola Club\": arriva nono dietro, tra gli altri, a Paola Neri (prima), Iva Zanicchi (seconda) e Orietta Berti (sesta). Il 15 aprile 1962 vince il Festival di Bellaria e il giorno dopo un arbitro di pugilato lo porta a Roma: dopo aver cantato cover di \"Non esiste l'amore\" di Adriano Celentano, \"Non arrossire\" di Giorgio Gaber e \"Il cane di stoffa\" di Pino Donaggio, viene assunto dalla RCA Italiana.\nEsordisce nel mondo discografico nel 1962 con \"Andavo a cento all'ora\", brano di notevole successo scritto da un emigrante in Francia, Toni Dori, e Franco Migliacci, che per l'occasione si firma con lo pseudonimo di \"Camucia\", e inciso nello stesso giorno con l'orchestra di Ennio Morricone insieme alla canzone \"Loredana\" con l'uscita del disco avvenuta tre giorni dopo. Pur non entrando in classifica, la canzone viene inclusa nel circuito dei juke box assieme alla successiva \"Go-kart twist\", che viene inserita anche nella colonna sonora della pellicola \"Diciottenni al sole\". Sempre nel 1962, il cantante incide il suo primo singolo di successo, \"Fatti mandare dalla mamma a prendere il latte\", e partecipa a numerose trasmissioni, fra le quali \"Alta pressione\", il 16 settembre 1962, e \"Il signore di mezza et\u00e0\" di Marcello Marchesi.\nCon \"In ginocchio da te\" Morandi vince il Cantagiro 1964, totalizza pi\u00f9 di un milione di copie vendute e rimane al primo posto della hit parade per 17 settimane consecutive; lo stesso anno incide \"Non son degno di te\", che vince nello stesso anno il neonato Festival delle Rose e che arriva primo per otto settimane, assieme a \"Se non avessi pi\u00f9 te\", \"Si fa sera\" (che arriva primo per quattro settimane) e \"La fisarmonica\". Il successo di questi brani \u00e8 cos\u00ec ampio da ispirare alcune pellicole cinematografiche dedicate quasi esclusivamente ai brani in questione, chiamati musicarelli. In questo periodo ricevette anche una proposta dal regista Marco Bellocchio per interpretare il protagonista della pellicola \"I pugni in tasca.\" Nonostante Morandi accettasse di buon grado la proposta, la sua casa discografica, la RCA, si oppose affermando che una scelta del genere avrebbe avuto un impatto negativo sulla sua carriera, a malincuore Morandi fu costretto a rinunciare e ritornare al pi\u00f9 innocuo filone dei musicarelli. Nel primo di questi (\"In ginocchio da te\"), girato subito dopo il ritorno dalla sua prima tourn\u00e9e della durata di 40 giorni in Giappone, Morandi conosce Laura Efrikian, di quattro anni pi\u00f9 grande di lui, figlia di un noto direttore d'orchestra di origine armena e attrice gi\u00e0 affermata. I due si fidanzano e il 13 luglio 1966, in gran segreto, verr\u00e0 celebrato il loro matrimonio. Lo stato di gravidanza della Efrikian permetter\u00e0 a Morandi un temporaneo rinvio degli obblighi di leva.Il 1966 \u00e8 anche l'anno della sua prima vittoria a \"Canzonissima\" (quell'anno intitolata \"La prova del nove\") con \"Non son degno di te\" e della seconda vittoria al Cantagiro con \"Notte di ferragosto\" che arriva prima in classifica per tre settimane. \n\u00c8 l'anno anche della svolta musicale. Mentre per la colonna sonora del film a episodi \"Amore all'italiana\" vengono ancora scelti una manciata di successi degli anni precedenti, un giovane cantautore di nome Mauro Lusini gli fa ascoltare le note di una canzone \"di protesta\", un pezzo che ha composto contro la guerra del Vietnam dal titolo \"C'era un ragazzo che come me amava i Beatles e i Rolling Stones\".\nGianni apprezza la canzone e decide di inciderla, malgrado il parere sfavorevole di Migliacci, contrario all'idea che Morandi interpretasse brani \"impegnati\", e la presenta, in coppia con Lusini, al Festival delle Rose. L'accoglienza del pubblico \u00e8 tiepida, mentre il brano non viene promosso in televisione a causa dell'accenno di polemica sulle scelte di politica estera nel testo del brano. Nel gennaio 1967 esso raggiunger\u00e0 la prima posizione in classifica per due settimane. A febbraio anche il singolo \"Se perdo anche te\" resta primo in classifica per due settimane.\nAll'inizio del 1967 la primogenita di Morandi, alla quale viene dato il nome di Serena, muore dopo poche ore di vita, proprio mentre suo padre gareggia nella finale di \"Scala Reale\" con \"La fisarmonica\" e viene sconfitto da Claudio Villa. Dopo poche settimane Morandi \u00e8 costretto a partire per il servizio militare in un periodo critico per la sua carriera: serve quindici mesi di leva e le autorit\u00e0 militari, nel timore di venire accusate di favoritismo, negano al cantante qualsiasi licenza per i primi sei mesi del servizio di leva, che viene svolto al CAR di Arma di Taggia e successivamente a Pavia in un reggimento dell'Arma del genio.\nNonostante ci\u00f2, Morandi continua ad essere presente in televisione sotto forma di voce registrata nelle sigle delle trasmissioni \"Giovani\" (\"Un mondo d'amore\", che arriva prima per quattro settimane), \"Partitissima\" (\"Mezzanotte fra poco\") e \"Settevoci\" (\"Una domenica cos\u00ec\"). L'11 dicembre 1967, durante la festa per il suo compleanno al ristorante \"Giovanni\" di Pavia, con la presenza tra gli altri di Laura Efrikian e Franco Migliacci, Ennio Melis gli consegna il settimo Disco d'oro, per il raggiungimento dei sette milioni di dischi venduti. In questo periodo esce nelle sale un film che Gianni aveva girato sotto la direzione di Duccio Tessari, \"Per amore, per magia\", il quale si rivela un fiasco al botteghino, nonostante fra i protagonisti vi siano Mina e Sandra Milo. Nel 1968 vince una seconda edizione di \"Canzonissima\", con \"Scende la pioggia\" (cover in italiano del brano \"Elenore\" della band The Turtles) che arriva prima in classifica per cinque settimane, successo ripetuto l'anno seguente con \"Ma chi se ne importa\" (vincitrice di Canzonissima 1969). In questo periodo fonda insieme con Migliacci le edizioni musicali Mimo (il nome deriva appunto dalle iniziali dei cognomi di Migliacci e Morandi) e l'omonima casa discografica, la MiMo, che fra l'altro edit\u00f2 le canzoni del primo album di Renato Zero \"No! Mamma, no!\". Nel dicembre 1969 il singolo \"Belinda\" \u00e8 primo in classifica per due settimane.\nAnni settanta e ottanta.\nNel 1970 rappresenta l'Italia all'Eurovision Song Contest di Amsterdam con \"Occhi di ragazza\", classificandosi all'ottavo posto. A Canzonissima 1970 si classifica al secondo posto con \"Capriccio\". Per il resto del decennio, il cantante incide diverse canzoni di stampo politico (\"Al bar si muore\") e recita nel film \"Le castagne sono buone\". Durante un concerto il 13 ottobre al Palasport di Torino, viene contestato dal pubblico. Durante tutti gli anni '70 il successo di Morandi diminuisce sensibilmente perch\u00e9 considerato un cantante tradizionalista e commerciale.\nAl Festival di Sanremo 1972, la canzone \"Vado a lavorare\" si classifica al quarto posto ma il disco registra scarse vendite, mentre a Canzonissima 1972, la canzone \"Il mondo cambier\u00e0\" giunge seconda. Qualche tempo dopo, Morandi annuncia il divorzio dalla Efrikian.\nNel 1973 interpreta il protagonista dello spettacolo teatrale \"Jacopone\", incentrato sulla figura del beato Jacopone da Todi vista in chiave moderna, con Paola Pitagora. Nel 1975 incide \"Il mondo di frutta candita\", interamente scritto da Ivano Fossati e Oscar Prudente, un lavoro curato che non vende nonostante sia la sigla della trasmissione RAI \"Alle nove della sera\"; in questo periodo con Ombretta Colli (moglie di Giorgio Gaber), conduce, sul primo canale, lo spettacolo \"Rete tre\", la cui sigla \"Sei forte pap\u00e0\" ottiene un discreto successo commerciale. Nel 1977 si iscrive al corso di contrabbasso al Conservatorio Santa Cecilia di Roma, non conseguendo il diploma.Morandi ritorna al successo negli anni ottanta con \"Canzoni stonate\", brano scritto da Mogol e Aldo Donati; in seguito, compie tourn\u00e9e negli Stati Uniti e Canada esibendosi al Madison Square Garden di New York, a Filadelfia, a Boston e al Maple Leaf Garden di Toronto accompagnato dal gruppo del Coro degli Angeli. Nello stesso periodo incide \"Grazie perch\u00e9\", \"Uno su mille\" e \"1950\" di Amedeo Minghi.\nNel 1981 fonda la Nazionale italiana cantanti, squadra di calcio impegnata in attivit\u00e0 di solidariet\u00e0, della quale \u00e8 stato presidente dal 1987 al 1992 e dal 2004 al 2006.\nNel 1983 partecipa al Festival di Sanremo con \"La mia nemica amatissima\" e subito va in tourn\u00e9e per due mesi in Russia e in Asia con il Coro degli Angeli.\nNel 1984 viene prodotto lo sceneggiato televisivo \"Voglia di volare\", del quale \u00e8 protagonista con l'attrice francese Claude Jade; a questa fiction seguiranno \"Voglia di cantare\" nel 1985 e \"La voglia di vincere\" nel 1986. Nel 1987 assieme a Umberto Tozzi ed Enrico Ruggeri vince il Festival di Sanremo con \"Si pu\u00f2 dare di pi\u00f9\", mentre l'anno successivo, Morandi registra, insieme all'amico Lucio Dalla, l'album Dalla/Morandi in cui spiccano \"Chiedi chi erano i Beatles\" e \"Che cosa rester\u00e0 di me\" composta da Franco Battiato. Nel 1989 esce \"Variet\u00e0\", album di buon successo grazie al singolo \"Bella signora\".\nAnni novanta e duemila.\nNel 1992 esce il singolo di successo \"Banane e lampone\": l'anno seguente, sull'onda del successo discografico del brano, partono i concerti MORANDI MORANDI, noti come i \"concerti dell'autobus\" per via di un autobus a grandezza reale presente sulla scena. Il successo di pubblico \u00e8 alto e i concerti proseguono per oltre un anno registrando 270 date nei teatri italiani, con alcune tappe in Europa, negli USA e in Canada. Nel 1995 torna a Sanremo cantando \"In amore\" in coppia con Barbara Cola e arriva secondo in classifica, seguito nell'ottobre 1996 dall'album \"Morandi\" (seguito a sua volta dalla miniserie televisiva \"La voce del cuore\", con Mara Venier). Una delle canzoni dell'album, \"La Regina dell'ultimo tango\", partecipa al Festivalbar 1996. La serie di concerti \"Morandi 1996\" ottiene un grande successo: la RAI, per la conclusione del giro di concerti, ne trasmette uno in diretta dal Teatro delle Vittorie di Roma con uno share del 30%. Nel 1998 esce il doppio CD \"30 volte Morandi\", album che contiene tre inediti e 27 brani dell'artista completamente rivisitati con nuovi arrangiamenti. Nello stesso anno suo figlio Marco (divenuto cantante come il padre) partecipa al Festival di Sanremo con il suo gruppo \"Percentonetto\". Nel 1999 si presenta come ospite al Festival di Sanremo con i brani \"Vita\" e \"Lasciarsi per amore\".\nNel 1999 conduce su Rai uno la trasmissione \"C'era un ragazzo\", la quale ottiene una media di 9 milioni di telespettatori a puntata. Tra gli autori del variet\u00e0 spicca anche l'amico Lucio Dalla, ospite di una delle puntate. Il loro sodalizio televisivo li vedr\u00e0 duettare e interagire anche nella prima puntata de \"La bella e la besthia\" nel 2002 su Rai1 e alla prima puntata de \"Angolo del cielo\" nel 2010 su Sky Uno, show condotti da Lucio Dalla. Morandi a sua volta ricambier\u00e0 ospitandolo a \"Uno di noi\" nel 2002, a \"Non facciamoci prendere dal panico\" nel 2006 e alla terza puntata di \"Grazie a tutti\" nel 2009, tutti in onda su Rai 1. \nNel 2000 presenta a Sanremo \"Innamorato\", scritta da Eros Ramazzotti piazzandosi al terzo posto. Nel 2002 conduce in televisione \"Uno di noi\", spettacolo abbinato alla Lotteria Italia, seguito da una media di 5-6 milioni di telespettatori. In contemporanea esce l'album \"L'amore ci cambia la vita\" (200.000 copie vendute), il primo disco pubblicato dalla Sony Music, sua nuova casa discografica dopo l'uscita dalla RCA. Nasce anche il primo fan club ufficiale \"MorandiMania Fan Club\".\nNel 2004 Morandi pubblica un nuovo album, \"A chi si ama veramente\", e torna in TV con lo spettacolo in prima serata su Canale 5 \"Stasera Gianni Morandi\", una serata unica senza ospiti di richiamo, che raggiunge i 6 milioni di telespettatori e oltre il 28% di share. Comincia anche un lungo giro di concerti per le citt\u00e0 italiane. Il 28 settembre 2006 conduce su Rai 1 un programma musicale itinerante in sei puntate, dal titolo \"Non facciamoci prendere dal panico\". Il 6 ottobre esce il nuovo album, \"Il tempo migliore\", il 34\u00ba della sua carriera, sugli stessi livelli del lavoro precedente. L'8 novembre 2006 esce il suo libro-diario, \"Diario di un ragazzo italiano\". Il 19 ottobre 2007 esce una raccolta dal titolo \"Grazie a tutti\" che contiene 50 fra i brani pi\u00f9 significativi della sua carriera con l'inedito \"Stringimi le mani\", composto per lui da Pacifico e un duetto con Claudio Baglioni sulle note di \"Un mondo d'amore\". Il 25 febbraio 2008 apre il Festival di Sanremo cantando la canzone di Domenico Modugno \"Nel blu dipinto di blu\". Il 13 settembre, durante la finalissima di Miss Italia 2008, presenta in anteprima assoluta il singolo inedito \"Un altro mondo\", brano composto da Francesco Tricarico, contenuto nella raccolta dal titolo \"Ancora... grazie a tutti\", pubblicata su 3 CD e contenente tre brani totalmente inediti per l'artista (\"Un altro mondo\", \"Nel blu dipinto di blu\", \"Che sar\u00e0\") e la versione solista di \"Non ti dimenticher\u00f2\", precedentemente pubblicata in duetto con Alexia.\nNell'aprile 2009 partecipa all'incisione del brano \"Domani 21/04.2009\" di Mauro Pagani, i cui proventi sono stati devoluti alle popolazioni colpite dal terremoto dell'Aquila. L'8 maggio riceve a Lamezia Terme il \"Riccio d'Argento\" per il \"Miglior Live dell'Anno\" nella XXIII edizione della rassegna \"Fatti di Musica\" diretta da Ruggero Pegna. Il 15 maggio esce per la Sony il volume 1 del progetto di Alberto Zeppieri per il World Food Programme dell'ONU \"Capo Verde, terra d'amore\", duettando con Cesaria Evora nella canzone di apertura \"Crepuscolare solitudine\", di Teofilo Chantre e Alberto Zeppieri. Il 28 agosto esce la sua nuova canzone \"Grazie a tutti\" che fa parte di un CD-DVD pubblicato il 25 settembre. Dall'8 novembre 2009 conduce un nuovo variet\u00e0 intitolato \"Grazie a tutti\" (come l'album omonimo), in onda su Rai 1, affiancato da Alessandra Amoroso e dal comico Franco Neri. Nel 2009 ha cantato anche nel disco di Claudio Baglioni \"Q.P.G.A.\", nella canzone \"Il ricordo\".\nAnni 2010.\nDomenica 6 giugno 2010 \u00e8 ospite della prima edizione della serata di gala \"Arena di Verona, lo spettacolo sta per iniziare\" condotto da Antonella Clerici. Il cantante replica la sua partecipazione l'anno successivo per la seconda edizione dove si esibisce anche ne \"Il Canto degli Italiani\". \nConduce il Festival di Sanremo 2011, affiancato da Bel\u00e9n Rodr\u00edguez, Elisabetta Canalis e Luca e Paolo vinto da Roberto Vecchioni, con la canzone \"Chiamami ancora amore\".Il 2 maggio 2011, insieme a Roberto Vecchioni, prende parte al programma televisivo musicale \"Due\"\nNello stesso anno partecipa con Massimo Ranieri al programma televisivo \"Avevo un cuore che ti amava tanto\" trasmesso su Rai 1 in memoria di Mino Reitano, interpretando canzoni portate al successo dal cantante.\nTorna a Sanremo come conduttore nell'edizione del 2012 assieme a Rocco Papaleo e Ivana Mr\u00e1zov\u00e1. Nell'ultima puntata canta assieme ad Adriano Celentano la canzone \"Ti penso e cambia il mondo\".\nIl 25 giugno 2012 Morandi partecipa con i Nomadi, Francesco Guccini, Laura Pausini, Luciano Ligabue, Nek e i Modena City Ramblers al concerto \"Emilia live\", a Bologna allo Stadio Renato Dall'Ara, per raccogliere fondi per aiutare le popolazioni colpite dal terremoto dell'Emilia. \u00c8 l'unico ospite dell'evento musicale \"Rock Economy\" di Adriano Celentano dall'Arena di Verona su Canale 5. Il 4 marzo 2013 presenta, in diretta su Rai 1, una serata evento per i 70 anni di Lucio Dalla, mentre il 1\u00ba ottobre esce \"Bisogna vivere\", il suo nuovo album di inediti che esordisce nella terza posizione della classifica FIMI. L'album contiene il singolo \"Solo insieme saremo felici\", entrato in rotazione radiofonica il 19 luglio. Il 7 e l'8 ottobre 2013 tiene due concerti all'Arena di Verona trasmessi in diretta su Canale 5 con una media spettatori di 6 milioni. Si tratta del \"Gianni Morandi - Live in Arena\" che ha visto la partecipazione di Fiorello, Raffaella Carr\u00e0, Rita Pavone, Noemi, Riccardo Cocciante, Ennio Morricone, Cher, Amii Stewart, Bianca Atzei, Nina Zilli, Checco Zalone e il figlio Marco.\nIl 10 giugno 2014 \u00e8 uno dei super ospiti della serata-evento \"Lo spettacolo dello sport\" nella quale si sono celebrati i 100 anni del CONI. Nel corso della serata, condotta da Paolo Bonolis, il cantante si \u00e8 esibito in Uno su mille e Solo insieme saremo felici e ha raccontato numerosi aneddoti sulla maratona. Il 30 ottobre conduce la quarta puntata di \"Zelig\" insieme a Geppi Cucciari che registra 3.757.000 telespettatori. Nonostante non sia il programma pi\u00f9 visto della serata, la conduzione Morandi-Cucciari viene premiata dalla critica.. Il 7 dicembre \u00e8 ospite su Rai 1 a \"L'Arena\", il programma curato e condotto da Massimo Giletti, con uno share del 21,89%. L'11 aprile 2015 ha duettato durante il primo serale di \"Amici di Maria De Filippi\" con la cantante Paola Marotta nel brano \"C'era un ragazzo che come me amava i Beatles e i Rolling Stones\". Il 1\u00ba novembre 2015 \u00e8 ospite a Che tempo che fa insieme con la scrittrice Dacia Maraini per ricordare Pier Paolo Pasolini a 40 anni dalla sua morte.\nNel marzo 2015 annuncia su Facebook un progetto con il collega Claudio Baglioni chiamato \"Capitani coraggiosi\", nome ispirato al romanzo di Rudyard Kipling. Il progetto riguarda una serie di dieci concerti al centrale del Foro Italico a Roma, che vede impegnati i cantautori nel settembre 2015. Il 15 giugno viene presentato il singolo in promozione all'iniziativa, \"Capitani coraggiosi\", scritto da Baglioni. Il brano vede il duetto dei due cantanti, mentre il videoclip \u00e8 girato principalmente a Norcia. L'operazione ha coinvolto diversi personaggi del mondo della musica, dello spettacolo, giornalisti e varie personalit\u00e0 (tra gli altri Roberto Vecchioni, Gigi D'Alessio, Silvio Muccino, Paolo Belli, Massimo Ghini, Laura Pausini e Max Pezzali), ed \u00e8 stata promossa anche con l'omonimo show televisivo condotto da Baglioni e Morandi andato in onda il 29 giugno 2015 su Rai Uno. Nel 2017 ha collaborato con il cantante Fabio Rovazzi alla canzone Volare, una delle canzoni pi\u00f9 influenti dell'estate di tale anno.\nNel 2018 festeggia i suoi 60 anni di carriera al Gru Village di Grugliasco (TO) con un concerto.\nNel 2019, la sua canzone \"In ginocchio da te\" del 1964 ottiene una rinnovata popolarit\u00e0 poich\u00e9 inserita in una delle scene principali del film sudcoreano \"Parasite\", vincitore l'anno seguente di quattro Premi Oscar, tra cui quello per il miglior film.\nAnni 2020.\nNella primavera del 2020, Morandi \u00e8 stato uno degli interpreti di \"Ma il cielo \u00e8 sempre blu\", singolo discografico commercializzato con lo scopo di raccogliere fondi per contrastare il SARS-CoV-2.\nIl 9 giugno seguente ad Assisi conduce \"Con il cuore - Nel nome di Francesco\" insieme a Carlo Conti.\nLa sera di Capodanno conduce, insieme ad Amadeus e sempre su Rai 1, \"L\u2019anno che verr\u00e0.\"\nL'11 giugno 2021 esce il nuovo singolo, scritto da Jovanotti e dal titolo \"L'allegria\". Esso gli permette di ritornare sulle scene dopo un brutto incidente nella sua casa, a Bologna.\nIl 4 dicembre 2021 viene ufficializzata la sua partecipazione in gara al Festival di Sanremo 2022, a 22 anni dall'ultima apparizione in veste di concorrente; il 15 dicembre viene annunciato che il brano portato da Morandi al Festival sar\u00e0 \"Apri tutte le porte\", scritto da Jovanotti. La canzone conquista il terzo posto nella classifica finale della kermesse, aggiudicandosi anche il premio \"Lucio Dalla\" assegnato dalla Sala stampa. Nella stessa edizione Morandi vince la serata cover con un medley cantato in coppia con lo stesso Jovanotti.\nVita privata.\n\u00c8 stato sposato dal 1966 al 1979 con Laura Efrikian, da cui ha avuto tre figli: Serena (nata nel 1967 ma vissuta poche ore), Marianna (1969), che \u00e8 stata a lungo compagna del cantautore Biagio Antonacci, e Marco (1974), che ha intrapreso anche lui la carriera musicale. Il 10 novembre 2004 ha sposato in seconde nozze Anna Dan, da cui ha avuto un figlio, Pietro (1997), diventato musicista come il padre e il fratello maggiore, con il nome d'arte Tredici Pietro.\nAppassionato podista, Morandi ha corso in dieci maratone, tra le quali quelle di New York (tre volte), Berlino, Londra, Parigi, Milano e Bologna, ed in 41 mezze maratone, tra il 1997 al 2016.\nDa sempre tifoso del , nel 1988 compose per la squadra, insieme ai colleghi e concittadini Luca Carboni, Lucio Dalla e Andrea Mingardi, l'inno \"Le Tue Ali Bologna\". Nel 2010 partecip\u00f2 alla cordata di imprenditori felsinei, organizzata dal banchiere Giovanni Consorte, per salvare la squadra rossobl\u00f9 dal fallimento; il 20 dicembre dello stesso anno l'allora neopresidente del club, Massimo Zanetti, lo nomin\u00f2 presidente onorario, carica che Morandi ha ricoperto fino al 15 ottobre 2014, quando il club \u00e8 stato acquisito della cordata statunitense guidata da Joe Tacopina.\nProgrammi televisivi.\nCarosello.\nGianni Morandi partecip\u00f2 ad alcune serie della rubrica pubblicitaria televisiva \"Carosello\":"}
{"id": "1250783", "revid": "7336", "url": "https://it.wikipedia.org/wiki?curid=1250783", "title": "Teorie cospirative", "text": ""}
{"id": "1250785", "revid": "7336", "url": "https://it.wikipedia.org/wiki?curid=1250785", "title": "Teoria cospirativa", "text": ""}
{"id": "1250787", "revid": "78273", "url": "https://it.wikipedia.org/wiki?curid=1250787", "title": "Principe Caspian", "text": ""}
{"id": "1250788", "revid": "767487", "url": "https://it.wikipedia.org/wiki?curid=1250788", "title": "Headcat", "text": "Gli HeadCat (precedentemente noti come The Head Cat sono un progetto rockabilly nato negli Stati Uniti nel 2000 da Lemmy Kilmister (Mot\u00f6rhead), Danny B. Harvey (Rockats, 13 Cats, Lonesome Spurs) e Slim Jim Phantom (Stray Cats).\nIl nome deriva dall'unione dei loro gruppi: \"Mot\u00f6rhead\", \"13 Cats\" e \"Stray Cats\".\nBiografia.\nIl gruppo ha inciso tre album: nel 2000 \u00e8 stato pubblicato \"Lemmy, Slim Jim &amp; Danny B.\", noto anche come \"Rock &amp; Roll Forever\". E, nel 2006, sar\u00e0 edito dalla Cleopatra Records, il pi\u00f9 ufficiale \"Fool's Paradise\": contiene quasi tutte (eccetto tre) le tracce del primo album.\nNello stesso anno \u00e8 stato pubblicato anche il DVD dal vivo \"Rockin' the Cat Club - Live from the Sunset Strip\".\nIn tutte e tre le pubblicazioni, gli Head Cat suonano cover di pezzi famosi rockabilly degli anni sessanta e settanta, tra cui figurano anche artisti come Elvis Presley.\nNell'estate 2011 \u00e8 uscito l'album \"Walk the Walk...Talk the Talk\", che contiene sempre cover di pezzi famosi, ma anche due inediti, \"American Beat\" e \"The Eagle Flies On Friday\".\nIl 28 dicembre 2015 \u00e8 morto, dopo aver compiuto da poco 70 anni, il cantante Lemmy Kilmister a causa di un cancro alla prostata e di un'insufficienza cardiaca congestizia.\nIl 3 dicembre 2016 in quel di Berlino il gruppo ha eseguito il loro primo show dopo la morte dello storico frontman, in una serata proprio in suo onore intitolata \"Long Live Lemmy\".\nNel maggio 2017 \u00e8 stato invece rivelato che l'ex Morbid Angel David Vincent sostituir\u00e0 il compianto leader e che quindi il gruppo continuer\u00e0 con i concerti e i tour. La prima cover presentata con lui alla voce \u00e8 \"T For Texas\"."}
{"id": "1250791", "revid": "275619", "url": "https://it.wikipedia.org/wiki?curid=1250791", "title": "Ebizo", "text": ""}
{"id": "1250792", "revid": "712828", "url": "https://it.wikipedia.org/wiki?curid=1250792", "title": "Dottor Cornelius", "text": ""}
{"id": "1250798", "revid": "712828", "url": "https://it.wikipedia.org/wiki?curid=1250798", "title": "Re Miraz", "text": ""}
{"id": "1250801", "revid": "289247", "url": "https://it.wikipedia.org/wiki?curid=1250801", "title": "Telmarini", "text": ""}
{"id": "1250808", "revid": "298055", "url": "https://it.wikipedia.org/wiki?curid=1250808", "title": "Cair Paravel", "text": ""}
{"id": "1250809", "revid": "298229", "url": "https://it.wikipedia.org/wiki?curid=1250809", "title": "Meeting Gaz de France 2007", "text": "Il Meeting Gaz de France 2007 \u00e8 un meeting di atletica leggera svoltosi il 6 luglio 2007 a Saint-Denis, in Francia, facente parte del circuito IAAF World Athletics Tour, di cui rappresenta il tredicesimo appuntamento stagionale. Il meeting \u00e8 valido anche come secondo appuntamento della IAAF Golden League."}
{"id": "1250812", "revid": "289247", "url": "https://it.wikipedia.org/wiki?curid=1250812", "title": "Casa di Aslan", "text": ""}
{"id": "1250826", "revid": "601933", "url": "https://it.wikipedia.org/wiki?curid=1250826", "title": "Cuore di cane", "text": "Cuore di cane (in russo: \"\u0421\u043e\u0431\u0430\u0447\u044c\u0435 \u0441\u0435\u0440\u0434\u0446\u0435\", \"Soba\u010d'e serdce\") \u00e8 un romanzo fantascientifico-satirico di Michail Afanas'evi\u010d Bulgakov, che narra la storia della trasformazione chirurgica di un cane in un uomo: \u00e8 chiaro l'intento di parodiare con una favola morale il nuovo regime sovietico, che sperimentava il suo proposito di forgiare la societ\u00e0 ex novo. Venne scritta al tempo in cui fu ideata la NEP - acronimo per \"Novaja Ekonomi\u010deskaja Politika\" - la nuova politica economica approvata da Lenin dopo il fallimento della sovietizzazione forzata dell'economia.\nTrama.\nCos\u00ec inizia \"Cuore di cane\": un cane randagio muore di freddo e di fame in una viuzza del centro di Mosca. Durante la sua agonia, il randagio (che come molti altri cani di strada possiede un proprio punto di vista e sa pure leggere) osserva e giudica cinicamente l'umanit\u00e0 che gli passa attorno: dai cuochi del Consiglio dell'Alimentazione Nazionale agli spazzini del Comune di Mosca, dalla dattilografa di categoria nona al professionista medio borghese.\nEd \u00e8 proprio questo cittadino che si avviciner\u00e0 al nostro cane, battezzandolo Pallino (\u0160arik, \u0428\u0430\u0440\u0438\u043a, nome nell'originale russo), e decider\u00e0 di accoglierlo nella sua dimora. Per l'ex-randagio Pallino si apriranno nuovi orizzonti: un tetto, cibo a volont\u00e0, l'opportunit\u00e0 di passare indisturbato davanti al portiere del palazzo del suo padrone. In definitiva si sente felice e soddisfatto della sua nuova condizione di cane d'appartamento.\nIl padrone di Pallino \u00e8 Filip Filipovi\u010d Preobra\u017eenskij, professore di medicina di fama mondiale, andrologo e ginecologo, impegnato in una ricerca sul ringiovanimento del corpo umano. In una parte del racconto Bulgakov colloca, in un angolo dello studio del professor Preobra\u017eenskij, Pallino, che assiste alla sfilata dei pazienti del medico, \"un campionario gerontologico della belle \u00e9poque\", vecchi in cerca di giovent\u00f9.\nA un tratto il professor Preobra\u017eenskij si accorda col suo assistente dottor Bormental per mettere in atto un esperimento straordinario: trapiantare i testicoli e l'ipofisi di un uomo morto al cane Pallino. Dal momento in cui Pallino viene anestetizzato per l'intervento, alla narrazione come flusso di pensiero di Pallino si sostituiscono le pagine del diario di Bormental, che analizza l'andamento del soggetto operato: prima \"cane\", poi \"individuo\", poi \"homunculus\": il cane Pallino dopo il trapianto dell'ipofisi inizia a camminare su due zampe, perde la coda, i peli e gli artigli, acquisisce la parola... ma eredita le informazioni cerebrali dell'uomo da cui ha ricevuto l'ipofisi, morto accoltellato in una bettola moscovita. Perci\u00f2 si abbandona al turpiloquio, commette oscenit\u00e0, parla di Marx e di Engels (si riempie la bocca di retorica sovietica che risulta abbastanza ostica a Preobra\u017eenskij) ma poi insegue animalescamente i gatti per casa.\nAd un certo punto, dopo l'ultima bravata di Pallino (che ha assunto il nome da cittadino registrato all'Anagrafe del Comune di Mosca di Poligraf Poligrafovi\u010d Pallinov), Preobra\u017eenskij e soprattutto il dottor Bormental decidono di far cessare la snervante presenza nel modo pi\u00f9 brusco: il signor Pallinov viene privato dell'ipofisi umana e torna ad essere un normale cane da appartamento a nome Pallino.\nLa storia si presta a diverse chiavi interpretative: \u00e8 una disincantata satira sui \"nuovi ricchi\" usciti vincenti nella rivoluzione sovietica - dopo la fine della guerra civile e del cosiddetto comunismo di guerra, Lenin si vide costretto a sostituirvi una Nuova Politica Economica, la Nep, che lasciava una certa libert\u00e0 di iniziativa, per quanto limitata; pure rivela una profetica critica degli eccessi della scienza nel momento in cui si spinge oltre i confini dell'utile e del naturale. Verso il termine del racconto il Professor Preobra\u017eenskij stesso cos\u00ec esprime il suo senso di frustrazione per la \"scoperta\" che non \u00e8 una scoperta:\nAdattamenti cinematografici.\n\"Cuore di cane\" ha ispirato l'omonimo film di Alberto Lattuada del 1975 e un film televisivo di Vladimir Bortko del 1988.\nIn musica.\nNella sua biografia, \"Perfetto difettoso\", Piero Pel\u00f9 spiega come si sia ispirato all'opera di Bulgakov per scrivere il brano \"Cane\", contenuto nel secondo LP dei Litfiba, 17 re.\nIl romanzo ha anche ispirato il compositore russo Aleksandr Michajlovi\u010d Raskatov, che tra il 2008 e il 2009 ha composto un'opera (in due atti, sedici scene e un epilogo) dal titolo omonimo, su libretto di Cesare Mazzonis e George Edelman."}
{"id": "1250835", "revid": "298229", "url": "https://it.wikipedia.org/wiki?curid=1250835", "title": "Athletissima 2007", "text": "L'Athletissima 2007 \u00e8 un meeting di atletica leggera svoltosi il 10 luglio 2007 a Losanna, in Svizzera, facente parte del circuito IAAF World Tour, di cui rappresenta il quattordicesimo appuntamento stagionale."}
{"id": "1250836", "revid": "167080", "url": "https://it.wikipedia.org/wiki?curid=1250836", "title": "Cid Campeador", "text": ""}
{"id": "1250838", "revid": "114860674", "url": "https://it.wikipedia.org/wiki?curid=1250838", "title": "Diatesi passiva", "text": "La diatesi passiva \u00e8 un tipo di diatesi circostanziale che eleva l'argomento paziente (espresso tramite l'oggetto) in un soggetto, rimanendo semanticamente il paziente. Il soggetto viene invece declassato in un argomento obliquo, in genere un complemento d'agente.\nVa innanzitutto premesso che tale forma verbale non \u00e8 possibile nei verbi intransitivi, ma solo nei verbi transitivi.\nIl senso della costruzione passiva \u00e8 quello di mettere in evidenza il punto di vista dell'oggetto semantico, quello che subisce dunque l'azione. Per esempio, la frase attiva:\nPu\u00f2 essere trasformata in una proposizione passiva:\nI rapporti tra agente e paziente di fatto rimangono invariati, e dal punto di vista semantico possiamo dire che \"i biscotti\" resta un oggetto. Ci\u00f2 che cambia completamente \u00e8 comunque la struttura grammaticale dell'enunciato; \"i biscotti\" assume il ruolo di soggetto grammaticale ed arriva quindi a determinare quella che sar\u00e0 la forma del verbo:\n\"il cane\" conserva il ruolo di agente, ma perde invece il ruolo di soggetto grammaticale per diventare un complemento che come tale, non dovr\u00e0 neanche necessariamente essere specificato (\"I biscotti sono mangiati\").\nLa diatesi passiva nelle lingue indoeuropee.\nIl Proto-indoeuropeo conosceva soltanto la diatesi attiva e la diatesi media. Perci\u00f2 le lingue che ne derivano, hanno formato autonomamente la coniugazione passiva. In genere, le forme sono simili alla diatesi media. \u00c8 il caso del latino, che flette i verbi tramite il tema -r, originario della diatesi media indoeuropea. Tale coniugazione nei temi del presente \u00e8 di tipo analitico, cio\u00e8 viene espressa mediante un'unica desinenza, al contrario delle forme del tema del perfetto che sono di tipo perifrastico, con ausiliare \"essere\". Si confrontino per esempio la diatesi passiva latina e la diatesi media tocaria, continuazione della diatesi media indoeuropea:\nLa diatesi media continua in latino nella diatesi deponente e nella diatesi semi-deponente, le quali hanno una coniugazione quasi identica alla forma passiva, ma semanticamente hanno lo stesso valore della diatesi attiva.\nIl greco ha una diatesi passiva morfologicamente distinta da quella media soltanto nel futuro e nell'aoristo.\nIn italiano.\nLa lingua italiana usa una diatesi passiva \"perifrastica\", ovvero, non viene usata una singola parola, ma piuttosto una costruzione che contempla pi\u00f9 parole. Nel caso specifico dell'italiano, \u00e8 formata da un verbo ausiliare (\"essere\" o \"venire\") e il participio passato (che per i verbi transitivi ha valore passivo) del verbo originario.\nIn italiano, questo tipo di coniugazione perifrastica fa coesistere due participi passati nello stesso sintagma verbale quando il verbo \u00e8 flesso ai tempi composti (trapassato, futuro anteriore ecc...):\nStatica e dinamica.\nLa diatesi passiva si divide principalmente in due categorie: la diatesi passiva statica e la diatesi passiva dinamica. La diatesi statica indica uno stato \"fermo\", \"immobile\" del paziente, indica una caratteristica che ha ricevuto in precedenza da un agente.\nL'italiano usa due verbi per indicare se la diatesi passiva \u00e8 \"statica\" o \"dinamica\": essere e venire. Il verbo \"essere\" traduce indistintamente sia la diatesi passiva statica sia dinamica:\nQuesta frase pu\u00f2 voler dire \"la porta viene aperta da qualcuno\" (dinamica) o semplicemente indicare uno stato, una condizione della porta: \"la porta \u00e8 aperta\" (statica: la porta 'sta' o 'si trova' aperta).\nNella frase:\nNonostante non sia presente un agente, la frase indica che \"la porta viene aperta da qualcuno\", ed \u00e8 sottinteso che ci sia qualcuno che sta compiendo un'azione, quella di aprire la porta, e quindi la diatesi passiva \u00e8 unicamente dinamica.\nIn tedesco.\nVerbo ausiliare passivo statico: sein (essere)\nVerbo ausiliare passivo dinamico: werden (diventare)\nIn spagnolo.\nLo spagnolo ha due verbi corrispondenti all'italiano \"essere\": \"ser\" e \"estar\". I due verbi distinguono i due tipi di diatesi passiva. \"Ser\" \u00e8 usato per la forma \"dinamica\":\nEstar \u00e8 usato per formare la diatesi statica:\nIn olandese.\nL'olandese distingue addirittura la diatesi statica, dinamica e la semplice copula:\nQuesta distinzione \u00e8 possibile in inglese per alcuni verbi, come nel caso della frase \"The store was open\" (copula) che \u00e8 distinto da \"the store was opened\" (\u00e8 stato aperto da qualcuno), ma questa distinzione non sempre \u00e8 possibile (\"the store was closed\" ne \u00e8 un esempio).\nLa quarta persona nelle lingue balto-finniche.\nAlcune lingue non contrastano le diatesi, ma semplicemente pronomi di persona con aspetto simile. Per esempio, le lingue baltofinniche come il finlandese e l'estone hanno un \"passivo\" che concettualmente postula una \"quarta persona\" mai menzionata prima (chiamata \"persona passiva\" o \"persona comune\") piuttosto che scambiare il soggetto e l'oggetto.\nPer esempio, la frase \"La casa \u00e8 stata abbattuta\" diventa:\nTale frase d\u00e0 l'idea che qualcuno, una certa persona non menzionata sta abbattendo (con il soffio dei propri polmoni) la casa.\nOltre alla quarta persona, pu\u00f2 essere usata anche la transitivit\u00e0: per esempio, Ongelma ratkaistiin (frase transitiva), significa \"Qualcuno ha risolto il problema\", mentre Ongelma ratkesi usa un verbo anticausativo, e significa \"Il problema \u00e8 stato risolto\".\nLa diatesi passiva nelle lingue a tema prominente.\nLe lingue a tema prominente come il mandarino standard tendono a non impiegare frequentemente la diatesi passiva. I parlanti del cinese costruiscono la diatesi passiva preponendo all'agente la particella bei- e risistemando il normale ordine delle parole. Per esempio, questa frase usa una diatesi attiva:\nTale frase pu\u00f2 essere trasformata in:\nInoltre, mediante l'aggiunta dell'ausiliare shi (essere) la diatesi passiva \u00e8 usata per enfatizzare l'identit\u00e0 dell'agente. Questo esempio d\u00e0 enfasi al \"cane\", presumibilmente in contrapposizione a qualche altro animale:\nNonostante sia una lingua a tema prominente, il giapponese impiega la diatesi passiva abbastanza frequentemente, e ha due tipi di diatesi passiva, una che corrisponde alla diatesi passiva italiana e un'altra chiamata diatesi passiva indiretta, assente in italiano. Questa diatesi indiretta \u00e8 usata quando \u00e8 successo qualcosa di brutto e indesiderato a colui che parla:"}
{"id": "1250839", "revid": "21880", "url": "https://it.wikipedia.org/wiki?curid=1250839", "title": "Cratenidae", "text": ""}
{"id": "1250840", "revid": "1873017", "url": "https://it.wikipedia.org/wiki?curid=1250840", "title": "Stichting Betaald Voetbal Excelsior", "text": "Lo Stichting Betaald Voetbal Excelsior, noto anche come Excelsior Rotterdam, o pi\u00f9 semplicemente Excelsior, \u00e8 una societ\u00e0 calcistica olandese con sede nella citt\u00e0 di Rotterdam, milita in Eerste Divisie, la seconda divisione del calcio olandese. \u00c8 uno dei tre club professionistici di Rotterdam insieme al Feyenoord e allo Sparta Rotterdam.\nStoria.\nIl club \u00e8 stato fondato il 23 luglio 1902 e prima era conosciuto con il nome di \"Rotterdamse Voetbal en Atletiek Vereniging Excelsior\". Il club \u00e8 stato, fino al 2006, una societ\u00e0 satellite del ben pi\u00f9 blasonato Feyenoord e grazie a questo sodalizio ha ricevuto soldi e giocatori. Attualmente l'intesa prosegue solo tra le squadre giovanili.\nDopo 5 stagioni consecutive in Eredivisie, senza mai ottenere grandi traguardi, il club conclude al 16\u00ba posto al termine della stagione 2018-2019, ottenendo un posto negli spareggi promozione/retrocessione contro il , giunto ottavo in Eerste Divisie. Nonostante i favori del pronostico, il club di Rotterdam cade per 2-1 in trasferta e viene fermato sull\u20191-1 tra le proprie mura, retrocedendo, di conseguenza, in seconda divisione.\nStadio.\nL'Excelsior gioca le sue partite casalinghe allo Stadion Woudestein di Rotterdam; venne inaugurato il 9 settembre 1939 e ricostruito tra il 1997 e il 2000. Ha una capienza di 3.527 posti disponibili, fatto che lo rende il pi\u00f9 piccolo stadio di una squadra di Eredivisie.\nRosa 2020-2021.\n \nRosa 2019-2020.\n \nRosa 2018-2019.\n "}
{"id": "1250841", "revid": "486946", "url": "https://it.wikipedia.org/wiki?curid=1250841", "title": "Quiver tree", "text": ""}
{"id": "1250843", "revid": "486946", "url": "https://it.wikipedia.org/wiki?curid=1250843", "title": "Kokerboom", "text": ""}
{"id": "1250845", "revid": "123597652", "url": "https://it.wikipedia.org/wiki?curid=1250845", "title": "Governo in esilio della Polonia", "text": "Il governo della Repubblica Polacca in esilio fu il governo della Polonia dopo che la nazione venne occupata dalla Germania nazista e dall'Unione Sovietica nel 1939. Durante la seconda guerra mondiale, il governo in esilio polacco diresse le forze partigiane polacche (l'Armia Krajowa) da Londra. Al termine del conflitto, non fu riconosciuto e rimase senza poteri effettivi, ma fu attivo fino alla fine della Repubblica Popolare di Polonia nel 1990, quando trasfer\u00ec formalmente le responsabilit\u00e0 al nuovo governo.\nStoria.\nIstituzione.\nIl 17 settembre 1939 il presidente della Repubblica polacca Ignacy Mo\u015bcicki, che allora era presso la citt\u00e0 di Kos\u00f3w al confine polacco meridionale, firm\u00f2 una legge nominando W\u0142adys\u0142aw Raczkiewicz, presidente del Senato, come suo successore. Questo fu fatto in accordo con l'articolo 24 della Costituzione della Polonia, adottata nell'aprile 1935, che stabiliva che:\nTuttavia Mo\u015bcicki rassegn\u00f2 le dimissioni soltanto il 30 settembre. Raczkiewicz, che era gi\u00e0 a Parigi, giur\u00f2 subito sulla Costituzione all'ambasciata polacca e divenne presidente della Repubblica di Polonia. Nomin\u00f2 poi il generale W\u0142adys\u0142aw Sikorski primo ministro e comandante in capo delle forze armate polacche.\nGran parte della marina polacca era fuggita in Gran Bretagna, come pure molti componenti dell'aviazione e decine di migliaia di soldati polacchi che erano scappati attraverso Ungheria e Romania o attraverso il Mar Baltico per continuare a combattere in Francia e nella Siria sotto mandato francese. Molti polacchi, di conseguenza, presero parte alle operazioni alleate in Norvegia (Narvik), Francia, nella Battaglia d'Inghilterra, nella Battaglia dell'Atlantico, in Nordafrica (principalmente Tobruch), Italia (nella Battaglia di Cassino, ad Ancona, nell'Appennino romagnolo e nell'avanzata verso Bologna), nella Battaglia di Arnhem, a Wilhelmshaven e ovunque combattessero gli Alleati. Anche dopo la caduta della Polonia e prima dell'ingresso dell'URSS in guerra, la Polonia rimase la terza nazione alleata pi\u00f9 forte in guerra, dopo Francia e Regno Unito. Le unit\u00e0 militari polacche, formatesi nell'URSS dopo l'Invasione dell'Unione Sovietica da parte di Hitler nel giugno 1941, confluirono in gran parte nel II Corpo polacco e solo in minima parte combatterono insieme e sotto il comando dei sovietici.\nPeriodo bellico.\nIl governo polacco in esilio, con sede prima a Parigi e poi a Londra, era riconosciuto da tutti i governi alleati. Politicamente era una coalizione formata da Partito Popolare Polacco, Partito Socialista Polacco e Partito Nazional-Democratico, anche se questi partiti mantennero solo un'esistenza formale durante l'esilio.\nQuando la Germania attacc\u00f2 l'Unione Sovietica nel 1941, il governo polacco in esilio stabil\u00ec relazioni diplomatiche con l'URSS, nonostante il ruolo di Stalin nello smembramento della Polonia. I sovietici accettarono di liberare circa trentamila soldati polacchi prigionieri in quanto \"nemici dell'Unione Sovietica\". Ma i prigionieri erano molti di pi\u00f9. Il gen. W\u0142adys\u0142aw Anders, gi\u00e0 detenuto alla Lubjanka, comandante del II Corpo Polacco, riusc\u00ec a raccogliere circa 50.000 soldati e altrettanti civili detenuti nei campi di lavoro. C'era molta diffidenza reciproca tra polacchi e sovietici ed i rifornimenti non erano sufficienti. Per questo si stabil\u00ec di evacuarli in Iran. Da qui si spostarono in Iraq a guardia dei pozzi petroliferi, poi in Siria ed in Palestina. Queste unit\u00e0 formarono la base per il II Corpo Polacco, condotto dal generale Anders, che combatt\u00e9 insieme agli Alleati.\nNell'aprile 1943 i tedeschi annunciarono la scoperta nella foresta di Katyn, presso Smolensk, in Russia, delle fosse comuni di 14.300 ufficiali polacchi che erano stati fatti prigionieri nel 1939, e assassinati poi dai sovietici. I tedeschi invitarono la Croce Rossa Internazionale a visitare il sito, e fu confermato che le fosse contenevano i cadaveri di ufficiali polacchi uccisi con armi sovietiche. Il governo sovietico sostenne invece che la scoperta era stata creata ad arte dai tedeschi. Gli altri governi alleati, per ragioni diplomatiche, accettarono formalmente questa spiegazione, mentre il governo polacco in esilio si rifiut\u00f2 di accettarla.\nStalin, da allora, interruppe le relazioni con il governo polacco in esilio. Dato che era chiaro, dopo la Conferenza di Teheran, che sarebbe stata l'Unione Sovietica, e non gli Alleati occidentali, ad occupare la Polonia, questa rottura ebbe conseguenze sulla sorte della nazione. Sikorski, ritenuto da tutti il pi\u00f9 capace dei leader polacchi, rimase ucciso in un incidente aereo a Gibilterra nel luglio 1943. A lui successe come capo del governo polacco in esilio Stanis\u0142aw Miko\u0142ajczyk.\nNel 1943 e 1944 i capi alleati, e in particolare Winston Churchill, cercarono di riportare la normalit\u00e0 nelle relazioni tra Stalin e il governo polacco in esilio, ma questi sforzi si rivelarono senza successo, soprattutto dopo il massacro di Katy\u0144. Un'altra materia di contrasto erano i confini polacchi post-bellici: Stalin insisteva sul fatto che i territori annessi dai sovietici nel 1939 erano a maggioranza ucraina e bielorussa, dimenticando la deportazione di 1,5 milioni di polacchi, e dovevano rimanere in mano sovietica, e che la Polonia doveva essere compensata con terre da togliere alla Germania. Miko\u0142ajczyk rifiut\u00f2 il compromesso sulla questione della sovranit\u00e0 polacca sui suoi territori orientali pre-bellici. Una terza materia di scontro era l'insistenza di Miko\u0142ajczyk sul fatto che Stalin non instaurasse un governo comunista nella Polonia al termine della guerra.\nPer rafforzare la sua posizione, Stalin promosse la creazione di un governo polacco filo-sovietico a Lublino, guidato da Edward Os\u00f3bka-Morawski ed alla guida dell'Armia Ludowa, formazione militare concorrente della pi\u00f9 numerosa Armia Krajowa.\nDopo la guerra.\nMiko\u0142ajczyk e i suoi colleghi del governo polacco in esilio insistettero nel difendere i confini polacchi prima della Seconda guerra mondiale (la Linea Curzon e la regione Kresy) come base per il futuro confine polacco-sovietico. Questa era comunque una posizione che non poteva essere difesa nella pratica, in quanto Stalin stava occupando il territorio in questione e inoltre Churchill e Roosevelt gli avevano gi\u00e0 promesso quelle regioni nel 1943. Il rifiuto del governo in esilio di accettare il nuovo confine proposto fece infuriare gli alleati, in particolare Churchill, rendendoli meno inclini a osteggiare Stalin nelle materie per cui il governo polacco stava combattendo. Alla fine, gli esiliati persero su entrambi i lati: Stalin annesse all'URSS i territori orientali e guadagn\u00f2 il controllo sul nuovo governo polacco. La Polonia riusc\u00ec comunque a preservare lo status di stato indipendente, nonostante le proposte di alcuni influenti comunisti, che avrebbero desiderato che la Polonia divenisse una delle repubbliche dell'Unione Sovietica.\nNel novembre 1944, nonostante il disaccordo con i russi, Miko\u0142ajczyk si dimise per tornare in Polonia e prese parte al nuovo governo, stabilito sotto gli auspici delle autorit\u00e0 sovietiche di occupazione. Molti esiliati polacchi si opposero a questa azione, credendo che questo fosse soltanto un governo di facciata, per la fondazione del dominio comunista in Polonia, un punto di vista che si rivel\u00f2 poi corretto; dopo aver perso un'elezione, che si dimostr\u00f2 poi essere fraudolenta, Miko\u0142ajczyk lasci\u00f2 la Polonia di nuovo nel 1947; altri che come lui erano rientrati in Polonia sparirono o furono uccisi.\nNel frattempo il governo polacco in esilio aveva mantenuto la propria esistenza, ma gli Stati Uniti e il Regno Unito ritirarono il loro riconoscimento il 6 luglio 1945. Le forze armate polacche in esilio rimasero allo sbando nel 1945 e la maggioranza dei loro membri, impossibilitati a tornare nella Polonia comunista, rimasero in altre nazioni. Un'exclave polacca a Emsland, presso Haren (Ems) in Germania esistette fino al 1948. I polacchi di Londra dovettero cedere l'ambasciata polacca in Portland Place, e mantennero solo la residenza privata del presidente, al 43 di Eaton Place. Il governo in esilio inizi\u00f2 la sua resistenza simbolica ma continua all'occupazione straniera della Polonia. La Repubblica d'Irlanda, la Spagna e la Citt\u00e0 del Vaticano (fino al 1979) furono le ultime nazioni a riconoscere il governo in esilio.\nNel 1954 le differenze politiche portarono a una divisione della leadership del governo polacco in esilio. Un gruppo, sostenendo di rappresentare l'80% dei 500.000 polacchi anti-comunisti esiliati a partire dalla guerra, era contrario alla prosecuzione del mandato di August Zaleski come presidente, alla scadenza dei sette anni. Questo gruppo form\u00f2 un Consiglio di Unit\u00e0 Nazionale il 31 luglio 1954 e instaur\u00f2 un Rada Trzech, \"Consiglio dei Tre\", per esercitare le funzioni del Capo di Stato: i tre membri erano Tomasz Arciszewski, il generale W\u0142adys\u0142aw Anders, e Edward Raczy\u0144ski. Solo dopo la morte di Zaleski nel 1972 le due fazioni si riunirono.\nAlcuni sostenitori del governo in esilio tornarono infine in Polonia, come il primo ministro Hugon Hanke, nel 1955, e il suo predecessore Stanis\u0142aw Mackiewicz nel 1956. Il governo di Varsavia sostenne apertamente il ritorno degli esiliati, promettendo un impiego e il perdono per le scelte del passato.\nNonostante queste vicende, il governo in esilio continu\u00f2 la sua esistenza. Quando il dominio comunista giunse alla fine in Polonia nel 1989, esisteva ancora un presidente e un governo di otto persone che si riuniva ogni due settimane a Londra, dirigendo circa 150.000 veterani polacchi e i loro discendenti che vivevano nel Regno Unito e nel resto del mondo.\nNel dicembre 1990, quando Lech Wa\u0142\u0119sa divenne il primo presidente post-comunista della Polonia, ricevette i simboli della Repubblica polacca (la bandiera presidenziale rossa, i sigilli presidenziali e statali e il testo originale della Costituzione del 1935) dall'ultimo presidente del governo in esilio, Ryszard Kaczorowski, ristabilendo in tal modo la continuit\u00e0 della Repubblica e riconoscendo retroattivamente la legittimit\u00e0 del governo in esilio. Nel 1992 le medaglie e le altre decorazioni assegnate dal governo in esilio furono ufficialmente riconosciute dallo Stato polacco."}
{"id": "1250846", "revid": "104485", "url": "https://it.wikipedia.org/wiki?curid=1250846", "title": "Il bar delle Folies-Berg\u00e8re", "text": "ll bar delle Folies-Berg\u00e8re (\"Un bar aux Folies Berg\u00e8re\") \u00e8 un dipinto del pittore francese \u00c9douard Manet, realizzato nel 1881-1882 e conservato al Courtauld Gallery di Londra.\nDescrizione.\nUna \"tranche de vie\" ottocentesca e un'elegante natura morta.\n\"Il bar delle Folies-Berg\u00e8re\", l'ultimo quadro realizzato nel 1881-1882 da Manet prima della morte, pu\u00f2 essere considerato il suo testamento artistico e spirituale. Esso, infatti, riunisce con grande coerenza e integrazione i vari dati stilistici che hanno caratterizzato l'universo artistico di Manet: l'utilizzo del nero, l'amore per i temi quotidiani, l'utilizzo di colori piatti e omogenei ed il gusto per le composizioni calibrate e per le nature morte. Manet, pur tra immani sofferenze fisiche, port\u00f2 il dipinto a termine nel 1882 e lo espose al Salon dello stesso anno, dove conobbe un'accoglienza piuttosto tiepida. L'artista fu ancora una volta deluso da come il pubblico, ottusamente conservatore, avesse interpretato \"Il bar delle Folies-Berg\u00e8re\" in maniera erronea, a tal punto che quando il critico Wolff gli comunic\u00f2 le proprie perplessit\u00e0, egli rispose: \u00abNon mi spiacerebbe leggere finalmente, da vivo, l'articolo strabiliante che mi consacrer\u00e0 dopo morto\u00bb. L'attivit\u00e0 artistica di Manet, tuttavia, volgeva ormai a una fine, e l'artista sarebbe morto l'anno successivo.\nA essere ritratto nel dipinto \u00e8 il bancone del bar delle Folies-Berg\u00e8re, un caff\u00e8-concerto di Parigi, a pochi passi da rue la Fayette, celebre ritrovo della borghesia parigina che qui si svagava assistendo ai concerti, dimenticando la noia e le seccature quotidiane. Lo stesso Manet faceva parte del cenacolo degli \"habitu\u00e9\" di questo locale, tanto che nonostante il dipinto sia stato eseguito in studio il locale \u00e8 descritto con grande realismo. Il dipinto, in ogni caso, raffigura un'inserviente del bar in mesta attesa dell'ordine del cliente. Si tratta di una \"tranche de vie\" molto moderna, nella quale Manet si mostra perfettamente abile di \u00abstrappare alla vita moderna il suo lato epico\u00bb, come si auspicava il suo amico Baudelaire, il quale asseriva tra l'altro che \u00abun vero pittore [...] ci far\u00e0 vedere e sentire quanto siamo grandi e poetici nelle nostre cravatte e nelle nostre scarpe lucide\u00bb; a essere raffigurato, infatti, \u00e8 il momento qualunque di un luogo qualunque contemporaneo al pittore, non certo uno di quegli episodi storici o mitologici tanto popolari nei Salon dell'epoca.\nIl ristretto spazio di rappresentazione de \"Il bar delle Folies-Berg\u00e8re\" viene delimitato all'esterno dal bancone. Su di esso Manet colloca una natura morta, cui accorda notevole importanza e spazio: Manet, d'altronde, era uno specialista delle nature morte, e amava inserirle all'interno dei propri dipinti, anche se ne esegu\u00ec poche come opere indipendenti. Sulla superficie marmorea del banco, infatti, si rincorrono bottiglie di champagne e di liquori di tutti i tipi, e vi troviamo persino una bottiglia di Bass Pale Ale66, un tipo di birra inglese molto popolare in quei tempi a Parigi, contrassegnata dal tipico triangolo rosso: con questo particolare Manet intende non solo inserire una nota di spiccato realismo nella propria opera, ma anche sottolineare la vasta internazionalit\u00e0 del pubblico delle Folies-Berg\u00e8re.Si noti anche come, oltre alla firma dello stesso Manet sulla prima bottiglia da sinistra, il riflesso della seconda nello specchio risulti alquanto impreciso, dato che essa dovrebbe trovarsi realmente in fila con le altre e non in secondo piano, come mostrato dallo specchio. Sempre sul banco troviamo disposte anche una fruttiera di cristallo ricolma di arance, un calice con delicati fiori dalle tonalit\u00e0 rosate e aranciate, e altri banali oggetti d'uso che, pur ravvicinati, sono descritti assai sinteticamente, e intendono solo suggerirci la collocazione geografica dell'avvenimento. La trattazione pittorica della natura morta rimane in ogni caso molto interessante, siccome qui Manet impiega colori brillanti e raffinati e una luce che, colpendo le superfici scabre dei vari oggetti, si fa viva e palpitante, lasciando presagire futuri sviluppi impressionisti interrotti poi dalla morte.\nSuzon.\nLa vera protagonista del quadro \u00e8 l'inserviente che si erge al di l\u00e0 del bancone. Sappiamo che il suo nome \u00e8 Suzon, e che prestava servizio alle Folies-Berg\u00e8re intorno al 1880, proprio quando Manet esegu\u00ec l'opera. Suzon ha i propri capelli biondicci pettinati \"\u00e0 la chien\", il suo volto \u00e8 ovale e lievemente arrossato ed \u00e8 vestita molto elegantemente, con una \"mise\" tipicamente femminile. La donna, infatti, indossa due piccoli orecchini un raffinato abito nero dotato di un'ampia scollatura, incorniciata da merletti nivei lavorati a uncinetto e da un malizioso bouquet di fiori. Al collo ha un appariscente collarino con nastro e cammeo, delicatissimo e di fine fattura, e all'avambraccio destro calza un braccialetto dorato. \nIl suo completo di lavoro \u00e8 cos\u00ec ricercato che Suzon si potrebbe quasi scambiare per una dama del bel mondo parigino, se non fosse per la sgraziataggine con cui si appoggia al balcone: in questo modo comprendiamo che \u00abc'\u00e8, quindi, una familiarit\u00e0 tra quelle mani e quel marmo\u00bb e che, terminato questo fugace momento di inattivit\u00e0, con tutta probabilit\u00e0 \u00absi muoveranno da l\u00ec a poco per prendere una di quelle bottiglie e versare\u00bb il contenuto in un bicchiere. L'immagine frontale di Suzon, che nella sua monumentalit\u00e0 appare come una \u00abmaest\u00e0 laica e contemporanea\u00bb (Giordano), si risolve poi in una massa fortemente centralizzata e piramidale che indirizza lo sguardo dello spettatore verso il suo volto.Si noti inoltre come nel riflesso del suo volto, diversamente dal reale, ella sembri in procinto di interloquire con l'uomo di fronte a lei al bancone, azione che, di fatto, non sembra stia compiendo. Manet indaga il caleidoscopio di emozioni che scaturisce dai suoi occhi mesti con grande sottigliezza psicologica e con disincantata semplicit\u00e0.\nNonostante la malizia della divisa, infatti, il viso di Suzon \u00abha la grazia di una ragazzotta di paese ancora paffutella, evidentemente abituata alla semplicit\u00e0\u00bb (RaiArte), e quindi impreparata agli intrighi della grande citt\u00e0. La donna ha un atteggiamento enigmatico e innegabilmente malinconico, e guarda l'osservatore oltrepassandolo, persa com'\u00e8 nei suoi pensieri, certamente saturi di tristezza e di afflizione. Suzon \u00e8 imprigionata in un vortice di stanchezza e di alienazione: non le piace il lavoro che si ritrova costretta a fare per guadagnarsi da vivere, cos\u00ec come non le piace il mondo ambiguo e inquietante degli avventori del bar, nel quale si \u00e8 ritrovata suo malgrado. Come osservato da Laura Corchia, \u00abforse Suzon sognava un avvenire diverso, forse avrebbe voluto prendere il posto di quelle dame dell'alta societ\u00e0 sedute ai tavolini delle Folies-Berg\u00e8re. Quegli occhi dicono tutto, raccontano di sogni svaniti e di speranze attaccate a un filo\u00bb. Con il suo sguardo Suzon sembra quasi voler dialogare e intessere una relazione con chi sta osservando la scena, ed \u00e8 in questo modo che le Folies-Berg\u00e8re, luogo mondano e chiassoso, diventano irrimediabilmente un luogo agitato dalla solitudine e dal silenzio. Citando nuovamente l'analisi di RaiArte, \u00abnon sapremo mai se, un secondo dopo questo ovattato fermo immagine, Suzanne pianger\u00e0, n\u00e9 sapremo mai cosa sar\u00e0 stato, poi, di lei, n\u00e9 il nome delle tante donne che prenderanno il suo posto nel tempo\u00bb.\nLo specchio e le Folies-Berg\u00e8re.\nSuzon, malgrado sia l'indiscussa protagonista della composizione, non esaurisce affatto le possibilit\u00e0 di godimento dell'opera. Dietro di lei, infatti, si estende uno specchio, il quale riflette l'immagine del vasto salone delle Folies-Berg\u00e8re. Lo specchio dilata lo spazio dipinto, mostrando all'osservatore ci\u00f2 che \u00e8 davanti alla zona frontale del dipinto: in questo modo, quanto tecnicamente giacerebbe all'esterno del dipinto viene calamitato al suo interno, espandendo imprevedibilmente le possibilit\u00e0 di visione e intessendo un raffinato quanto complicato gioco tra parvenza e realt\u00e0. Si capisce con chiarezza che \u00e8 uno specchio guardando a destra, dove si vedono riflessi il dorso dell'inserviente e il volto di un misterioso assertore con la tuba che sta dandole l'ordinazione. A un'osservazione pi\u00f9 accurata, per di pi\u00f9, ci si rende conto che la posizione di quest'uomo in realt\u00e0 coincide con quella dell'osservatore stesso.\nCon lo specchio, popolato da una fantasmagoria di luci e di pennellate, Manet ci suggerisce la festosa presenza del pubblico delle Folies-Berg\u00e8re, illuminato dall'incandescente luce dei lampadari. Anche questa volta i colori sono depositati sulla tela senza alcuna velatura per dar loro l'effetto chiaroscurale, con una tecnica che \u00e8 gi\u00e0 quasi impressionista: in questo modo quelle che viste da vicino sembrano macchie disordinate e incoerenti di colore a una visione distanziata acquistano un suggestivo quanto palpitante effetto di realismo. Quest'effetto, che pure fu criticato, in realt\u00e0 si sposa benissimo con l'impressione sonora della folla riunita che parla, che ascolta, che guarda e che si gode la vita. Il salone, infatti, \u00e8 un moltiplicarsi di tavolini attorno ai quali siedono uomini dagli eleganti cilindri neri e donne munite di binocolo, intente a guardare uno spettacolo. Di che spettacolo si tratta lo si capisce guardando in alto a sinistra, dove si scorgono le gambe di una trapezista che compie le sue acrobazie, offrendo il proprio talento agli occhi del pubblico divertito.\nLa soluzione ottica dello specchio fu impiegata gi\u00e0 al 1434, anno di esecuzione del \"Ritratto dei coniugi Arnolfini\", e in numerosi altri dipinti degli anni a venire, come \"Las Meninas\" di Diego Vel\u00e1zquez, e \"L'assenzio\" di Edgar Degas, due opere che Manet conosceva e che probabilmente gli servirono da spunto per \"Il bar delle Folies-Berg\u00e8re\". \u00c8 interessante notare, inoltre, come in realt\u00e0 lo specchio dipinto da Manet presenti un'incongruenza, che segna un definitivo distacco dai convenzionalismi accademici, aprendo una strada di sperimentazione che verr\u00e0 intrapresa da numerosi altri pittori (basti per tutti l'esempio di C\u00e9zanne). La prospettiva offerta dallo specchio infatti \u00e8 falsa, siccome la rigorosa frontalit\u00e0 con cui la donna si erge dietro al bancone dovrebbe nascondere il suo riflesso nello specchio, cosa che tuttavia non avviene. Tuttavia, alcuni studi effettuati nel 2001 da Malcom Park sostengono che in realt\u00e0 la prospettiva \u00e8 perfettamente coerente se si considera che il punto di vista dell`osservatore, bench\u00e9 posto di fronte alla barista, sia angolato rispetto allo specchio, costruendo un voluto inganno che per decenni ha confuso i commentatori."}
{"id": "1250848", "revid": "4711", "url": "https://it.wikipedia.org/wiki?curid=1250848", "title": "Federazione calcio della Lituania", "text": ""}
{"id": "1250856", "revid": "131358", "url": "https://it.wikipedia.org/wiki?curid=1250856", "title": "SBV Excelsior", "text": ""}
{"id": "1250858", "revid": "121000527", "url": "https://it.wikipedia.org/wiki?curid=1250858", "title": "L'esecuzione dell'imperatore Massimiliano", "text": "L'esecuzione dell'imperatore Massimiliano (\"L'Ex\u00e9cution de Maximilien\") \u00e8 il nome assegnato a quattro dipinti del pittore francese \u00c9douard Manet, realizzati nel biennio 1867-1868 e conservati in vari musei.\nStoria.\nIl 19 giugno 1867 venne fucilato in Messico, a Quer\u00e9taro, l'imperatore Massimiliano d'Austria. Fu un evento che suscit\u00f2 indignazione e clamore in Francia, siccome la vicenda del regno di Massimiliano era interamente dovuta all'ingerenza di Napoleone III nelle questioni politiche messicane. Non solo, infatti, Napoleone III aveva imposto Massimiliano sul trono messicano, cos\u00ec da difendere i propri interessi commerciali, ma arriv\u00f2 poi persino a ritirare le truppe francesi che avrebbero dovuto difenderlo da tutti coloro che mal tolleravano un sovrano imposto da potenze straniere.\nQuando la notizia si diffuse, com'\u00e8 immaginabile, ebbe tragiche ripercussioni in tutto il mondo, e furono in molti a considerarla una macchia indelebile sull'onore francese. Tra i pi\u00f9 indignati vi fu il pittore francese \u00c9douard Manet, gi\u00e0 insofferente alla figura di Napoleone III, il quale non era solo responsabile dell'intera vicenda ma patrocinava anche i Salon, quelle esposizioni d'arte francesi dalle quali l'artista fu sistematicamente escluso. Per denunciare l'avvenimento Manet - che sino ad allora si era scarsamente interessato ai soggetti storici - intraprese la realizzazione un dipinto di grande formato raffigurante questo evento scottante e pericoloso. Alla fine arriv\u00f2 a dipingere ben quattro versioni del dipinto:\nDescrizione.\nLa prima redazione del dipinto, quella esposta a Boston, fu realizzata immediatamente dopo che Manet seppe dell'inaspettata e tragica notizia. Il pittore, colto da improvviso turbamento e sdegno, realizz\u00f2 dunque un dipinto di grande formato, nella prospettiva di completarlo. In questa versione cogliamo potenti rimandi alla pittura di Goya, sollecitati anche dal viaggio in Spagna compiuto dal Manet nel 1865: il rimando \u00e8 ovviamente a \"Il 3 maggio 1808\", opera considerata gi\u00e0 allora paradigmatica per il tema delle fucilazioni. Dal Goya Manet prende ispirazione per la camicia bianca del protagonista, per l'inquadratura laterale e per la schiacciante urgenza del plotone d'esecuzione, che sembra vicinissimo all'osservatore. Le analogie tra questa prima versione del dipinto e certi episodi goyeschi ha fatto affermare al critico d'arte Fred Licht che \u00abil primo quadro [...] \u00e8 anche il pi\u00f9 potentemente espressivo, il pi\u00f9 goyesco che Manet abbia mai realizzato\u00bb.\nDopo aver vinto i sussulti d'indignazione, Manet si immerse in una profonda meditazione di carattere storico ed etico e, anche grazie all'arrivo di numerosi altri resoconti giornalistici, decise di realizzare una seconda e una terza versione dell'episodio, oggi custodite rispettivamente alla Ny Carlsberg Glyptotek di Copenaghen e alla National Gallery di Londra. In queste nuove versioni, poi rielaborate nella formulazione finale dell'ultima versione, le figure effigiate sono pi\u00f9 piccole e pertanto vi \u00e8 una maggiore distanza tra l'osservatore e il soggetto; analogamente, le forsennate variazioni chiaroscurali della prima versione, e la febbrile agitazione che si veniva a generare, qui lasciano il posto a una stesura piatta, realizzata giustapponendo senza gerarchia le zone di diverso colore, cosicch\u00e9 si viene a creare una sensazione di inquietante tranquillit\u00e0, accentuata dalla freddezza tonale e dallo scorcio spaziale.\nAl centro della composizione \u00e8 schierato il drappello del plotone di esecuzione intento a sparare: Manet li veste con uniformi non messicane, ma francesi, proprio per ribadire la terribile responsabilit\u00e0 che Napoleone III ha rivestito nella vicenda. Uno dei soldati a destra sta giocherellando con la sicura del fucile inceppato, tutt'altro che sconvolto dallo sconcertante evento, mentre nell'angolo opposto \u00e8 sistemato l'imperatore Massimiliano con un sombrero - ultima vestigia dell'Impero perduto - affiancato da due generali messicani, calmi e inespressivi, che furono giustiziati insieme a lui. Se il dipinto di Goya \u00e8 pervaso da una angoscia tragica e soffocante, quello di Manet presenta la pur terribile vicenda dell'esecuzione di Massimiliano come un fatto ordinario: questa sensazione viene accentuata soprattutto nell'ultima versione, quella di Mannheim, dove dietro un muretto si scorgono paesaggi verdeggianti inondati dal sole e alcuni ragazzini che, incuriositi, decidono di assistere all'evento."}
{"id": "1250859", "revid": "371529", "url": "https://it.wikipedia.org/wiki?curid=1250859", "title": "That Smell", "text": "That Smell \u00e8 una canzone della band statunitense Lynyrd Skynyrd. Scritta dal cantante Ronnie Van Zant e dal chitarrista Allen Collins, \u00e8 stata inizialmente distribuita nell'album \"Street Survivors\" del 1977.\nIl brano.\nLa canzone parla di droghe e alcool, ed \u00e8 stata scritta in seguito ad un incidente in auto del chitarrista Gary Rossington, ubriaco.\nVan Zant trasse ispirazione per la canzone dalla crescente dipendenza dei membri del gruppo da alcol e droghe, culminante nella sera quando il chitarrista Gary Rossington, ubriaco fradicio, sopravvisse per miracolo a un incidente d'auto mentre era alla guida della sua Ford Torino a Jacksonville, Florida. Van Zant scrisse il pezzo come una sorta di avvertimento circa le conseguenze degli abusi di tali sostanze. Interrogato in seguito, Van Zant disse: \"Avevo una sensazione sinistra che ci sarebbe successo qualcosa di brutto, quindi pensai di scrivere una canzone tranquilla\". Il testo avverte che \"tomorrow might not be here for you\" (\"il domani pu\u00f2 non essere qui per te\"), e che \"the smell of death surrounds you\" (\"l'odore della morte ti circonda\"). Tre giorni dopo la pubblicazione dell'album che contiene la traccia, la band rest\u00f2 coinvolta in un incidente aereo. Nello schianto persero la vita vari membri dei Lynyrd Skynyrd, incluso Van Zant.\nRiferimenti in altri media.\nLa canzone \u00e8 inclusa nei film \"Blow\" (2001), \"Joe Dirt\" (2001) e \"Wild Hogs\" (2007); nel finale del quarto episodio della serie televisiva HBO \"True Blood\" (2008), e nella prima stagione della serie tv \"Entourage\". Inoltre si ascolta nella seconda stagione della serie poliziesca \"Miami Vice\" (1984).\nCover.\nUna reinterpretazione di \"That Smell\" \u00e8 presente nell'EP \"Another 700 Miles\" del gruppo alternative rock 3 Doors Down."}
{"id": "1250860", "revid": "287204", "url": "https://it.wikipedia.org/wiki?curid=1250860", "title": "Casini d'Ardenza", "text": "I Casini d'Ardenza costituiscono un grande edificio residenziale ubicato lungo la passeggiata a mare di Livorno, nel quartiere di Ardenza.\nPu\u00f2 considerarsi uno dei complessi pi\u00f9 originali del lungomare e il monumento pi\u00f9 eloquente del quartiere, tanto da influenzarne tutta la sistemazione viaria retrostante che fa sempre riferimento al complesso.\nStoria.\nNella prima met\u00e0 dell'Ottocento, i numerosi stabilimenti balneari sorti lungo la costa, avevano fatto di Livorno una rinomata meta estiva ambita dalla borghesia nazionale ed internazionale, in particolare inglese.\nPertanto, nel 1835, furono avviati i lavori per l'ampliamento della via litoranea (attuale viale Italia) che conduceva a quello che un tempo era il borgo d'Ardenza.\nIl punto d'arrivo della passeggiata a mare, a sud del centro cittadino, divenne quindi oggetto di un'intensa attivit\u00e0 edilizia promossa dalla Societ\u00e0 Casini e Bagni di Mare dell'Ardenza (con sede a Livorno, presso il Ponte S. Giovanni Nepomuceno, stabile 740, 1\u00ba piano), che si proponeva di costruire appartamenti ammobiliati per i forestieri ed i villeggianti di passaggio a Livorno.\nIl progetto fu affidato a Giuseppe Cappellini, che nel 1841 present\u00f2 un primo disegno con una serie di edifici isolati disposti a forma semicircolare.\nPoco dopo l'architetto appront\u00f2 una seconda versione, costituita da tredici unit\u00e0 abitative unite con 322 stanze, in un solo corpo di fabbrica, a forma di omega ed aperto verso la passeggiata.\nI lavori furono portati a termine in breve tempo e l'inaugurazione al pubblico avvenne il 6 luglio 1844. Gli appartamenti erano arredati ed era a disposizione degli utenti una trattoria con tanto di cuoco, scuderie e rimesse. Inoltre, fu previsto un servizio di vetture per il collegamento con Livorno per chi era sprovvisto di carrozza propria. La struttura doveva essere di appoggio per i bagnanti i quali potevano usufruire di baracche sul mare. Il prezzo orario per un bagno di 1 ora era di 1 Lira a persona o di 1 Paolo a testa se pi\u00f9 persone condividevano. Nella guida di Pietro Volpi, redatta nel 1846, si lodano la comodit\u00e0 degli appartamenti e degli ambienti di ricreazione; malgrado ci\u00f2, le ambizioni della committenza vennero meno e successivamente gli appartamenti furono venduti, ad uso residenziale, a diversi proprietari.\nL'ala meridionale del complesso, definita anche \"Palazzo Sud\", fu di propriet\u00e0, dal 1900 al 1935, della famiglia del barone Herbert von Beneckendorff und von Hindenburg, cugino del pi\u00f9 famoso cancelliere tedesco Paul von Beneckendorff und von Hindenburg che resse le sorti della Germania fino all'avvento di Hitler. Il barone Herbert era molto conosciuto dalla popolazione locale da quando cominci\u00f2 a frequentare da ragazzino la localit\u00e0 balneare fino a poco prima la sua morte, avvenuta nel 1956 in Germania.\nSuccessivamente la propriet\u00e0 pass\u00f2 alla famiglia Zal\u00f9m-Giustiniani di origini armene e siro-maronite, i cui eredi ne detengono tuttora la propriet\u00e0.\nNel tempo le palazzine furono vendute a singoli proprietari. All'interno, oltre alle residenze private, troviamo studi di pittori, di architettura e un Bed &amp; Breakfast/Home Restaurant.\nDescrizione.\nI Casini d'Ardenza rappresentano una delle architetture pi\u00f9 caratteristiche e significative della passeggiata a mare.\nCome detto, si tratta di un edificio a forma di omega, con un corpo semicircolare affiancato da due ali laterali.\nIl fronte principale, posto al centro del complesso, presenta una struttura tripartita, con un portico a cinque arcate sostenute da pilastri a bozze, una loggia con colonne d'ordine ionico sormontata infine da un elegante frontone triangolare, d'ispirazione classica in calcare bianco ed arricchito da un orologio.\nLe facciate dei due corpi rettilinei, posti ai margini del fabbricato, sono articolate mediante un portico composto da sei colonne d'ordine tuscanico in pietra arenaria (panchina livornese), con una terrazza delimitata da una balaustra.\nGli elementi di raccordo semicircolari invece sono assai spogli e privi di particolari decorazioni, presentando solo una semplice successione di aperture simmetriche.\nArchitettura.\nIl complesso dei Casini d'Ardenza rimanda allo stile neoclassico di Pasquale Poccianti, molto attivo a Livorno negli anni in cui Cappellini realizza le sue opere principali.\nRecentemente alcuni hanno avanzato per i Casini una possibile derivazione dai modelli inglesi di Bath ed in particolare dal Royal Crescent, sebbene con alcune differenze, innanzi tutto nella forma (semicircolare nel caso livornese e semiellittica nel complesso di Bath) e nel diverso trattamento delle superfici (alle forme essenziali dei Casini si contrappongono le colonne d'ordine gigante del Crescent)."}
{"id": "1250866", "revid": "120295359", "url": "https://it.wikipedia.org/wiki?curid=1250866", "title": "IEEE 802.3ba", "text": "L'IEEE 802.3ba \u00e8 uno standard sviluppato dall'IEEE. Rappresenta l'evoluzione dello standard IEEE 802.3an da 10 Gb/s ed \u00e8 il primo standard a prevedere due velocit\u00e0 di funzionamento indipendenti, quella di 40 Gb/s e quella di 100 Gb/s, che hanno specifiche diverse.\nLo standard a 100 Gb/s serve per creare dorsali di comunicazione ad alta velocit\u00e0, ma rispetto a quello a 40 Gb/s richiede pi\u00f9 energia, apparati pi\u00f9 complessi e quindi complessivamente sar\u00e0 pi\u00f9 costoso da installare e gestire. \n\u00c8 stato approvato il 17 giugno 2010. \u00c8 stato rimpiazzato da uno standard successivo."}
{"id": "1250867", "revid": "125137468", "url": "https://it.wikipedia.org/wiki?curid=1250867", "title": "Pieve di San Lorenzo (Borgo San Lorenzo)", "text": "La pieve di San Lorenzo \u00e8 il principale luogo di culto cattolico di Borgo San Lorenzo.\nStoria e descrizione.\nLa pieve \u00e8 ricordata nel 934, ma l'attuale chiesa \u00e8 il risultato di una ricostruzione del XII\u2013XIII secolo, con pianta a tre navate divise da colonne e pilastri quadrangolari e una sola, grande abside semicircolare. Alla monumentalit\u00e0 spaziale corrisponde una sobria decorazione dei capitelli interni, con volute angolari e foglie stilizzate. Originale \u00e8 anche il campanile in cotto a pianta esagonale irregolare, impostato sull'abside e aperto da cinque piani sovrapposti di monofore e bifore. Sulla sommit\u00e0 trovano alloggio sei campane in Mi3 fuse dal fonditore pratese Santi Gualandi nel 1826, di cui la maggiore del peso di circa 1400 kg. Ognuna di esse ha dei nomi: la Grossa, la Misericordia, la Terza di S\u00f9, la Terza di Gi\u00f9, la Danda e la Piccina.\nAll'altare maggiore \"Crocifisso\" ligneo del XVI secolo. Le pitture dell'abside sono di Galileo Chini (1906).\nAgli altari laterali e sui pilastri si trovano alcune opere, in parte nella loro collocazione originale, in parte confluite in seguito da altri edifici, che costituiscono un insieme di altissimo livello di testimonianze artistiche.\nSulla controfacciata sono stati recentemente collocati la \"Madonna col Bambino e i santi Giovanni battista e Tommaso\" attribuita al giovane Piero di Cosimo (dal Santuario del Santissimo Crocifisso dei Miracoli) e la \"Pentecoste\" di Jacopo Vignali.\nNella navata destra la \"Piet\u00e0\" di Cesare Velli (1591), il \"San Giovanni Battista\" di Galileo Chini (1950) sormontato da una lunetta di Salvatore Cipolla (2000), e la \"Madonna con santi\" attribuita a Jacopo Vignali.\nNella navata sinistra una \"Madonna tra i santi Antonio abate e da Padova\" di scuola fiorentina del XVII secolo, la \"Vergine e i ss. Domenico e Francesco che intercedono presso Cristo\" di Matteo Rosselli,i \"Santi Benedetto, Sebastiano e Domenico\" del Bacchiacca (con \"Angeli\" nella lunetta) e la \"Madonna in gloria e santi\" di Jacopo Vignali.\nNel presbiterio la \"Madonna col Bambino\" su tavola attribuita a Giotto, una \"Madonna in trono\" di Agnolo Gaddi, la \"Madonna col Bambino\" di Niccol\u00f2 di Pietro Gerini e una \"Croce dipinta\" della fine del XIV secolo, di scuola fiorentina prossima a Lorenzo Monaco."}
{"id": "1250870", "revid": "2071655", "url": "https://it.wikipedia.org/wiki?curid=1250870", "title": "When We Were Young (Dolores O'Riordan)", "text": "When We Were Young \u00e8 un singolo della cantante irlandese Dolores O'Riordan, pubblicato nel 2007 come secondo estratto dal primo album in studio \"Are You Listening?\".\nVideo musicale.\nIl videoclip \u00e8 stato diretto da \"Olivier Dahan\" gi\u00e0 direttore di altri video dei The Cranberries, band della O' Riordan, tra cui: \"Animal Instinct\", \"Salvation\", \"Promises\" e \"This is The Day\", mentre \u00e8 stato prodotto dalla compagnia francese \"U-man Films\", gi\u00e0 produttrice del video di \"Zombie\", canzone dei Cranberries."}
{"id": "1250871", "revid": "842", "url": "https://it.wikipedia.org/wiki?curid=1250871", "title": "IEEE 802.3an", "text": ""}
{"id": "1250872", "revid": "842", "url": "https://it.wikipedia.org/wiki?curid=1250872", "title": "IEEE 802.3ae", "text": ""}
{"id": "1250877", "revid": "767487", "url": "https://it.wikipedia.org/wiki?curid=1250877", "title": "Western International League", "text": "La Western International League fu una lega minore del baseball USA e canadese, che oper\u00f2 nel 1922, fra il 1937 e il 1942 e fra il 1946 e il 1954. Nel 1955 si trasform\u00f2 nella Northwest League che ancora opera con una Short Season di classe A.\nLa WIL \u00e8 formata da squadre delle regioni Oregon, Washington, Idaho, Columbia Britannica e Alberta. Fu classificata Class B fino al 1951 ma l'anno successivo divenne Class A. Alla sua ultima stagione includeva squadre di Calgary, Edmonton, Lewiston, Salem, Spokane, Kennewick-Richland-Pasco (che giocavano come le \"Tri-City\"), Vancouver, Victoria, Wenatchee e Yakima.\nPer gran parte degli anni 1930e anni 1940 le sue squadre furono generalmente non affiliate al farm system della Major League Baseball bens\u00ec forn\u00ec talenti alla forte Pacific Coast League di quell'epoca."}
{"id": "1250878", "revid": "599013", "url": "https://it.wikipedia.org/wiki?curid=1250878", "title": "Matthieu Delpierre", "text": ""}
{"id": "1250890", "revid": "767487", "url": "https://it.wikipedia.org/wiki?curid=1250890", "title": "Give Me Your Soul...Please", "text": "Give Me Your Soul...Please \u00e8 un album della band heavy metal danese King Diamond uscito nel 2007."}
{"id": "1250896", "revid": "94902", "url": "https://it.wikipedia.org/wiki?curid=1250896", "title": "Annulla, Riprova, Tralascia", "text": ""}
{"id": "1250899", "revid": "599013", "url": "https://it.wikipedia.org/wiki?curid=1250899", "title": "Oswaldo S\u00e1nchez", "text": "Carriera.\nClub.\nDebutta in Primera Divisi\u00f3n messicana il 30 ottobre 1993 in Veracruz-Atlas 1-1. Gioca nell'Atlas fino al campionato di Invierno 1996, quando si trasferisce al Club Am\u00e9rica, restandovi per tre anni, fino al Invierno del 1999, quando passa al Chivas de Guadalajara. Con il Chivas gioca 250 partite, segnando anche un gol (contro il Quer\u00e9taro F\u00fatbol Club, il 13 settembre 2006. Nel 2007 ha lasciato il club di Guadalajara per giocare nel Santos Laguna.\nNazionale.\nFu convocato nella \"Tri\" in occasione dei mondiali di Francia 1998, Corea-Giappone 2002 e Germania 2006. Nel 1998 e nel 2002 ricopr\u00ec il ruolo di portiere di riserva, essendo preceduto da grandi portieri come Jorge Campos e \"Conejo\" P\u00e9rez. In Germania 2006 fu sempre titolare. Suo padre Felipe muore il 7 giugno 2006, mentre Oswaldo \u00e8 in Germania, e il portiere riesce a tornare in Messico e successivamente rientrare in Germania grazie a un jet privato, pagatogli dal club. La FIFA dedic\u00f2 un minuto di silenzio prima della prima partita del mondiale 2006 in onore dei padri di Oswaldo S\u00e1nchez e Leandro Cufr\u00e9. Ha disputato un buon mondiale, subendo 5 reti in 4 partite."}
{"id": "1250902", "revid": "287204", "url": "https://it.wikipedia.org/wiki?curid=1250902", "title": "Aslan", "text": "Aslan (\"leone\" in turco) pu\u00f2 riferirsi a:"}
{"id": "1250903", "revid": "21880", "url": "https://it.wikipedia.org/wiki?curid=1250903", "title": "Amanda (zoologia)", "text": ""}
{"id": "1250904", "revid": "22356", "url": "https://it.wikipedia.org/wiki?curid=1250904", "title": "Caenagnathasia", "text": ""}
{"id": "1250905", "revid": "22356", "url": "https://it.wikipedia.org/wiki?curid=1250905", "title": "Emausaurus", "text": ""}
{"id": "1250906", "revid": "22356", "url": "https://it.wikipedia.org/wiki?curid=1250906", "title": "Altispinax", "text": ""}
{"id": "1250907", "revid": "1573940", "url": "https://it.wikipedia.org/wiki?curid=1250907", "title": "Amanda armata", "text": "Amanda armata \u00e8 un mollusco nudibranco della famiglia Facelinidae, unica specie nota del genere Amanda."}
{"id": "1250908", "revid": "22356", "url": "https://it.wikipedia.org/wiki?curid=1250908", "title": "Archelon", "text": ""}
{"id": "1250909", "revid": "22356", "url": "https://it.wikipedia.org/wiki?curid=1250909", "title": "Californosaurus", "text": ""}
{"id": "1250910", "revid": "773636", "url": "https://it.wikipedia.org/wiki?curid=1250910", "title": "Chiesa di San Martino (Castagno d'Andrea)", "text": "La chiesa di San Martino si trova a Castagno d'Andrea nel comune di San Godenzo.\nLa primitiva chiesa sorgeva in localit\u00e0 San Martino nei pressi dell'antico cimitero. Nel 1840 fu spostata ed edificata nel luogo su cui attualmente sorge. Completamente distrutta durante la seconda guerra mondiale, fu riedificata seguendo fedelmente il precedente progetto ottocentesco.\nL'edificio presenta la facciata a capanna preceduta da un loggiato a tre fornici. L'interno \u00e8 ad un'unica navata con due altari laterali. Nell'abside \u00e8 un affresco raffigurante \"Ges\u00f9 Crocifisso, la Madonna e San Giovanni\" eseguito fra il 1957 e il 1968 da Pietro Annigoni. Accanto all'ingresso, sulla sinistra, si segnala inoltre il fonte battesimale realizzato in pietra."}
{"id": "1250916", "revid": "22356", "url": "https://it.wikipedia.org/wiki?curid=1250916", "title": "Crassigyrinus", "text": ""}
{"id": "1250917", "revid": "1573940", "url": "https://it.wikipedia.org/wiki?curid=1250917", "title": "Cavolinia", "text": "Cavolinia \u00e8 un genere di molluschi pteropodi della famiglia Cavoliniidae.\nDescrizione.\nIn media sono grandi 1\u00a0cm, il loro corpo \u00e8 trasparente e permette di vedere le nervature che attraversano tutta la calotta che varia dai 10 ai 18\u00a0mm di lunghezza e dai 7,5 a 11,5 di larghezza. Il guscio presenta una colorazione marrone ed \u00e8 decorato da molteplici striature trasversali.\nTassonomia.\nIl genere comprende le seguenti specie viventi:"}
{"id": "1250919", "revid": "932603", "url": "https://it.wikipedia.org/wiki?curid=1250919", "title": "Shmoo", "text": "Lo Shmoo \u00e8 una creatura di finzione, inventata e rappresentata per la prima volta dal cartoonist statunitense Al Capp. Ha una forma a birillo panciuto, con due gambe ma senza braccia.\nIl nome (che al plurale \u00e8 detto shmoon) deriva dal termine gergale yiddish \"schmuck\", letteralmente \"gioielli\", nel senso di \"testicoli\".\nQuesto personaggio dei fumetti adora essere mangiato. Quando un uomo affamato posa il suo sguardo su di lui questo \u00e8 per lo shmoo un grandissimo piacere. Lo shmoo \u00e8 in grado di dare alla sua carne qualsiasi sapore per accontentare coloro che se ne cibano; persino i baffi dello shmoo si possono trasformare in stuzzicadenti. Se si taglia una parte della pelle di Shmoo questa diventa cuoio sottile.\nLo Shmoo compare in \"Fred e Barney incontrano Shmoo\", una serie televisiva a cartoni animati prodotta da Hanna-Barbera e basata sui personaggi de \"I Flintstones\". Viene citato anche dal \"boss\" (Morgan Freeman) nel film \"Slevin - Patto criminale\"."}
{"id": "1250920", "revid": "1573940", "url": "https://it.wikipedia.org/wiki?curid=1250920", "title": "Echinopsole", "text": "Echinopsole \u00e8 un genere di molluschi nudibranchi della famiglia Facelinidae.\nTassonomia.\nIl genere comprende due specie:"}
{"id": "1250925", "revid": "46291", "url": "https://it.wikipedia.org/wiki?curid=1250925", "title": "Rizzolia", "text": "Rizzolia \u00e8 un genere di molluschi nudibranchi della famiglia Cratenidae."}
{"id": "1250928", "revid": "1573940", "url": "https://it.wikipedia.org/wiki?curid=1250928", "title": "Nanuca sebastiani", "text": "Nanuca sebastiani \u00e8 un mollusco nudibranchio della famiglia Facelinidae. \u00c8 l'unica specie nota del genere Nanuca."}
{"id": "1250929", "revid": "29244", "url": "https://it.wikipedia.org/wiki?curid=1250929", "title": "Nanuca", "text": ""}
{"id": "1250930", "revid": "112108578", "url": "https://it.wikipedia.org/wiki?curid=1250930", "title": "Maybe (Emma Bunton)", "text": "Maybe \u00e8 il secondo singolo estratto dal secondo album di Emma Bunton, \"Free Me\".\nLa canzone, di genere pop ma influenzata dal Motown e dalle sonorit\u00e0 vintage, \u00e8 stata scritta dalla stessa cantante insieme a Yak Bondy e pubblicata il 13 ottobre 2003 in Inghilterra e il 16 agosto dell'anno successivo in tutto il mondo, per le etichette discografiche Polydor e 19. Il brano entr\u00f2 a far parte di tutte le classifiche dei paesi in cui \u00e8 stata pubblicata. Nell'estate 2004 \u00e8 stata molto programmata nelle radio e nelle televisioni musicali, facendola cos\u00ec diventare un successo commerciale e tormentone estivo di quell'anno. Attualmente \u00e8 una delle canzoni pi\u00f9 conosciute e apprezzate della cantante in tutto il mondo.\nSuccesso.\nLa canzone, come detto, fu inizialmente pubblicata solo in Regno Unito, dove entr\u00f2 alla sesta posizione nella classifica dei singoli. All'inizio del 2004 fu presentata gradualmente nelle varie nazioni e esplose definitivamente in estate, con la sua pubblicazione nei negozi, grazie all'alto airplay ottenuto nei mesi precedenti. Il singolo vendette molte copie e rimase nelle top 10 di tutti i paesi fino a dopo la fine dell'estate. Nei primi mesi del 2005, inoltre, nelle radio degli Stati Uniti fu presentata una versione remix, con rispettivo singolo, che si piazz\u00f2 alla sesta posizione della classifica \"Billboard Hot Dance Club Play\" e fu molto sfruttata nei nightclub.\nVideo.\nIl video ritraeva la stessa Bunton che si esibiva, in abiti in stile vintage. Il video, diretto da Richard Weager, era ispirato al musical Sweet Charity."}
{"id": "1250931", "revid": "773636", "url": "https://it.wikipedia.org/wiki?curid=1250931", "title": "Chiesa di San Niccol\u00f2 a Casale", "text": "La chiesa di San Niccol\u00f2 a Casale si trova nel comune di San Godenzo.\nUn diploma del vescovo fiesolano Jacopo il Bavaro, datato 1028, nomina la localit\u00e0 Casale ma non la chiesa che comunque deve risalire ad epoca non molto posteriore. La sua antichit\u00e0 \u00e8 del resto testimoniata dai caratteri romanici dell'impianto, con semplice facciata a capanna ed un'unica navata absidata coperta con capriate a vista. Tracce dell'originale paramento murario in grandi bozze di arenaria sono ancora visibili sul lato sud fino all'altezza di un metro e mezzo.\nAll'interno gli altari, realizzati in pietra, sono collocati entro due nicchie abbastanza recenti. Quello di destra ospita una scultura contemporanea che rappresenta la \"Madonna col Bambino\". Di pregio \u00e8 inoltre un confessionale di legno del XVIII secolo."}
{"id": "1250941", "revid": "767487", "url": "https://it.wikipedia.org/wiki?curid=1250941", "title": "Aaron (personaggio)", "text": ""}
{"id": "1250945", "revid": "767487", "url": "https://it.wikipedia.org/wiki?curid=1250945", "title": "Terrie (personaggio)", "text": ""}
{"id": "1250949", "revid": "767487", "url": "https://it.wikipedia.org/wiki?curid=1250949", "title": "Vulcano (personaggio)", "text": ""}
{"id": "1250950", "revid": "767487", "url": "https://it.wikipedia.org/wiki?curid=1250950", "title": "Luciano (personaggio)", "text": ""}
{"id": "1250958", "revid": "767487", "url": "https://it.wikipedia.org/wiki?curid=1250958", "title": "Oggi sposi... niente sesso", "text": "Oggi sposi... niente sesso (\"Just Married\") \u00e8 un film diretto da Shawn Levy e scritto da Sam Harper, i cui protagonisti sono interpretati da Ashton Kutcher e Brittany Murphy.\nTrama.\nIl poco noto radiocronista Tom Leezak e la rampolla di una ricca famiglia Sarah McNerney si innamorano e progettano il proprio matrimonio, nonostante la contrariet\u00e0 della famiglia di Sarah e l'infiltrazione del suo ex-fidanzato, Peter Prentiss. Durante la loro luna di miele in Europa succede un disastro dopo l'altro."}
