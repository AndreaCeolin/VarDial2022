{"id": "1403282", "revid": "1305772", "url": "https://it.wikipedia.org/wiki?curid=1403282", "title": "Thiefing", "text": "Thiefing \u00e8 quell'attivit\u00e0 che consiste nel rubare servizi di tipo informatico sfruttando le minime misure di protezione adottate dagli utenti per i propri dispositivi.\nIl thiefing pi\u00f9 frequente e facile da realizzare \u00e8 quello che pu\u00f2 mettere in atto chiunque cercando con il proprio PC (dotato di scheda wireless) le reti senza fili disponibili nello spazio circostante. Nel caso in cui venga individuata una rete wireless non protetta \u00e8 possibile utilizzare la connessione ad Internet altrui (quando presente) o qualunque altro servizio accessibile a partire dal dispositivo violato.\nUn caso eclatante \u00e8 stato quello di un imprenditore statunitense (Edwin Pena) e del suo giovane \"aiutante\" (Robert Moore). I due, ottenuto l'accesso all'hardware preposto alla gestione dei servizi voce Voice over IP di numerose aziende del settore delle comunicazioni, hanno rivenduto pi\u00f9 di un milione di minuti di servizio ad altre compagnie a prezzi stracciati.\nIl thiefing \u00e8 un concetto generale. Altri tipi di attivit\u00e0 come ad esempio il wardriving, il cracking, lo spoofing, messi insieme possono realizzare lo scopo del thiefing.\nIl termine deriva dall'inglese \"thief\" che significa \"ladro\". Poich\u00e9 l'azione di chi mette in pratica il thiefing prevede l'utilizzo dei dati della vittima per accedere ai servizi informatici altrui, si tratterebbe di un ladrocinio, di una ruberia, quindi di \"thiefing\"."}
{"id": "1403284", "revid": "481666", "url": "https://it.wikipedia.org/wiki?curid=1403284", "title": "Midnight Madness", "text": ""}
{"id": "1403290", "revid": "2519", "url": "https://it.wikipedia.org/wiki?curid=1403290", "title": "Nyksund", "text": "Nyksund \u00e8 un piccolo villaggio di pescatori della Norvegia, nelle isole Vester\u00e5len, nella contea di Nordland, a circa 10 chilometri da Myre.\nStoria.\nNel 1874 la piccola comunit\u00e0 di pescatori apport\u00f2 dei miglioramenti alla struttura del porto, edificando un molo e frangiflutti per meglio riparare le imbarcazioni e le abitazioni.\nNel 1880 fu edificata la piccola chiesa e ben presto fu aperta anche la stazione del telegrafo, seguita da piccoli negozi alimentari e l'istituzione di un servizio di battelli a vapore.\nNel 1934 un incendio distrusse la zona portuale, mettendo in ginocchio la comunit\u00e0 locale. Il governo per\u00f2 decise che sarebbe stato eccessivamente costoso ricostruire il piccolo porto, in considerazione del fatto che il molo era troppo piccolo per ospitare le nuove imbarcazioni a motore. Ci\u00f2 caus\u00f2 il declino della comunit\u00e0 che cominci\u00f2 ad abbandonare l'abitato, sebbene i pescatori che rimasero ingrandirono il porto ed edificarono costruzioni in pietra.\nNegli anni sessanta i negozi alimentari chiusero e nel 1975 una forte tempesta distrusse buona parte dell'abitato ed il molo. Anche i pochi che erano rimasti decisero di abbandonare Nyksund. Nel 1977 anche il fabbro Olav Larsen, ultimo rimasto, abbandon\u00f2 Niksund che da allora divenne un villaggio fantasma.\nNel 1984 un gruppo di giovani provenienti da tutto il mondo e coordinati da un progetto internazionale, ha riportato a nuova vita Nyksund, dotando il villaggio di energia elettrica. Nel 1995 sono state riaperti il bar ed un piccolo alimentari.\nOggi a Nyksund vivono stabilmente 16 persone provenienti da Nuova Zelanda, Germania, Norvegia ed Australia."}
{"id": "1403299", "revid": "1776051", "url": "https://it.wikipedia.org/wiki?curid=1403299", "title": "Shades of...", "text": "Shades of... \u00e8 il primo album in studio della band funeral doom metal Shape of Despair, pubblicato nel 2000."}
{"id": "1403313", "revid": "1776051", "url": "https://it.wikipedia.org/wiki?curid=1403313", "title": "Angels of Distress", "text": "Angel of Distress \u00e8 il secondo album in studio degli Shape of Despair, pubblicato nel 2001."}
{"id": "1403315", "revid": "767487", "url": "https://it.wikipedia.org/wiki?curid=1403315", "title": "Francesco Saverio Sipari", "text": "Biografia.\nEsponente di una famiglia della borghesia armentaria abruzzese, i Sipari, si laure\u00f2 in giurisprudenza nel 1851, presso l'Universit\u00e0 degli Studi di Napoli. Inizialmente esercit\u00f2 la professione di avvocato all'Aquila ma successivamente si dedic\u00f2 ad una pi\u00f9 diretta gestione delle propriet\u00e0 familiari che si estendevano tra l'Abruzzo Ulteriore, la Capitanata e la Terra di Lavoro; ci\u00f2 non gli imped\u00ec di coltivare la passione per la letteratura e, in particolare, per la poesia, che sfoci\u00f2, almeno fino al 1860, in una ricca produzione di componimenti, per lo pi\u00f9 caratterizzati dal romanticismo di prima maniera.\nCon l'Unit\u00e0 d'Italia, Sipari si dedic\u00f2 prevalentemente alla carriera politico-amministrativa. Fu sindaco di Pescasseroli dal 1860 al 1872, consigliere comunale di Alvito dal 1863 al 1868 e consigliere provinciale all'Aquila dal 1862. Nel 1870, per pochi voti, non riusc\u00ec ad essere eletto alla Camera dei deputati.\nA partire dal 1872 si attiv\u00f2, assieme al fratello Carmelo, per l'istituzione della riserva reale Alta Val di Sangro, concedendo a Vittorio Emanuele II i diritti esclusivi di caccia su alcune montagne di propriet\u00e0 Sipari nel comune di Villavallelonga. Nell'aprile del 1873 la riserva divenne effettiva, permettendo di salvare dall'estinzione sia l'orso bruno marsicano che il Camoscio d'Abruzzo e si configur\u00f2 come ideale premessa del Parco nazionale d'Abruzzo, poi istituito dal nipote di Francesco Saverio, ossia dal deputato Erminio Sipari.\nLa sua produzione letteraria post-unitaria, che \u00e8 caratterizzata dai principali temi imposti dalla modernizzazione (collegamenti stradari e ferroviari), s'inserisce appieno nel filone del meridionalismo. Risulta in tal senso emblematica la \"Lettera ai censuari del Tavoliere\" del 1863, la quale peraltro ebbe vasta eco postuma, per essere stata riportata per ampi stralci dal nipote Benedetto Croce. Nell'opera, la riflessione di Sipari non si sofferm\u00f2 unicamente sulle vicende legate all'affrancazione dei canoni del Tavoliere, che pure ne rappresentano il cardine, ma cerc\u00f2 anche di cogliere le cause del brigantaggio, ponendo l'accento, fra i primi in Italia, sulle radici sociali del fenomeno, e in particolare sulle condizioni di miseria dei contadini meridionali, come evidenziato dal celebre passo:"}
{"id": "1403316", "revid": "8596", "url": "https://it.wikipedia.org/wiki?curid=1403316", "title": "Joseph P. Kennedy, Jr.", "text": ""}
{"id": "1403317", "revid": "120168774", "url": "https://it.wikipedia.org/wiki?curid=1403317", "title": "Jude l'Oscuro", "text": "Jude l'Oscuro (titolo originale \"Jude the Obscure\") \u00e8 l'ultimo romanzo di Thomas Hardy. Pubblicato inizialmente a puntate su un giornale, venne poi edito come libro completo nel 1895. \nIl testo, ribattezzato dalla critica \"Jude the Obscene\" (\"Jude l'Osceno\"), venne inoltre bruciato pubblicamente dal vescovo di Exeter lo stesso anno.\nIl protagonista della storia \u00e8 Jude Fawley, un giovane uomo appartenente alla classe pi\u00f9 umile della societ\u00e0, il cui sogno nella vita \u00e8 di divenire letterato.\nAltri due personaggi cruciali del racconto sono la volgare prima moglie di Jude, Arabella, e Sue, la cugina e convivente che Jude non riuscir\u00e0 mai a sposare.\nTrama.\nIl romanzo racconta la storia di Jude Fawley, un povero giovane che vive nell'immaginaria regione del Wessex e che aspira a divenire studente a \"Christminster\", una citt\u00e0 su modello di Oxford, in Inghilterra.\nNel tempo libero lavora nella panetteria dell'anziana prozia. Procuratosi due testi di grammatica latina e greca, inizia lo studio dei classici e delle Scritture.\nPrima di tentare di entrare all'universit\u00e0, l'ingenuo Jude viene spinto a sposare una grezza e superficiale ragazza del posto, Arabella Donn, che lo lascia nel giro di due anni. Durante questo periodo Jude abbandona completamente lo studio dei classici.\nJude si trasferisce quindi a Christminster e si mantiene facendo il muratore; nel frattempo studia da solo, speranzoso di poter accedere poi all'universit\u00e0.\nQui incontra e si innamora di Sue Bridehead che sposer\u00e0 Mr Phillotson nonostante l'amore per Jude.\nSue \u00e8 attratta dalla normalit\u00e0 del suo matrimonio con l'insegnante ma in breve tempo si render\u00e0 conto della sua infelicit\u00e0 poich\u00e9 non \u00e8 minimamente attratta fisicamente dal marito (si scoprir\u00e0 non essere attratta dalla sessualit\u00e0 in generale).\nSue lascia Phillotson per Jude. I due vivono assieme per un po' di tempo senza avere rapporti sessuali e senza sposarsi. Entrambi difatti non vogliono sposarsi per ragioni familiari (matrimoni finiti male) e per la convinzione che l'unione obbligata dalla legge possa distruggere il loro amore.\nJude convince Sue ad avere rapporti sessuali con lui e da questi vengono concepiti alcuni bambini.\nViene inoltre affidato a Jude il figlio avuto dal matrimonio con Arabella e del quale non sapeva nulla fino a quel momento. Il nome del bambino \u00e8 Jude, soprannominato \"Little Father Time\".\nJude e Sue vengono completamente emarginati per la loro relazione illegale, specialmente dopo la nascita dei loro figli. Conosciuta la situazione familiare di Jude, i datori di lavoro lo licenziano e i proprietari terrieri non vogliono pi\u00f9 avere rapporti con lui. Il precoce primogenito Little Father Time, cosciente dei problemi in casa, decide di uccidere i due figli di Sue strangolandoli con una corda da pacchi e di suicidarsi impiccandosi con una gruccia. Il ragazzo lascia un biglietto per i genitori con scritto \"Fatto perch\u00e9 siamo troppi\" (errore voluto dall'autore \"Done because we are too menny\").\nIl trauma di questi eventi spinge Sue a una crisi di colpa per la sua mancata religiosit\u00e0. Nonostante il ribrezzo che prova per l'ex marito, Sue decide di tornare con lui nella speranza di riacquisire la tranquillit\u00e0 economica e sociale venuta a mancarle durante la storia con Jude. \nJude, demoralizzato, viene ingannato attraverso l'uso dell'alcol a risposare Arabella. \nDopo un'ultima disperata visita a Sue, egli si ammala gravemente e muore.\nStile e temi.\nIl romanzo ha una trama strutturalmente elaborata e organica dove anche i dettagli pi\u00f9 sottili sono elementi utili alla comprensione del destino dei personaggi. Non presenta particolari sconnessioni e quindi la narrazione e il narrato risultano scorrevoli e unitari nella loro complessit\u00e0.\nCome nella maggior parte dei romanzi di Hardy, salvo per \"Via dalla pazza folla\", anche qui l'autore manipola la caduta dei personaggi quasi come un dio crudele conformemente alla sua visione dell'esistenza e ai suoi interessi riguardanti la tragedia greca.\nIn \"Jude\" sono presenti dei forti riferimenti autobiografici: come Jude, Hardy non and\u00f2 all'universit\u00e0 e come Sue, il grande amore di Jude, la prima moglie di Hardy, Emma Gifford, divenne sempre pi\u00f9 religiosa con il passare degli anni.\nAdattamenti.\nMolti film e canzoni sono basati su questo testo:"}
{"id": "1403318", "revid": "8596", "url": "https://it.wikipedia.org/wiki?curid=1403318", "title": "Jean Kennedy Smith", "text": ""}
{"id": "1403319", "revid": "8596", "url": "https://it.wikipedia.org/wiki?curid=1403319", "title": "Rose Fitzgerald Kennedy", "text": ""}
{"id": "1403321", "revid": "8596", "url": "https://it.wikipedia.org/wiki?curid=1403321", "title": "Kathleen Cavendish, Marchioness of Hartington", "text": ""}
{"id": "1403325", "revid": "8596", "url": "https://it.wikipedia.org/wiki?curid=1403325", "title": "John F. Kennedy, Jr.", "text": ""}
{"id": "1403348", "revid": "1482985", "url": "https://it.wikipedia.org/wiki?curid=1403348", "title": "Claudio Gio\u00e8", "text": "Biografia.\nStudia presso il Liceo classico Giuseppe Garibaldi di Palermo e in seguito si trasferisce a Roma, dove si diploma presso l'Accademia nazionale d'arte drammatica. Inoltre frequenta dei seminari con Luca Ronconi e si diletta nel canto e nella danza. Per il teatro scrive e porta in scena \"Caligola Night Live\". Sul grande schermo esordisce con Luca Guadagnino nel 1998 in \"The Protagonists\", e appare tra l'altro ne \"I cento passi\" (2000) e \"La meglio giovent\u00f9\" (2003), entrambi diretti da Marco Tullio Giordana. Seguono poi in \"Stai con me\" (2004), regia di Livia Giampalmo, \"...e se domani\" (2006), regia di Giovanni La Parola, e \"Piano, solo\" (2007), diretto da Riccardo Milani.\nIn televisione prende parte alla miniserie \"Operazione Odissea\" e a \"Paolo Borsellino\" (2004) di Gianluca Maria Tavarelli, nella quale interpreta il sostituto procuratore Antonio Ingroia. Due anni pi\u00f9 tardi \u00e8 Ivan Amidei nella serie televisiva \"Codice rosso\", mentre nel 2007 veste i panni di Tot\u00f2 Riina ne \"Il capo dei capi\", miniserie in sei puntate, diretta da Enzo Monteleone e Alexis Sweet. Va segnalato, tra l'altro, che lo stesso Tot\u00f2 Riina ha detto di avere apprezzato l'interpretazione di Gio\u00e8, definendo quest'ultimo \"portentoso\". Fra il 2009 e il 2010 ha interpretato il ruolo del vicequestore Ivan Di Meo nella miniserie di Taodue, \"Squadra antimafia - Palermo oggi\" che vede alla regia Pier Belloni e Beniamino Catena.\nNel 2012 lavora alla fiction \"Il tredicesimo apostolo\", in cui veste i panni di un prete e professore universitario di teologia dotato di poteri paranormali; con lui recita Claudia Pandolfi nei panni di una psicoterapeuta. Nel film del 2013 \"La mafia uccide solo d'estate\" Gio\u00e8 interpreta la parte di un giornalista amico del protagonista. Nel 2015 torna in televisione con le miniserie tv \"Il bosco\" e \"Il sistema\", insieme, rispettivamente, a Giulia Michelini e a Gabriella Pession.\nDal 14 novembre 2016 \u00e8 in onda per sei serate con la fiction \"La mafia uccide solo d'estate\", tratta dall'omonimo film. Il 16 ottobre 2017 Gio\u00e8 torna con la seconda stagione di \"Sotto copertura\", \"Sotto copertura - La cattura di Zagaria\", vestendo nuovamente i panni del commissario Michele Romano, ispirato a Vittorio Pisani. Nel 2018, torna in TV al fianco di Anna Foglietta, per la seconda stagione di \"La mafia uccide solo d'estate\" e in uno dei quattro film che appartiene al ciclo biografico Liberi sognatori dal titolo \"Delitto di mafia\". Nel 2020 \u00e8 protagonista di due serie TV: \"Passeggeri notturni\" e \"Vite in fuga\" e nel 2021 \u00e8 uno dei protagonisti della fiction \"M\u00e0kari\", tratta dai romanzi di Gaetano Savatteri."}
{"id": "1403351", "revid": "436907", "url": "https://it.wikipedia.org/wiki?curid=1403351", "title": "Voices in My Head (Riverside)", "text": "Voices in My Head \u00e8 il primo EP del gruppo musicale polacco Riverside, autoprodotto e pubblicato il 7 marzo 2005.\nDescrizione.\nOriginariamente distribuito per il proprio fan club, l'EP contiene cinque inediti e tre tracce dal vivo tratte dall'album di debutto \"Out of Myself\" registrate il 15 maggio 2004 presso il Traffic Club di Varsavia.\nIl 29 giugno 2005 \"Voices in My Head\" \u00e8 stato ripubblicato dalla Mystic Production in Polonia, e l'anno seguente dalla Inside Out Music nel resto del mondo con l'aggiunta del video di \"Acronym Love\"."}
{"id": "1403352", "revid": "767487", "url": "https://it.wikipedia.org/wiki?curid=1403352", "title": "Antonio Orgiazzi", "text": "Biografia.\nNel 1748 venne incaricato di decorare la chiesa parrocchiale di Santo Stefano di Piode.\nSuoi lavori sono conservati anche nel santuario della Madonna delle Grazie a Rima San Giuseppe (frazione Rima). Si tratta della Gloria della Trinit\u00e0 dipinta nella cupola del presbiterio e di due ovali affrescati sulla volta della navata che raffigurano l'Assunzione e la Madonna della Misericordia. Sua anche la ricca decorazione della facciata con la Madonna che regge in braccio il Bambino."}
{"id": "1403357", "revid": "124405844", "url": "https://it.wikipedia.org/wiki?curid=1403357", "title": "Commedie shakespeariane", "text": "Tradizionalmente, le opere di William Shakespeare sono state suddivise in tre categorie: tragedie, commedie, e drammi storici. Alcuni storici hanno discusso per la creazione di una quarta categoria, i tardi romanzi scespiriani, o drammi romanzeschi\nLe \"Commedie\" nella tradizione elisabettiana avevano un significato molto diverso dalla commedia moderna. Una tipica commedia shakespeariana ha un lieto fine, che solitamente comporta il matrimonio per tutti i personaggi nubili, e un tono e uno stile molto pi\u00f9 frivolo rispetto alle altre opere.\nLo schema nelle commedie contiene un movimento detto \"green world\", (mondo verde) conflitti sia interiori che esteriori, e una tensione tra i valori apollinei e dionisiaci.\nLe commedie shekspeariane tendono inoltre ad avere:\nParecchie delle commedie come \"Misura per misura\" e \"Tutto \u00e8 bene quel che finisce bene\", hanno un tono confidenziale con un difficile mix di humor e tragedia, che le ha portate ad essere classificate come tragicommedie. "}
{"id": "1403367", "revid": "99416098", "url": "https://it.wikipedia.org/wiki?curid=1403367", "title": "Baja (disambigua)", "text": ""}
{"id": "1403368", "revid": "1573940", "url": "https://it.wikipedia.org/wiki?curid=1403368", "title": "Saurodactylus mauritanicus", "text": "Il geco nano marocchino (\"Saurodactylus mauritanicus\" () \u00e8 un piccolo sauro della famiglia Sphaerodactylidae, diffuso in Nord Africa.\nDescrizione.\n\u00c8 un minuscolo geco i cui esemplari adulti hanno una taglia compresa tra i 2,5\u20133\u00a0cm. Ha occhi a palpebra fissa ed \u00e8 privo di lamelle subdigitali. La colorazione \u00e8 marrone con piccole macchie chiare, strisce pi\u00f9 chiare che dipartono dal muso sfumando verso il collo, e coda tendente al giallo. Diventando adulti la colorazione tende a essere meno appariscente e pi\u00f9 mimetica.\nBiologia.\n\u00c8 un geco deserticolo e di abitudini prevalentemente terrestri, si nutre di insetti. Si nasconde tra sassi e rocce.\nDistribuzione e habitat.\nLa specie \u00e8 diffusa in Marocco, Sahara Occidentale e Algeria.\nTassonomia.\nSono note le seguenti sottospecie:"}
{"id": "1403371", "revid": "11797327", "url": "https://it.wikipedia.org/wiki?curid=1403371", "title": "Firenze Ximeniano", "text": ""}
{"id": "1403374", "revid": "3732", "url": "https://it.wikipedia.org/wiki?curid=1403374", "title": "Manuele Crisolora", "text": "La fama di Crisolora fu dovuta all'intensa attivit\u00e0 di umanista svolta nell'Europa occidentale nei primi anni del Quattrocento; comp\u00ec infatti svariati viaggi in Italia nel tentativo di riavvicinare l'Impero bizantino, ormai assediato su pi\u00f9 fronti dall'esercito turco, agli stati europei e in particolare allo Stato Pontificio. Durante questi viaggi a sfondo diplomatico, l'intellettuale esport\u00f2 la cultura greca antica e diede nuovo impulso alla conoscenza del greco, creando attorno a s\u00e9 una cerchia di studiosi.\nBiografia.\nManuele Crisolora nacque a Costantinopoli nel 1360. La sua era una famiglia di antica nobilt\u00e0 e prosperit\u00e0. Durante la vita, strinse un'importante amicizia con l'imperatore Manuele II Paleologo, all'incirca suo coetaneo e grande amante della cultura.\nIl rapporto di fiducia che si instaur\u00f2 con il basileus gli frutt\u00f2 una serie di incarichi diplomatici negli stati dell'Europa occidentale, e in particolare in Italia. Comp\u00ec numerosi viaggi nella penisola, il primo dei quali pu\u00f2 essere datato intorno al 1394-1395, durante il quale visit\u00f2 Venezia, nel tentativo di stringere un'alleanza contro le armate turche.\nDa Venezia giunse poi a Firenze, dove, nel 1397, gli venne offerta una cattedra di greco presso lo \"Studium\", e dove tenne regolarmente lezione fino al 1400, anno in cui si spost\u00f2 a Pavia per ricongiungersi all'imperatore Manuele II Paleologo.\nNel 1403 Crisolora torn\u00f2 a Costantinopoli accompagnato dall'umanista italiano Guarino Veronese.\nNel 1407 ripart\u00ec dalla capitale bizantina per un lungo viaggio in Europa, che lo port\u00f2 a visitare Venezia, Genova, Parigi, Londra e la Spagna, nel disperato quanto tardivo tentativo di riallacciare i rapporti dell'impero con le corti europee; le sue missioni, tuttavia, non portarono ad alcun risultato concreto, e nel 1410 ritorn\u00f2 a Costantinopoli.\nNello stesso anno decise di tornare a Bologna, e nel 1411 si trasfer\u00ec a Roma con la corte papale, dove compose la sua opera pi\u00f9 nota, Roma parte del cielo - Confronto fra l'Antica e la Nuova Roma, un testo estremamente significativo se letto alla luce della sua attivit\u00e0 diplomatica.\nNel 1413 si rec\u00f2 per stabilire la data del Concilio di Costanza. Durante lo svolgimento, peror\u00f2 con molta passione la causa della riunificazione dell'Impero Bizantino con gli stati europei in funzione anti-turca.\nMor\u00ec il 15 aprile 1415 e venne seppellito a Costanza."}
{"id": "1403376", "revid": "697352", "url": "https://it.wikipedia.org/wiki?curid=1403376", "title": "Angeli (famiglia)", "text": "Gli Angeli (in greco: sing. \"\u1f0c\u03b3\u03b3\u03b5\u03bb\u03bf\u03c2\", pl. \"\u1f0c\u03b3\u03b3\u03b5\u03bb\u03bf\u03b9\"; transl. \"Angelos\", \"Angeloi\") furono un'importante famiglia bizantina, che detenne la corona dell'Impero bizantino dal 1185 al 1204. \nLa dinastia fu fondata da Costantino Angelo, uomo di umili origini, che spos\u00f2 Teodora Comnena, figlia dell'imperatore Alessio I Comneno. Dall'unione di Costantino e Teodora nacquero sette figli, tre maschi e quattro femmine, dando cos\u00ec origine alla nuova dinastia. Diedero all'Impero tre imperatori, ovvero: Isacco II Angelo (1185\u20131195, 1203\u20131204), Alessio III Angelo (1195\u20131203), Alessio IV Angelo (1203\u20131204).\nLa famiglia degli Angeli contrasse parentele con quelle dei Comneni e dei Ducas. Tra il XIII secolo e il XV secolo un ramo della famiglia resse anche l'Epiro, la Tessaglia e Tessalonica con il nome Comneno Ducas (in greco: \"\u039a\u03bf\u03bc\u03bd\u03b7\u03bd\u03cc\u03c2 \u0394\u03bf\u03cd\u03ba\u03b1\u03c2\"; transl. \"Komnenos Doukas\").\nSotto il regno corrotto e dissoluto della dinastia degli Angeli, l'Impero bizantino si deterior\u00f2 e presto cadde in preda ai crociati latini e ai Veneziani nella Quarta Crociata (1202\u20131204). A seguito della crociata il grande Impero venne suddiviso in vari Stati: l'Impero latino, l'Impero di Nicea, l'Impero di Trebisonda e il Despotato d'Epiro. Quest'ultimo Stato, in particolare, fu fondato da Michele I Angelo Comneno Ducas, figlio di Giovanni e quindi nipote di Costantino e Teodora.\nStoria.\nLa dinastia fu fondata nel XII secolo da Costantino Angelo, un ufficiale di marina originario di Filadelfia in Anatolia, comandante della flotta imperiale in Sicilia, che spos\u00f2 Teodora Comnena, figlia dell'imperatore Alessio I Comneno. Durante il regno di Manuele I Comneno, vari Angeloi raggiunsero il rango di comandanti militari e funzionari dell'impero bizantino.\nNel 1185, Isacco II Angelo nipote di Costantino, depose Andronico I Comneno e fu proclamato imperatore dell'impero romano d'oriente. Gli succedettero dapprima il fratello Alessio III e poi suo figlio Alessio IV. Sotto il regno della dinastia Angelo, l'impero bizantino cadde in preda ai crociati latini e veneziani nella Quarta crociata.\nDopo la caduta di Costantinopoli e la creazione dell'Impero latino nel 1204, i membri dell\"'Angeloi\" assunsero il potere in Epiro e Tessaglia, nominandosi \"Angeloi Komnenoi Doukai\".\nIrene Angela, figlia di Isacco II, spos\u00f2 Filippo di Svevia, re dei tedeschi. Le loro figlie sposarono con famiglie reali e principesche dell'Europa occidentale. Molte delle famiglie aristocratiche d'Europa di oggi possono dunque essere considerate discendenti degli Angelo.\nMichele I Angelo, , fond\u00f2 il Despotato d'Epiro. Nel 1224 Teodoro, fratellastro di Michele, conquist\u00f2 il Regno di Tessalonica dai crociati e si proclam\u00f2 imperatore bizantino (\"basileus\"). Sei anni dopo venne tuttavia sconfitto e catturato da Ivan Asen II e durante la sua prigionia suo fratello Manuele Angelo govern\u00f2 la Tessalonica. Gli succedettero i nipoti figli Giovanni e Demetrio. Alla fine, la citt\u00e0 venne conquistata dal imperatore di Nicea Giovanni III Vatatzes nel 1246, segnando la fine del dominio degli Angelo a Tessalonica.\nNel 1230, Michele II Angelo, figlio di Michele I, si afferm\u00f2 come sovrano di Epiro e Tessaglia. Dopo la morte di Michele II nel 1271, l'Epiro fu governato da suo figlio legittimo Niceforo I, mentre la Tessaglia venne data a un altro suo figlio illegittimo Giovanni I. \nNel 1318, Nicola Orsini assassinato il figlio di Niceforo, Thomas I Angelo, pose fine agli Angelo in Epiro. In Tessaglia, a Giovanni I Angelo succedette il figlio Costantino, seguito da Giovanni II, che regn\u00f2 dal 1302-1303 fino alla sua morte nel 1318. Nello stesso anno, la Tessaglia venne presa dalla Compagnia Catalana e annessa al Ducato di Atene.\nDopo aver ristabilito il controllo bizantino sull'Epiro e la Tessaglia nel 1340, l'imperatore Andronico III Paleologo nomin\u00f2 il \"pinkernes\" (coppiere) Giovanni Angelo, nipote di Megas domestikos Giovanni Cantacuzeno, governatore dell'Epiro. Giovanni estese la sua influenza alla Tessaglia nel 1342, ma mor\u00ec di peste nel 1348. L'Epiro e la Tessaglia furono conquistate dal sovrano serbo Stefano Uro\u0161 IV Du\u0161an poco dopo.\nDiscendenti di Giovanni Angelo continuarono a governare la Tessaglia sotto Simeone Uro\u0161 e Giovanni Uro\u0161. Giovanni Uro\u0161, l'ultimo Nemanji\u0107, abdic\u00f2 in favore di Alessio Angelo Filanthropeno, la kaisar della Grande Valacchia. A lui succedette il fratello Manuele Angelo Filanthropeno e fu l'ultimo sovrano bizantino greco della Tessaglia.\nDopo la conquista ottomana della Tessaglia nel 1394, la famiglia Angelo Filanthropeno si rifugi\u00f2 in Serbia. Un nipote di Alessio o di Manuel, Mihailo Andjelovic, fu funzionario alla corte di \u0110ura\u0111 e Lazar II Brankovi\u0107.\nIl fratello di Mihailo, Mahmud, venne catturato nella sua infanzia dai soldati ottomani, fu portato a Edirne, dove si convert\u00ec all'islam. In seguito \u00e8 salito ai pi\u00f9 alti ranghi dell'impero ottomano, divenendo Beylerbey di Rumelia nel 1451 e Gran Visir nel 1455. Cos\u00ec, nei negoziati tra il despota serbo Lazar Brankovi\u0107 e Maometto II nel 1457, le due parti erano rappresentate dal fratelli Mihailo e Mahmud Andjelovic."}
{"id": "1403378", "revid": "78273", "url": "https://it.wikipedia.org/wiki?curid=1403378", "title": "Chiesa del Carmine (Cerignola)", "text": ""}
{"id": "1403379", "revid": "436907", "url": "https://it.wikipedia.org/wiki?curid=1403379", "title": "Second Life Syndrome", "text": "Second Life Syndrome \u00e8 il secondo album in studio del gruppo musicale polacco Riverside, pubblicato il 31 ottobre 2005 dalla Inside Out Music.\nDescrizione.\nCome spiegato dal gruppo, si tratta di un concept album che continua la storia narrata nel precedente album \"Out of Myself\".\nL'uscita del disco \u00e8 stata anticipata a inizio ottobre 2005 dal singolo \"Conceiving You\", contenente anche la sesta traccia \"I Turned You Down\" e la b-side strumentale \"The Piece Reflecting the Mental State of the Members of Our Band\". Nel 2019 l'album \u00e8 stato ripubblicato anche nel formato doppio vinile."}
{"id": "1403398", "revid": "124657492", "url": "https://it.wikipedia.org/wiki?curid=1403398", "title": "Olga Vittoria Gentilli", "text": "Biografia.\nMolto popolare e apprezzata sia in Italia che all'estero, inizi\u00f2 a recitare nel 1908 per poi proseguire la sua attivit\u00e0 nella compagnia And\u00f2-Paoli-Gandusio. Nel 1913 fu \"seconda donna\" con Ruggero Ruggeri e quindi arriv\u00f2 ad avere il nome in \"ditta\" nel 1917 con la Carini-Gentilli e la Carini-Gentilli- Baghetti che dur\u00f2 sino al 1920. Nel 1921 divenne \"prima donna\" con Luigi Chiarelli e Armando Falconi per poi passare ad altre compagnie e recitare accanto a Ruggero Capodaglio, Sergio Tofano, Vittorio De Sica, Kiki Palmer ed Ernesto Sabbatini. Durante la guerra, dopo aver partecipato anche alle recite estive a Taormina, entr\u00f2 nella Torrieri-Tofano e quindi con la Maltagliati-Benassi per tornare infine con Tofano verso l'inizio degli anni cinquanta.\nEsordid\u00ec nel cinema nel 1933 (\"Al buio insieme\", \"La maestrina\", \"Non c'\u00e8 bisogno di denaro\") e prese parte a numerosi film fino al 1953.\nFrequenti le partecipazioni alla prosa radiofonica dell'EIAR e della Rai, sia nelle commedie che nei radiodrammi, come componente della Compagnia del Teatro della Radiotelevisione italiana.\nLa Gentilli fu attiva anche durante i primi anni della televisione e nel doppiaggio."}
{"id": "1403402", "revid": "92723", "url": "https://it.wikipedia.org/wiki?curid=1403402", "title": "Audi S6", "text": "La S6 \u00e8 la versione sportiva della A6, autovettura della casa tedesca Audi, presentata per la prima volta nel 1994 e attualmente giunta alla sua quinta generazione. A partire dalla seconda generazione, a tale modello viene affiancata anche la pi\u00f9 prestazionale RS6.\nPrima serie.\nLa prima serie dell'Audi \"S6\" nasce nel 1995 viene prevista a scelta con due propulsori: un 4.2 litri e un particolare 2.2 litri turbo. Il primo era un grosso propulsore V8 abbinato di serie ad un cambio automatico. La versione 2.2 montava un propulsore derivato dalla Audi Quattro con pressione massima fino a 1,3 bar. Motore 5 cilindri in linea 20 valvole ad iniezione elettronica, erogava 230 CV ed era abbinato ad un cambio a 5 marce o come optional a 6 o automatico a 4 velocit\u00e0. Presentava inoltre importanti innovazioni, quali punterie idrauliche al posto di quelle meccaniche, sensore del battito in testa, overboost, dispositivo cutoff e turbocompressore con raffreddamento misto acqua/olio e intercooler.\nLe due auto presentavano ben 3 differenziali, di cui quello centrale Torsen, l'anteriore libero e il posteriore bloccabile tramite tasto nella cabina, ma solo alle basse velocit\u00e0. Avevano l'ABS ed una complessa trazione integrale che, sfruttando i differenziali permetteva ai due assi di distribuire la trazione dove vi era pi\u00f9 grip, conferendo una notevole tenuta di strada su tutti i tipi di fondo stradale. Entrambe le S6 montavano cerchi in lega con dimensione degli pneumatici di 225/50-zr 16 con la misura 17\" a richiesta.\nGli interni erano in tessuto o opzionalmente in pelle. L'auto aveva di serie gli alzacristalli elettrici, la chiusura centralizzata con comando a distanza a raggi infrarossi (a quei tempi non molto diffusa), l'aria condizionata, la radio, il volante sportivo in pelle con il logo \"S6\" e la predisposizione per i fari allo xeno e a richiesta i sedili riscaldabili, il telefono, il tetto apribile elettrico e due seggiolini retrattili nel bagagliaio che le offrivano una capacit\u00e0 di trasporto di 7 persone.\nSeconda serie.\nLa seconda serie dell\"'S6\" era dotata di un propulsore 4.2 da 340 CV; a differenza della prima serie esce soltanto con quell'unico propulsore. Tuttavia, mantenendo le stesse rifiniture della prima serie, viene modificata la trazione, vengono montati di serie i fari allo xeno e gli viene aggiunto il cambio \"Tiptronic\", automatico sequenziale alla leva ed al volante. Era accreditata di uno spunto da 0 a 100 km/h in 6,7 secondi.\nTerza serie.\nLa terza serie della \"S6\", come la precedente, utilizza un propulsore derivato dall'Audi S8: il 5.2 litri V10 da 435 CV montato in posizione longitudinale anteriore. Raggiunge in 5,3 secondi la velocit\u00e0 di 100 km/h con partenza da fermo. La velocit\u00e0 \u00e8 autolimitata elettronicamente a 250 km/h.\nQuarta serie.\nLa quarta serie dell'Audi \"S6\" viene commercializzata a partire dal 2012. Il propulsore viene ridimensionato, passando dal 5.2 litri ad un V8 Biturbo di 4 litri in grado di erogare 420 CV a 5500 giri/min. La coppia massima \u00e8 di 550 Nm, la trazione \u00e8 integrale mentre la trasmissione \u00e8 la S-Tronic a doppia frizione. La quarta serie della S6 \u00e8 in grado di scattare da 0 a 100 km/h in soli 4,7 secondi e raggiunge una velocit\u00e0 massima autolimitata di 250 km/h. \u00c8 stata realizzata anche in versione Avant.\nQuinta generazione.\nLa quinta generazione della \"S6\" viene lanciata nel luglio 2019 e porta con s\u00e9 la novit\u00e0 del motore diesel: essa infatti rinuncia al precedente V8 biturbo da 4 litri in favore di un potente 3 litri turbodiesel common rail da 349 CV. Tale motore, oltre ad essere turbocompresso, \u00e8 anche dotato di un compressore elettrico che fornisce una consistente spinta ai bassi regimi. Tale motore \u00e8 inoltre dotato di tecnologia microibrida, ossia di un alternatore reversibile con funzione di generatore e motorino di avviamento. La trazione \u00e8 di tipo integrale permanente e la sua velocit\u00e0 massima \u00e8 di 250 km/h, sempre autolimitata. Nel 2020, la \"S6\" viene aggiornata e il suo motore perde alcuni CV di potenza, fermandosi a 344 CV. "}
{"id": "1403423", "revid": "1442080", "url": "https://it.wikipedia.org/wiki?curid=1403423", "title": "La spranga, racconti anti-neofascisti", "text": "La spranga, racconti anti-neofasciti \u00e8 una raccolta di racconti noir/storici a tema anti-neofascismo edita da Pontegobbo, 2007, a cura di Giorgio D'Amato. Il libro \u00e8 composto da 16 racconti di diversi autori.\nElenco autori: Giovanni Buzi, Giovanna Calabretta, Giorgio D'Amato, Andrea Franco, Girolamo Grammatico, Sandro La Rosa, Roberta Lepri, Antonio Lo Cicero, Laura Mancuso, Andrea Meli, Gisella Modica, Marco Pasquini, Luigia Perricone, Federico Sanna, Fabrizio Vasile, Marisa Vinci."}
{"id": "1403428", "revid": "768068", "url": "https://it.wikipedia.org/wiki?curid=1403428", "title": "Corono", "text": "Corono () \u00e8 un personaggio della mitologia greca, fu un re dei Lapiti ed uno degli Argonauti.\nGenealogia.\nFiglio di Caneo e padre di Andremone e di Leonteo e della figlia Lyside.\nMitologia.\nOriginario della Tessaglia, Corono il lapita partecip\u00f2 all'impresa della riconquista del vello d'oro rispondendo all'appello di Giasone.\nRientrato nel suo regno fu coinvolto nella guerra che lui stesso intraprese per una questione di confine contro i Dori di Estiotide e governati dal re Egimio.\nSulle primi Lapiti del monte Olimpo al suo comando ebbero la meglio ma quando gli avversari proposero ad Eracle un terzo del loro regno in cambio del suo aiuto, questi accett\u00f2 l'alleanza e vinse.\nCorono mor\u00ec in battaglia.\nSignificati.\nCorono significa corvo, cornacchia, Infatti molti uomini famosi secondo il mito si trasformavano dopo la morte in corono, ovvero in corvi."}
{"id": "1403430", "revid": "22397", "url": "https://it.wikipedia.org/wiki?curid=1403430", "title": "Jon Coleman", "text": ""}
{"id": "1403437", "revid": "599013", "url": "https://it.wikipedia.org/wiki?curid=1403437", "title": "Markus N\u00e4slund", "text": ""}
{"id": "1403445", "revid": "121945227", "url": "https://it.wikipedia.org/wiki?curid=1403445", "title": "Soldi dal cielo", "text": ""}
{"id": "1403446", "revid": "131145", "url": "https://it.wikipedia.org/wiki?curid=1403446", "title": "Villa Taranto", "text": "Villa Taranto \u00e8 una villa che ha sede a Verbania. Il corpo principale \u00e8 sede della prefettura della provincia del Verbano-Cusio-Ossola, mentre i giardini sono adibiti a orto botanico.\nSi trova nella parte nordorientale del promontorio della Castagnola, sul Lago Maggiore, tra le frazioni cittadine di Pallanza e Intra. I giardini, che ospitano oltre ventimila essenze botaniche e che coprono un'area di circa , sono percorsi da di viali.\nSono visitati nei 245 giorni d'apertura da oltre persone e sono considerati dagli utenti di \"Theneeds\" i giardini pi\u00f9 belli del mondo.\nStoria.\nLa villa chiamata \"la Crocetta\" dal nome dell'area in cui sorgeva venne fatta realizzare nel 1870 dal conte Alessandro Orsetti per il figlio malato di consunzione, l'anno successivo chiese la concessione di uno sbocco sul lago per costruirvi una darsena e un casotto per i bagni e nel 1880 chiese il permesso di costruire uno chalet in muratura nei pressi della villa. La villa era stata progettata dall'architetto svizzero Augusto Guidini gi\u00e0 autore di Villa Scagliola, degli interventi su Palazzo Bolongaro a Stresa e di Villa Della Casa a Baveno (realizzata per l'Imprenditore svizzero Nicola Della Casa).\nIntorno al 1900 la villa venne venduta a Rosamund Marke Wood, dama di palazzo della regina Elena e moglie del conte di Sant'Elia, cerimoniere di Vittorio Emanuele III. La marchesa fece ampliare l'edificio aggiungendovi diverse stanze destinate alle numerose visite di ospiti altolocati. Nel 1929, avendo ricevuto una cospicua eredit\u00e0 dalla madrea, la marchesa decise di trasferirsi nei pressi di Dover e mise in vendita la propriet\u00e0.\nNel 1930, il facoltoso capitano scozzese Neil McEacharn era in viaggio sull'Orient Express, dopo un soggiorno a Venezia, e, mentre leggeva il \"Times\"&lt;ref\u00ab/ref&gt; fu attratto da un annuncio di vendita di una villa con parco sul Lago Maggiore. Seguendo un irresistibile impulso McEacharn si rec\u00f2 a Pallanza. Nonostante trovasse scomodo l'edificio perch\u00e9 privo di spazi di servizio e il giardino antistante non fosse di suo gusto, McEacharn rimase colpito dalla posizione panoramica, dopo essersi accertato che i terreni contigui fossero acquistabili, compr\u00f2 la propriet\u00e0.\nI lavori di ammodernamento e trasformazione della villa durarono 9 anni dal 1931 al 1940, e McEacharn ribattezz\u00f2 la propriet\u00e0 \"Villa Taranto\", in onore del suo antenato \u00c9tienne Macdonald, nominato duca di Taranto da Napoleone.\nTutto il complesso fu donato allo Stato italiano nel 1962. La villa non \u00e8 visitabile in quanto sede della Prefettura della provincia del Verbano-Cusio-Ossola dal 1995.\nI giardini botanici.\nI giardini sono suddivisi in varie zone quali serre, giardini terrazzati, aiuole floreali, erbari.\nLe specie floreali provengono da varie parti del mondo. Tra le specie rare: le grandi ninfee Victoria cruziana (coltivate in serre tropicali), le conifere Metasequoia glyptostroboides, le felci Dicksonia antarctica, le Emmenopterys henryi della famiglia delle Rubiaceae e l'Acer palmatum cap. Mc Eacharn.\nI giardini sono visitabili, a pagamento. Le visite sono libere e ogni pianta \u00e8 corredata da un cartello che ne indica il nome. \u00c8 possibile raggiungere i giardini non solo via terra, ma anche dal lago, c'\u00e8 un'apposita fermata dove fa servizio la Navigazione Lago Maggiore e un attracco per i diportisti privati.\nIl 25 agosto 2012 una tromba d'aria ha distrutto la maggior parte degli alberi e delle piante, provocando la chiusura anticipata della struttura; la chiusura stagionale terminava ogni anno al primo novembre. Nonostante i danni rilevanti, i giardini sono stati ripristinati a tempo di record e riaperti per l'apertura stagionale del 2013.\nMausoleo a Neil McEacharn.\nAll'interno dei giardini si trova anche un mausoleo a Neil McEacharn, costruito nel 1965 (su progetto del prof. Renato Bonazzi). \nPer quanto riguarda le opere d'arte presenti nei giardini, si possono ammirare in particolare due sculture bronzee: una riproduce il notissimo \"Pescatore\" (1876) del napoletano Vincenzo Gemito, posto a coronamento dei Giardini Terrazzati, l'altra il busto di McEacharn, realizzato dal noto scultore milanese Gualberto Rocchi, ritrattista prediletto di molte personalit\u00e0 internazionali soprattutto negli anni Sessanta-Ottanta del Novecento."}
{"id": "1403455", "revid": "242434", "url": "https://it.wikipedia.org/wiki?curid=1403455", "title": "Contrafiorito", "text": ""}
{"id": "1403459", "revid": "125708580", "url": "https://it.wikipedia.org/wiki?curid=1403459", "title": "Lodovico Adimari", "text": "Biografia.\nFiglio di Zanobi di Lodovico Adimari e della spagnola Dona Angela di Bivero Tassis, sebbene la sua casata fosse di origine fiorentina, nacque nel ramo trapiantato a Napoli degli Adimari.\nStudi\u00f2 Scienze Naturali come allievo di Luca Terenzi all'Universit\u00e0 di Pisa, mostrando per\u00f2 uno spiccato talento soprattutto per la poesia e in particolar modo quella satirica.\nSecondo il critico letterario Giovanni Mario Crescimbeni \"fu egli uno di que' saggi che senza badare a ci\u00f2, che lo svogliato secolo i' volesse, e disprezzando affatto l'applauso popolare, vollero nella volgar Poesia seguitar l'orme de' veri maestri. Ebb' egli uno stile grande, splendido e maestoso, lavorato con singolar chiarezza e con nobili frasi poetiche; e siccome era molto erudito e ben inteso nelle principali scienze, cos\u00ec i suoi componimenti arricchiva di savia dottrina\".\nSi trattenne per alcuni anni alla corte di Mantova dove per meriti poetici conquist\u00f2 la stima del duca Ferdinando Carlo di Gonzaga-Nevers che gli concesse il titolo di marchese e di suo gentiluomo di camera. Poco dopo fu ammesso all'Accademia della Crusca di Firenze e, il 18 settembre 1691, all'Accademia dell'Arcadia di Roma con lo pseudonimo di \"Termisto Marateo\".\nNel 1697 il granduca Cosimo III de' Medici lo chiam\u00f2 a Firenze per ricoprire la cattedra di Lingua Toscana presso lo Studio Fiorentino dopo la scomparsa del celebre professore Francesco Redi. Fu anche nominato lettore di cavalleria all'Accademia de' Nobili."}
{"id": "1403461", "revid": "599013", "url": "https://it.wikipedia.org/wiki?curid=1403461", "title": "Manius Abbadi", "text": "Gioca nella Servi\u00e7o Social da Ind\u00fastria SP nel ruolo di schiacciatore.\nBiografia.\nGioc\u00f2 in Brasile fino al 2003, anno in cui si trasfer\u00ec in Francia, per esordire in Pro A nelle file del TLM Tourcoing. Gioc\u00f2 poi in Russia con la Dinamo-Kazan' per trasferirsi infine in Italia, alla Teleunit Gioia del Colle, squadra con cui debutt\u00f2 in A2 nella stagione 2005-06\nCon la rinuncia di Gioia del Colle all'A2, Abbadi fu ingaggiato come riserva di Wout Wijsmans e Giba alla BreBanca Lannutti Cuneo di Silvano Prandi. Gioc\u00f2 con regolarit\u00e0 i \"play-off\" scudetto 2006-07, dopo lo spostamento di Wijsmans ad opposto; l'anno successivo si altern\u00f2 in campo con Simone Parodi e venne convocato per la World League e per i Olimpiadi nelle file della Nazionale brasiliana.\nNel 2009 \u00e8 stato ingaggiato dalla Prisma Taranto. Nella stagione 2012-13 vince per la prima volta lo scudetto in Brasile, alla Associa\u00e7\u00e3o Desportiva RJX."}
{"id": "1403514", "revid": "1573940", "url": "https://it.wikipedia.org/wiki?curid=1403514", "title": "Saurodactylus", "text": "Saurodactylus \u00e8 un genere di piccoli sauri della famiglia Sphaerodactylidae, che comprende due specie diffuse negli ambienti aridi del Nord Africa.\nDescrizione.\nSono sauri di piccolissima taglia (intorno ai 3\u00a0cm per gli adulti), deserticoli, privi di lamelle subdigitali.\nBiologia.\nHanno abitudini notturne e crepuscolari, sono prevalentemente terricoli.\nSi nutrono di insetti.\nDistribuzione e habitat.\nIl genere \u00e8 diffuso in Marocco, Sahara Occidentale e Algeria.\nPopola ambienti aridi e rocciosi.\nTassonomia.\nIl genere comprende le seguenti specie:"}
{"id": "1403520", "revid": "45927", "url": "https://it.wikipedia.org/wiki?curid=1403520", "title": "1\u00b0 Festival di Sanremo", "text": ""}
{"id": "1403525", "revid": "45927", "url": "https://it.wikipedia.org/wiki?curid=1403525", "title": "2\u00b0 Festival di Sanremo", "text": ""}
{"id": "1403529", "revid": "45927", "url": "https://it.wikipedia.org/wiki?curid=1403529", "title": "3\u00b0 Festival di Sanremo", "text": ""}
{"id": "1403532", "revid": "45927", "url": "https://it.wikipedia.org/wiki?curid=1403532", "title": "4\u00b0 Festival di Sanremo", "text": ""}
{"id": "1403533", "revid": "45927", "url": "https://it.wikipedia.org/wiki?curid=1403533", "title": "5\u00b0 Festival di Sanremo", "text": ""}
{"id": "1403534", "revid": "1718925", "url": "https://it.wikipedia.org/wiki?curid=1403534", "title": "Valle della Clar\u00e9e", "text": "La Valle della Clar\u00e9e (\"Vall\u00e9e de la Clar\u00e9e\" in francese) o anche detta Valle di N\u00e9vache (\"Vall\u00e9e de N\u00e9vache\"), \u00e8 una valle della Francia situata nel Dipartimento delle Alte Alpi, nei pressi di Montgen\u00e8vre e Brian\u00e7on. \u00c8 la valle pi\u00f9 a monte del Brian\u00e7onnais che conduce alla frontiera franco-italiana.\nCaratteristiche.\nCostituisce uno snodo fondamentale nelle comunicazioni in quanto connette la zona con il Dipartimento della Savoia, mediante il Colle di Rochilles (pi\u00f9 precisamente il \"Seuil des Rochilles\") situato a 2.425 m s.l.m.; e con il Piemonte mediante il Colle della Scala-Valle Stretta (1.767 m s.l.m.). Altro colle presente in valle \u00e8 il colle del Granon (2.413 m s.l.m.).\nLa valle della Clar\u00e8e \u00e8 classificata come uno dei paesaggi pi\u00f9 preziosi in Francia, tanto da essere annoverata tra i \"grand site national\".\nLa valle \u00e8 attraversata dal torrente Clar\u00e9e. Nella valle si trovano i comuni di N\u00e9vache e di Val-des-Pr\u00e9s appartenenti al Cantone di Brian\u00e7on-Nord.\nMonti.\nLe montagne principali che contornano la valle sono:\nRifugi alpini.\nPer facilitare l'escursionismo e la salita alle vette la valle \u00e8 dotata di alcuni rifugi:"}
{"id": "1403535", "revid": "45927", "url": "https://it.wikipedia.org/wiki?curid=1403535", "title": "6\u00b0 Festival di Sanremo", "text": ""}
{"id": "1403536", "revid": "45927", "url": "https://it.wikipedia.org/wiki?curid=1403536", "title": "7\u00b0 Festival di Sanremo", "text": ""}
{"id": "1403537", "revid": "45927", "url": "https://it.wikipedia.org/wiki?curid=1403537", "title": "8\u00b0 Festival di Sanremo", "text": ""}
{"id": "1403538", "revid": "45927", "url": "https://it.wikipedia.org/wiki?curid=1403538", "title": "9\u00b0 Festival di Sanremo", "text": ""}
{"id": "1403539", "revid": "729019", "url": "https://it.wikipedia.org/wiki?curid=1403539", "title": "Diverticolo di Zenker", "text": "Il diverticolo di Zenker (dal nome del patologo tedesco Friedrich Albert von Zenker) \u00e8 un diverticolo acquisito dell'esofago.\n\u00c8 un diverticolo da pulsione, causato da incoordinazione della peristalsi dello sfintere esofageo superiore, con erniazione di mucosa e sottomucosa.\n\u00c8 quindi anatomicamente faringeo ma funzionalmente esofageo.\nSi localizza in una porzione muscolare di minor resistenza, il triangolo di Killian, lungo la linea mediana. Si proietta posteriormente, nello spazio prevertebrale, e pu\u00f2 raggiungere il terzo inferiore dell'esofago.\nSi tratta di un falso diverticolo (non coinvolge tutti gli strati della parete).\nCausa disfagia, difficolt\u00e0 respiratorie, rigurgito, alitosi. Pu\u00f2 essere trattato chirurgicamente.\nEpidemiologia.\nIl diverticolo di Zenker colpisce soprattutto gli adulti pi\u00f9 anziani. La distribuzione \u00e8 varia in base la posizione geografica dei soggetti.\nMeccanismi e manifestazione.\nQuando c'\u00e8 una pressione eccessiva all'interno della faringe inferiore, la parte pi\u00f9 debole della parete faringea, essa cede formando un diverticolo che pu\u00f2 raggiungere diversi centimetri di diametro.\nPi\u00f9 precisamente, mentre i meccanismi di trazione e di propulsione sono stati a lungo considerati i principali fattori che promuovono lo sviluppo del diverticolo di Zenker, attualmente si pensa che il responsabile sia il meccanismo occlusivo: una deglutizione scoordinata, un rilassamento muscolare alterato e uno spasmo del muscolo cricofaringeo portano ad un aumento della pressione all'interno della faringe distale, in modo che la sua parete formi un'ernia attraverso il punto di minor resistenza (noto come triangolo di Killian, situato superiormente al muscolo cricofaringeo ed inferiormente ai muscoli costrittori inferiori). Il risultato \u00e8 una estroflessione della parete posteriore della faringe, appena sopra l'esofago."}
{"id": "1403540", "revid": "767487", "url": "https://it.wikipedia.org/wiki?curid=1403540", "title": "Claudio Cusmano", "text": "Biografia.\nMolto precocemente si cimenta nello studio della chitarra jazz dimostrando ottime capacit\u00e0 improvvisative e compositive che ha modo di approfondire presso l'allora conservatorio catanese intitolato a Vincenzo Bellini (oggi Istituto Musicale Pareggiato \u201cVincenzo Bellini\u201d ) che tuttavia decide di lasciare dopo non molto tempo.\nIn questo periodo ha anche modo di accumulare un solido bagaglio di esperienze suonando con diversi gruppi di varia estrazione musicale.\nNel 1995 esce il suo primo lavoro dal titolo \"Cammino personale\" al quale partecipano Roberto Gatto, Stefano Di Battista e Nello Toscano, registrato con Symphonos Italia.\nNel 1998 lavora a un altro progetto che vede il coinvolgimento diretto del contrabbassista Nello Toscano con il quale realizza il suo secondo lavoro in duo intriso di un'atmosfera ultra-jazz anche grazie alla riedizione di classici standard jazz opportunamente rivisitati.\nNel 1999 viene chiamato dalle reti Mediaset per collaborare alla realizzazione della colonna sonora per il serial televisivo \"Caraibi\" (musiche di Paolo Buonvino).\nSuona con diverse orchestre jazz (catanesi e non) oltre che con il \"Cusmano trio\", formato dallo stesso Cusmano alla chitarra, Nello Toscano al contrabbasso e Ruggero Rotolo alla batteria e in duo con il contrabbassista Alberto Amato; \u00e8 inoltre impegnato in un'intensa attivit\u00e0 didattica, tra i suoi allievi si annovera il chitarrista e compositore Claudio Quartarone."}
{"id": "1403541", "revid": "102832", "url": "https://it.wikipedia.org/wiki?curid=1403541", "title": "Valle di N\u00e9vache", "text": ""}
{"id": "1403542", "revid": "45927", "url": "https://it.wikipedia.org/wiki?curid=1403542", "title": "10\u00b0 Festival di Sanremo", "text": ""}
{"id": "1403544", "revid": "45927", "url": "https://it.wikipedia.org/wiki?curid=1403544", "title": "11\u00b0 Festival di Sanremo", "text": ""}
{"id": "1403545", "revid": "45927", "url": "https://it.wikipedia.org/wiki?curid=1403545", "title": "12\u00b0 Festival di Sanremo", "text": ""}
{"id": "1403546", "revid": "45927", "url": "https://it.wikipedia.org/wiki?curid=1403546", "title": "13\u00b0 Festival di Sanremo", "text": ""}
{"id": "1403547", "revid": "45927", "url": "https://it.wikipedia.org/wiki?curid=1403547", "title": "14\u00b0 Festival di Sanremo", "text": ""}
{"id": "1403548", "revid": "45927", "url": "https://it.wikipedia.org/wiki?curid=1403548", "title": "15\u00b0 Festival di Sanremo", "text": ""}
{"id": "1403549", "revid": "45927", "url": "https://it.wikipedia.org/wiki?curid=1403549", "title": "16\u00b0 Festival di Sanremo", "text": ""}
{"id": "1403550", "revid": "45927", "url": "https://it.wikipedia.org/wiki?curid=1403550", "title": "17\u00b0 Festival di Sanremo", "text": ""}
{"id": "1403551", "revid": "45927", "url": "https://it.wikipedia.org/wiki?curid=1403551", "title": "18\u00b0 Festival di Sanremo", "text": ""}
{"id": "1403552", "revid": "45927", "url": "https://it.wikipedia.org/wiki?curid=1403552", "title": "19\u00b0 Festival di Sanremo", "text": ""}
{"id": "1403554", "revid": "81195", "url": "https://it.wikipedia.org/wiki?curid=1403554", "title": "Composto alifatico", "text": ""}
{"id": "1403555", "revid": "45927", "url": "https://it.wikipedia.org/wiki?curid=1403555", "title": "20\u00b0 Festival di Sanremo", "text": ""}
{"id": "1403557", "revid": "45927", "url": "https://it.wikipedia.org/wiki?curid=1403557", "title": "21\u00b0 Festival di Sanremo", "text": ""}
{"id": "1403558", "revid": "45927", "url": "https://it.wikipedia.org/wiki?curid=1403558", "title": "22\u00b0 Festival di Sanremo", "text": ""}
{"id": "1403561", "revid": "45927", "url": "https://it.wikipedia.org/wiki?curid=1403561", "title": "23\u00b0 Festival di Sanremo", "text": ""}
{"id": "1403562", "revid": "45927", "url": "https://it.wikipedia.org/wiki?curid=1403562", "title": "24\u00b0 Festival di Sanremo", "text": ""}
{"id": "1403563", "revid": "45927", "url": "https://it.wikipedia.org/wiki?curid=1403563", "title": "25\u00b0 Festival di Sanremo", "text": ""}
{"id": "1403564", "revid": "45927", "url": "https://it.wikipedia.org/wiki?curid=1403564", "title": "26\u00b0 Festival di Sanremo", "text": ""}
{"id": "1403566", "revid": "45927", "url": "https://it.wikipedia.org/wiki?curid=1403566", "title": "27\u00b0 Festival di Sanremo", "text": ""}
{"id": "1403567", "revid": "45927", "url": "https://it.wikipedia.org/wiki?curid=1403567", "title": "28\u00b0 Festival di Sanremo", "text": ""}
{"id": "1403568", "revid": "45927", "url": "https://it.wikipedia.org/wiki?curid=1403568", "title": "29\u00b0 Festival di Sanremo", "text": ""}
{"id": "1403580", "revid": "1516566", "url": "https://it.wikipedia.org/wiki?curid=1403580", "title": "Cincia (araldica)", "text": "In araldica la cincia compare solo in alcuni stemmi di araldica civica."}
{"id": "1403582", "revid": "45927", "url": "https://it.wikipedia.org/wiki?curid=1403582", "title": "30\u00b0 Festival di Sanremo", "text": ""}
{"id": "1403583", "revid": "45927", "url": "https://it.wikipedia.org/wiki?curid=1403583", "title": "31\u00b0 Festival di Sanremo", "text": ""}
{"id": "1403584", "revid": "45927", "url": "https://it.wikipedia.org/wiki?curid=1403584", "title": "32\u00b0 Festival di Sanremo", "text": ""}
{"id": "1403585", "revid": "287204", "url": "https://it.wikipedia.org/wiki?curid=1403585", "title": "Valle della Clar\u00e8e", "text": ""}
{"id": "1403586", "revid": "45927", "url": "https://it.wikipedia.org/wiki?curid=1403586", "title": "33\u00b0 Festival di Sanremo", "text": ""}
{"id": "1403588", "revid": "45927", "url": "https://it.wikipedia.org/wiki?curid=1403588", "title": "34\u00b0 Festival di Sanremo", "text": ""}
{"id": "1403589", "revid": "45927", "url": "https://it.wikipedia.org/wiki?curid=1403589", "title": "35\u00b0 Festival di Sanremo", "text": ""}
{"id": "1403590", "revid": "45927", "url": "https://it.wikipedia.org/wiki?curid=1403590", "title": "36\u00b0 Festival di Sanremo", "text": ""}
{"id": "1403592", "revid": "45927", "url": "https://it.wikipedia.org/wiki?curid=1403592", "title": "37\u00b0 Festival di Sanremo", "text": ""}
{"id": "1403593", "revid": "45927", "url": "https://it.wikipedia.org/wiki?curid=1403593", "title": "38\u00b0 Festival di Sanremo", "text": ""}
{"id": "1403594", "revid": "45927", "url": "https://it.wikipedia.org/wiki?curid=1403594", "title": "39\u00b0 Festival di Sanremo", "text": ""}
{"id": "1403597", "revid": "486946", "url": "https://it.wikipedia.org/wiki?curid=1403597", "title": "LIRF", "text": ""}
{"id": "1403600", "revid": "45927", "url": "https://it.wikipedia.org/wiki?curid=1403600", "title": "40\u00b0 Festival di Sanremo", "text": ""}
{"id": "1403601", "revid": "45927", "url": "https://it.wikipedia.org/wiki?curid=1403601", "title": "41\u00b0 Festival di Sanremo", "text": ""}
{"id": "1403603", "revid": "45927", "url": "https://it.wikipedia.org/wiki?curid=1403603", "title": "42\u00b0 Festival di Sanremo", "text": ""}
{"id": "1403606", "revid": "45927", "url": "https://it.wikipedia.org/wiki?curid=1403606", "title": "43\u00b0 Festival di Sanremo", "text": ""}
{"id": "1403608", "revid": "45927", "url": "https://it.wikipedia.org/wiki?curid=1403608", "title": "44\u00b0 Festival di Sanremo", "text": ""}
{"id": "1403609", "revid": "45927", "url": "https://it.wikipedia.org/wiki?curid=1403609", "title": "45\u00b0 Festival di Sanremo", "text": ""}
{"id": "1403610", "revid": "45927", "url": "https://it.wikipedia.org/wiki?curid=1403610", "title": "46\u00b0 Festival di Sanremo", "text": ""}
{"id": "1403611", "revid": "45927", "url": "https://it.wikipedia.org/wiki?curid=1403611", "title": "47\u00b0 Festival di Sanremo", "text": ""}
{"id": "1403612", "revid": "45927", "url": "https://it.wikipedia.org/wiki?curid=1403612", "title": "48\u00b0 Festival di Sanremo", "text": ""}
{"id": "1403614", "revid": "45927", "url": "https://it.wikipedia.org/wiki?curid=1403614", "title": "49\u00b0 Festival di Sanremo", "text": ""}
{"id": "1403619", "revid": "45927", "url": "https://it.wikipedia.org/wiki?curid=1403619", "title": "50\u00b0 Festival di Sanremo", "text": ""}
{"id": "1403620", "revid": "287204", "url": "https://it.wikipedia.org/wiki?curid=1403620", "title": "Ideo (mitologia)", "text": ""}
{"id": "1403622", "revid": "45927", "url": "https://it.wikipedia.org/wiki?curid=1403622", "title": "51\u00b0 Festival di Sanremo", "text": ""}
{"id": "1403623", "revid": "45927", "url": "https://it.wikipedia.org/wiki?curid=1403623", "title": "52\u00b0 Festival di Sanremo", "text": ""}
{"id": "1403624", "revid": "45927", "url": "https://it.wikipedia.org/wiki?curid=1403624", "title": "53\u00b0 Festival di Sanremo", "text": ""}
{"id": "1403625", "revid": "45927", "url": "https://it.wikipedia.org/wiki?curid=1403625", "title": "54\u00b0 Festival di Sanremo", "text": ""}
{"id": "1403626", "revid": "45927", "url": "https://it.wikipedia.org/wiki?curid=1403626", "title": "55\u00b0 Festival di Sanremo", "text": ""}
{"id": "1403628", "revid": "45927", "url": "https://it.wikipedia.org/wiki?curid=1403628", "title": "56\u00b0 Festival di Sanremo", "text": ""}
{"id": "1403629", "revid": "45927", "url": "https://it.wikipedia.org/wiki?curid=1403629", "title": "57\u00b0 Festival di Sanremo", "text": ""}
{"id": "1403630", "revid": "45927", "url": "https://it.wikipedia.org/wiki?curid=1403630", "title": "58\u00b0 Festival di Sanremo", "text": ""}
{"id": "1403632", "revid": "486946", "url": "https://it.wikipedia.org/wiki?curid=1403632", "title": "KJFK", "text": ""}
{"id": "1403640", "revid": "121422", "url": "https://it.wikipedia.org/wiki?curid=1403640", "title": "LIAF", "text": ""}
{"id": "1403641", "revid": "339392", "url": "https://it.wikipedia.org/wiki?curid=1403641", "title": "LIAP", "text": ""}
{"id": "1403644", "revid": "121422", "url": "https://it.wikipedia.org/wiki?curid=1403644", "title": "LIAU", "text": ""}
{"id": "1403646", "revid": "78273", "url": "https://it.wikipedia.org/wiki?curid=1403646", "title": "LIBA", "text": ""}
{"id": "1403650", "revid": "339392", "url": "https://it.wikipedia.org/wiki?curid=1403650", "title": "LIBC", "text": ""}
{"id": "1403651", "revid": "106908", "url": "https://it.wikipedia.org/wiki?curid=1403651", "title": "LIBD", "text": ""}
{"id": "1403654", "revid": "121422", "url": "https://it.wikipedia.org/wiki?curid=1403654", "title": "LIBG", "text": ""}
{"id": "1403655", "revid": "106908", "url": "https://it.wikipedia.org/wiki?curid=1403655", "title": "LIBN", "text": ""}
{"id": "1403656", "revid": "647919", "url": "https://it.wikipedia.org/wiki?curid=1403656", "title": "LIBP", "text": ""}
{"id": "1403657", "revid": "339392", "url": "https://it.wikipedia.org/wiki?curid=1403657", "title": "LIBR", "text": ""}
{"id": "1403667", "revid": "1543377", "url": "https://it.wikipedia.org/wiki?curid=1403667", "title": "Clar\u00e9e", "text": "Il torrente Clar\u00e9e \u00e8 un corso d'acqua a carattere torrentizio francese che sgorga nel dipartimento delle Alte Alpi nella Regione Provenza-Alpi-Costa Azzurra, \u00e8 affluente della Durance e fa parte del bacino idrografico del Rodano.\nPercorso.\nLa sorgente si trova ai piedi del Seuil des Rochilles ad un'altitudine di circa 2400\u00a0m s.l.m. nel \"Lago della Clar\u00e9e\", (anche chiamato \"Madre dell'acqua\" in conseguenza di vecchie credenze celtiche). Le sue acque possono comunque essere considerate savoiarde, in quanto provengono da infiltrazioni del sottosuolo delle acque dei laghi Rond e Grand-Ban, situati entrambi dall'altra parte del colle.\nIl suo percorso si snoda lungo la Valle della Clar\u00e9e e termina 30 chilometri pi\u00f9 a valle e 1000 metri pi\u00f9 in basso, ove diventa un corso d'acqua di circa dieci metri di larghezza, dove si confonde nel sottile corso d'acqua della Durance nei pressi della localit\u00e0 Vachette, territorio del comune di Val-des-Pr\u00e9s.\nAffluenti.\nLa Clar\u00e9e ha venticinque affluenti ufficialmente censiti :"}
{"id": "1403673", "revid": "767487", "url": "https://it.wikipedia.org/wiki?curid=1403673", "title": "Salonta", "text": "Salonta (in ungherese \"Nagyszalonta\", in tedesco \"Gro\u00dfsalontha\") \u00e8 un municipio della Romania di 18.389 abitanti, ubicato nel distretto di Bihor, nella regione storica della Transilvania.\nSalonta, la seconda citt\u00e0 della contea dopo il capoluogo Oradea, \u00e8 situata all'estremit\u00e0 occidentale della Romania, al confine con l'Ungheria.\nStoria.\nLe caratteristiche naturali favorirono insediamenti umani fin dai tempi preistorici; le prime notizie documentate sulla citt\u00e0 sono invece contenute in un documento papale del 1332, dove viene nominata come \"socerdas de Ville Zalantha\". La denominazione cambi\u00f2 diverse volte nei secoli passati, finch\u00e9 in un documento del 1587 appare il nome \"Szalonta\".\nFino al XVI secolo Salonta appartenne alla famiglia Toldi ed ebbe minima importanza nell'area, soprattutto a causa della sua vicinanza alla fortezza di K\u00f6les\u00e9r, all'epoca un importante centro politico ed economico; in quel periodo Salonta non contava pi\u00f9 di 50 case e 250-300 abitanti.\nGli Ottomani distrussero sia Salonta che il castello di K\u00f6les\u00e9r nel 1598: quaest'ultima non fu mai pi\u00f9 ripopolata, mentre dopo qualche tempo Salonta venne ricostruita, perch\u00e9 molti di coloro che erano fuggiti di fronte ai Turchi tornarono e, inoltre, \u015etefan Bocskay, principe di Transilvania, nell'intento di migliorare la difesa contro i Turchi, stanzi\u00f2 nella localit\u00e0 300 soldati con le loro famiglie. I soldati ottennero diversi privilegi e ampi terreni da coltivare. Con questa situazione, la popolazione crebbe rapidamente e Salonta divenne un importante centro commerciale, dopo che ottenne il cosiddetto \"diritto di mercato\".\nDopo il definitivo ritiro dei Turchi, l'importanza difensiva della citt\u00e0 and\u00f2 scemando e nel 1700 i soldati vennero congedati, facendo perdere alla citt\u00e0 i propri privilegi; tuttavia, la popolazione continu\u00f2 a crescere, assieme alla sua importanza economica.\nUn importante sviluppo ebbe l'artigianato, tanto che gli artigiani locali iniziarono ai primi del XIX secolo ad organizzarsi in corporazioni: nel 1820 venne fondata quella dei calzolai e nel 1836 quella dei conciatori. Alla fine del XIX secolo Salonta contava oltre 500 artigiani certificati ed iscritti nelle corporazioni.\nNel 1817 era intanto nato a Salonta J\u00e1nos Arany, uno dei pi\u00f9 grandi poeti ungheresi, che ebbe una parte importante anche nei moti rivoluzionari del 1849.\nAll'inizio del XX secolo si registrarono importanti progressi nella regione: vennero avviate bonifiche delle zone paludose, venne costruita la ferrovia e furono avviate le prime attivit\u00e0 industriali, il che port\u00f2 una forte immigrazione verso la citt\u00e0 dalle aree rurali circostanti.\nDopo la Prima guerra mondiale, quando la Transilvania venne integrata nella Romania, Salonta divenne un importante posto di confine tra la Romania e l'Ugnheria.\nEconomia.\nNell'epoca del comunismo, Salonta era un importante centro industriale, sede di aziende siderurgiche, mobilifici, industrie alimentari. La caduta del regime ha avuto come conseguenza il fallimento di numerose di queste aziende, che erano sostenute pesantemente da fondi pubblici: oggi Salorna rimane importante soprattutto per l'industria alimentare, in particolare per la produzione di salumi.\nMonumenti.\nIl monumento pi\u00f9 importante della citt\u00e0 \u00e8 la \"Torre Ciunt\", una costruzione medievale dichiarata monumento nazionale e che ospita un museo di memorie di J\u00e1nos Arany."}
{"id": "1403680", "revid": "61146", "url": "https://it.wikipedia.org/wiki?curid=1403680", "title": "Bafana Bafana", "text": ""}
{"id": "1403693", "revid": "1873140", "url": "https://it.wikipedia.org/wiki?curid=1403693", "title": "Pontificia facolt\u00e0 teologica di Torino", "text": "La Pontificia facolt\u00e0 teologica di Torino \u00e8 stata un'universit\u00e0 della Chiesa cattolica con sede a Torino esistita tra il 1873 e il 1932; dal 1966 gli edifici che la ospitavano sono sede della sezione distaccata della Facolt\u00e0 teologica dell'Italia settentrionale di Milano, di cui la sede di Torino \u00e8 la sezione parallela. La sede si trova nel palazzo del Seminario Metropolitano, in via XX Settembre 83, di fianco a Piazza San Giovanni (col Duomo cittadino) e nel cuore dal centro storico della citt\u00e0.\nStoria.\nFondazione.\nL'Universit\u00e0 di Torino dalla sua fondazione nel 1404 aveva una facolt\u00e0 di teologia, soppressa nel 1873 quando in tutta Italia fu decisa la chiusura delle facolt\u00e0 di teologia ancora rimaste con la Legge 26 gennaio 1873, n. 1251 (serie 2a).\nL'anno successivo, per ovviare all'interruzione degli studi universitari teologici in Piemonte, venne fondata presso il seminario di Torino la \"Pontificia facolt\u00e0 teologica del seminario arcivescovile di Torino\", che oper\u00f2 in totale autonomia dall'Universit\u00e0 degli Studi di Torino raccogliendo anche gli studenti provenienti da altre diocesi piemontesi. Il principale promotore dell'iniziativa fu l'arcivescovo Lorenzo Gastaldi.\nTra i docenti che insegnarono nella nuova facolt\u00e0 piuttosto conosciuto anche al di fuori dall'ambito accademico fu il canonico Giuseppe Piovano il quale, oltre che studioso di storia ecclesiastica, fu un noto pubblicista e fond\u00f2 nel 1896 del settimanale cristiano-sociale \"La Democrazia Cristiana\" raccogliendo intorno a s\u00e9 un gruppo di esponenti del moderatismo cattolico.\nTra gli studenti che si formarono nella facolt\u00e0 possono invece essere ricordati Teodoro Valfr\u00e8 di Bonzo (laureatosi nel 1876), Giuseppe Allamano (nel 1877) e Michele Pellegrino, che vi si laure\u00f2 nel 1931.\nSoppressione.\nLa Pontificia facolt\u00e0 teologica di Torino venne soppressa nel 1932 per disposizione della Santa Sede. La motivazione del provvedimento fu che l'ateneo torinese non aveva saputo adeguarsi a una serie di disposizioni contenute nella costituzione apostolica \"Deus scientiarum Dominus\" (1931), che prevedeva un inasprimento delle norme selettive per la scelta dei docenti, una maggiore scientificit\u00e0 nell'insegnamento e norme pi\u00f9 severe per l'assegnazione dei titoli accademici.\nTra il 1932 e il 1966 l'insegnamento a livello universitario della teologia prosegu\u00ec presso la Facolt\u00e0 teologica di Chieri, gestita dai Gesuiti, dove insegnarono alcuni accademici di valore quali Silverio Zedda e Giuseppe Rambaldi e dove si form\u00f2, tra gli altri, Carlo Maria Martini.\nRinascita come sezione parallela della Facolt\u00e0 teologica dell'Italia settentrionale.\nA partire dal 1966 la formazione teologica a Torino viene invece curata dalla Facolt\u00e0 teologica dell'Italia settentrionale, la cui sede principale \u00e8 collocata a Milano. La sezione parallela rappresenta la Facolt\u00e0 teologica nella regione ecclesiastica Piemonte.\nLa sezione parallela di Torino offre corsi di laurea e titoli accademici completamente equiparati a quelli di Milano e delle altre regioni. Corsi di cinque anni portano al primo grado accademico, ovvero il baccalaureato in teologia; la specializzazione in teologia morale con indirizzo sociale, offerta solo nella sezione parallela di Torino, dura due anni e si conclude con la licenza in teologia.\nLa Facolt\u00e0 teologica supervisiona il corso di studi offerto dall'Istituto superiore di scienze religiose, che ha sede nello stesso palazzo.\nLa biblioteca.\nLa facolt\u00e0 possiede un'antica biblioteca fondata nel fondata nel 1751 a uso dei seminaristi torinesi grazie alla donazione di 3.000 volumi fatta dal sacerdote Gaspare Giordano di Cocconato. L'arcivescovo Giacinto della Torre ad inizio Ottocento la dot\u00f2 di una grandiosa scaffalatura e ne increment\u00f2 il patrimonio librario con una nuova cospicua donazione di volumi. Nuove donazioni provennero da altri importanti personaggi quali il cardinale Michele Pellegrino; nel 2014 la biblioteca conta circa 200.000 volumi."}
{"id": "1403705", "revid": "287204", "url": "https://it.wikipedia.org/wiki?curid=1403705", "title": "Turati", "text": ""}
{"id": "1403709", "revid": "287204", "url": "https://it.wikipedia.org/wiki?curid=1403709", "title": "Pieve di San Cresci", "text": ""}
{"id": "1403720", "revid": "1652635", "url": "https://it.wikipedia.org/wiki?curid=1403720", "title": "Rick Jones", "text": "Richard Milhouse Jones, pi\u00f9 noto come Rick Jones, \u00e8 un personaggio immaginario dei fumetti, creato da Stan Lee (testi) e Jack Kirby (disegni). Pubblicato dalla Marvel Comics, \u00e8 apparso la prima volta sull'albo \"Incredible Hulk\" (prima serie) n. 1 (maggio 1962).\nIn passato \u00e8 stato membro onorario dei Vendicatori e ha vestito i panni di Bucky, storico alleato di Capitan America. In alcuni numeri tratti da \"The Incredible Hulk\" \u00e8 divenuto il nuovo Hulk, chiamato anche Hulk Adolescente, visto che rappresenta un Hulk molto pi\u00f9 giovane e scavezzacollo per certi versi simile al suo alter ego. In questa forma ha assunto le capacit\u00e0 sovrumane del primo Hulk, come la forza e la velocit\u00e0, ma in versione inferiore. Durante l'arco dedicato ad Hulk Rosso, Rick \u00e8 divenuto il nuovo Abominio, ereditando il ruolo di Emil Blonsky, con il nome di Bomba-A.\nRick \u00e8 stato protagonista di un albo di \"What if?\" del dicembre 1978 che racconta cosa sarebbe successo se Rick fosse stato esposto ai raggi gamma e si fosse tramutato in Hulk.\nBiografia del personaggio.\nLe vicende del giovane Rick Jones si intrecciano a quelle di molti altri personaggi Marvel, primo fra tutti Bruce Banner. Fu proprio per salvare Rick, che era capitato in un'area in cui si stavano svolgendo esperimenti con la bomba gamma, che Bruce fu investito dalle radiazioni e si trasform\u00f2 nell'Incredibile Hulk. Per diverso tempo Rick, in preda ai sensi di colpa per ci\u00f2 che aveva causato a Bruce, fu il compagno di Hulk (e anche negli anni successivi rest\u00f2 sempre al suo fianco, essendo l'unica persona che Hulk considera amica).\nDopo essere stato per un breve periodo un membro onorario dei Vendicatori (che si sono formati proprio grazie ad una sua richiesta d'aiuto) divenne il compagno di Capitan America, vestendo i panni che furono di Bucky.\nIl loro sodalizio per\u00f2 fu breve, perch\u00e9 Rick non si sentiva all'altezza del Bucky originale, e dopo aver aiutato Cap in un paio di missioni contro l'HYDRA, i due si separarono.\nRick un giorno trov\u00f2 certi braccialetti, detti Nega-Bande, che servivano per entrare in contatto con il guerriero Kree Mar-Vell, prigioniero nella Zona negativa, e li us\u00f2 per scambiare posto con questi, liberandolo.\nRick, utilizzando la Destiny Force (una forza psionica liberata in lui dall'Intelligenza Suprema) per richiamare nel presente eroi del passato, riusc\u00ec anche a stabilire una tregua tra le due razze nemiche Kree e Skrull. Mar-Vell e Rick continuarono per diverso tempo a condividere avventure, fino alla tragica morte del guerriero Kree.\nDurante il numero 322 di \"The Incredible Hulk\", Rick acquista la capacit\u00e0 di trasformarsi in un nuovo Hulk, dalla pelle verde e da una forza simile al precedente Hulk. Ed \u00e8 in questa forma che Rick affronta prima l'Hulk Grigio (alias Joe Fixit), per poi affrontare altri numerosi personaggi tra i quali Zzzax, gli Hulkbusters e Outcasts. In seguito Rick fu curato dal Capo, che aveva perso le sue capacit\u00e0 intellettuali, e da Hulk. L'energia gamma nel suo corpo fu trasferita in quello del Capo. In seguito si scoprir\u00e0 che a causa dell'esperimento, Rick ha acquisito un legame mentale con il Capo.\nAnni dopo Rick spos\u00f2 Marlo Chandler, una ragazza di Las Vegas che ebbe un breve flirt con Hulk quando assunse l'identit\u00e0 di \"Joe Fixit\".\nRick si trov\u00f2 coinvolto anche nella Destiny War: accanto ai Vendicatori, egli riusc\u00ec ad impedire ai Time Keepers (in italiano: Guardiani del Tempo) di distruggere diverse linee temporali popolate dalla razza umana. Nello scontro per\u00f2 rimase seriamente ferito e, per salvarlo, Genis-Vell (figlio di Mar-Vell) stabil\u00ec con lui un contatto simile a quello che Rick aveva avuto con Mar-Vell.\nAnni dopo Rick finanzi\u00f2 la formazione e l'attivit\u00e0 del gruppo dei Loners..\nCivil War.\nDurante \"Civil War\" Capitan America viene dichiarato ufficialmente morto al suo arrivo al Mercy Hospital.\nRick Jones era presente al funerale di Capitan America; durante la funzione Sam Wilson (alias Falcon) ha ricordato a tutti del suo periodo al fianco dell'eroe, cosa di cui il ragazzo va molto fiero.\nSuccessivamente Rick ha cercato di consolare Sharon Carter, distrutta dalla perdita dell'amato compagno, ricordandole quanto Steve l'amasse profondamente.\nWorld War Hulk.\nRick, essendo il primo e forse l'unico amico di Hulk, ha cercato di farlo ragionare dopo che questi aveva massacrato i Vendicatori (registrati e non) e i Fantastici Quattro; pur ammettendo che Stark e Reed Richards meritavano una punizione per quanto avevano fatto (riferendosi al suo esilio e alla \"Civil War\") disse a Hulk che stava sbagliando modo; prima che potesse rispondergli, per\u00f2, esso \u00e8 stato attaccato da un incantesimo del Dottor Strange.\nRick \u00e8 stato poi catturato da Elloe quando \u00e8 stato scoperto cercare di avvertire Strange del loro arrivo; portato al cospetto del suo ex amico, Rick ha cercato - invano - di farlo desistere, spiegandogli che quel che sta facendo va oltre il concetto di giustizia ma \u00e8 divenuta una spietata vendetta.\nDopo che il duello tra Hulk e Sentry finisce con il ritorno in forma umana dei due, Miek cerca di colpire con una lancia Bruce Banner, nell'intento di farlo ritrasformare in Hulk; Rick per\u00f2 scansa Bruce e viene colpito al suo posto, scatenando cos\u00ec la rabbia del Golia Verde. Al termine della guerra, Rick viene ricoverato presso lo S.H.I.E.L.D.\nBomba - A e l'Hulk Rosso.\nInspiegabilmente, qualche tempo dopo, Rick si \u00e8 ritrovato nudo al confine tra l'Alaska e la Russia, poco distante da un'esplosione, non sapendo in che modo sia finito l\u00ec.\nRick ha misteriosamente acquistato la capacit\u00e0 di trasformarsi in Bomba - A, una sorta di secondo Abominio dalla pelle squamata blu; con questi nuovi poteri si \u00e8 battuto con l'altrettanto enigmatico Hulk Rosso.\nDopo che Rulk \u00e8 stato sconfitto dall'Hulk verde, Rick, tornato in forma umana, stava per rivelare la sua vera identit\u00e0, ma \u00e8 stato abbattuto da Doc Samson prima di svelare il segreto.\nBomba-A poi affronta Doc Hulk, il quale ha la meglio su di lui, e gli inietta un siero anti-gamma, privando Rick dei suoi poteri, ritenendo che le persone che possiedono i poteri gamma sono un pericolo per la comunit\u00e0.\nPoteri e abilit\u00e0.\nInizialmente, Rick Jones non dispone di particolari superpoteri. Tuttavia, in passato ha assunto svariati poteri, come la telecinesi, la creazione di proiezioni mentali, il limitato controllo del tempo, la generazione di energia, un fattore rigenerante e la \"forza del destino\", ovvero l'accesso alla forza della mente umana.\nParticolare potere ci viene poi dal numero 322 dell'Incredibile Hulk e di \"What if?\" del dicembre 1978, nel quale Rick, dopo essere stato esposto ai raggi gamma, si trasforma in un nuovo Hulk, denominato \"Hulk Adolescente\". Questo Hulk possiede tutti i poteri dell'Hulk classico, ma \u00e8 meno potente, in quanto si tratta di una versione ancora non sviluppata del mostro verde. In questo stadio, Rick possiede i poteri e tutte le capacit\u00e0 di Hulk, inclusi il fattore rigenerante, la forza proporzionale alla rabbia ed il resto e come il precedente Hulk \u00e8 privo di autocontrollo e rappresenta tutto ci\u00f2 che di pi\u00f9 nascosto e intimo un uomo solitamente si tiene celato dentro e che, improvvisamente, esplode con tutta la sua violenza, spiazzando coloro che gli stanno intorno, anche se nel cartone \"Hulk e gli agenti S.M.A.S.H.\" mantiene la sua stessa mentalit\u00e0 ma in un corpo mutato. Sempre nella stessa serie, Rick pu\u00f2 diventare una sfera ed ha il potere dell'invisibilit\u00e0. Durante il numero di \"What if?\", Rick riesce a controllare Hulk utilizzando la sua stessa forza del destino.\nNegli anni recenti ha posseduto i braccialetti Nega-Bande che gli permettono, una volta sbattute l'una contro l'altra, di scambiarsi di posto con Capitan Marvel III, che si trova nel microverso. Nel numero \"What if?\" \u00e8 stato in grado di dividersi dall'Hulk Adolescente.\nDopo esser stato sottoposto ad uno speciale esperimento basato sull'irradiazione ad opera dei raggi gamma dall'Intellighenzia, Rick ha acquisito la capacit\u00e0 di trasformarsi, se in stato adrenalinico, in Bomba-A, un'imponente creatura simile ad Abominio e dotata di forza, resistenza, velocit\u00e0, agilit\u00e0 e riflessi sovrumani, di scaglie in grado di cambiare colore a comando per permettergli di mimetizzarsi con l'ambiente circostante e di spunzoni, artigli, denti e sangue irradiato letali. Dopo un'ulteriore modifica da parte di M.O.D.O.K., Rick diviene al contempo in grado di mantenere il proprio autocontrollo durante la trasformazione e impossibilitato a regredire alla sua normale forma umana. In seguito, grazie ad un desiderio espresso da Hulk presso un pozzo dei desideri, Rick acquisisce anche la possibilit\u00e0 di trasformarsi a comando in Bomba-A e di regredire alla sua normale forma umana con altrettanta facilit\u00e0, ottenendo finalmente il totale controllo sulla sua mutazione.\nAltre versioni.\nUniverso 7812.\nSul numero di What if? del dicembre 1978 \u00e8 apparsa una storia alternativa ambientata nell'universo 7812 in cui Rick viene investito dai raggi gamma al posto di Bruce Banner e si trasforma in Hulk Adolescente. Visto che questo nuovo Hulk \u00e8 ancora in fase di crescita, non \u00e8 molto forte come la sua controparte, tanto che il Generale Ross rimane addirittura annoiato durante il combattimento. Inizialmente, come Bruce, Rick si trasforma nel mostro soltanto di notte e in seguito durante momenti di forte stress e d'ira.\nCome accadde a Hulk/Bruce Banner, anche Rick viene preso di mira dal fratellastro di Thor, Loki, e salvato dall'intervento dei Vendicatori, di cui divenne membro ufficiale.\nIn seguito Bruce riesce a reprimere la trasformazione di Rick e il ragazzo divenne il compagno di Capitan America, vestendo i panni che furono di Bucky. Rick aiut\u00f2 Cap in un paio di missioni contro l'HYDRA, per poi trasformarsi nuovamente in Hulk e sconfiggere l'organizzazione. Dopo quest'ultima battaglia, Rick e Cap si separano.\nIn seguito alla fuga, Rick ottiene la \"forza del destino\", ovvero l'accesso alla forza della mente umana, grazie alla quale riesce a controllare Hulk. Tuttavia decide di non trasformarsi nuovamente. Nel frattempo Bruce non ha mai perso la speranza di trovare una cura per Rick e si allea con Reed Richards per aiutare l'amico. Intanto Rick si trasforma in Hulk per affrontare Annihilus, in cerca di vendetta per una precedente sconfitta. Durante lo scontro entra in possesso dei braccialetti Nega-Bande e si divide da Hulk, formando due esseri separati.\nUltimate.\nLa versione Ultimate di Rick Jones \u00e8 apparsa per la prima volta in \"Ultimate Origins\", dove si pu\u00f2 notare che \u00e8 soltanto un adolescente che viene scelto, dagli \"osservatori\", come araldo per difendere la Terra.\nCompare inoltre in due numeri di \"Ultimate Spider-Man\" dove si scopre la vera natura dei suoi poteri. Diversamente dall'universo classico, Rick veste i panni di Nova e possiede l'abilit\u00e0 del teletrasporto.\nAltri media.\nRick compare nella serie a cartoni animati \"L'incredibile Hulk\", in cui \u00e8 uno dei protagonisti. Alla fine della prima serie Rick cade nel liquido contenente Hulk, assumendone i poteri e diventando un mostro verde con una forza fisica soprannaturale. Scappato nel deserto, Rick incontra Hulk Grigio che, intenzionato a catturarlo lo colpisce a tradimento dopo averlo ingannato. Portato nel covo di Leader il ragazzo viene sottoposto all'esperimento che incrementa nuovamente il cervello di Leader e ritorna nelle sue sembianze naturali, perdendo per sempre il potere di Hulk.\nNel film \"L'incredibile Hulk\" il nome di Rick compare nei titoli di testa in una lista di persone di cui fanno parte anche Betty Ross e il dottor Samson.\nNella versione di Bomba - A (chiamato nel doppiaggio italiano con l'originale \"A-Bomb\"), Rick \u00e8 uno dei protagonisti della serie animata \"Hulk e gli agenti S.M.A.S.H.\". In una strizzata d'occhio alle precedenti identit\u00e0 segrete della versione a fumetti personaggio, Rick pensa come nomi per la sua identit\u00e0 segreta a Bucky ed \"Hulk Adolescente\"\nBomba-A compare come personaggio DLC in \"LEGO Marvel Super Heroes\", e come personaggio giocabile in \"LEGO Marvel's Avengers\" e \"LEGO Marvel Super Heroes 2\"."}
{"id": "1403724", "revid": "1862310", "url": "https://it.wikipedia.org/wiki?curid=1403724", "title": "Saue (comune rurale)", "text": "Saue \u00e8 un comune rurale dell'Estonia centrale, nella contea di Harjumaa. Il comune raggiunse l'estensione attuale nel 2017 quando, in seguito alla riforma amministrativa, inglob\u00f2 i comuni di Kernu, Nissi e il comune urbano di Saue. \nLocalit\u00e0.\nOltre al capoluogo, il comune comprende 16 localit\u00e0 (in estone \"k\u00fcla\"):\n\u00c4\u00e4sm\u00e4e, Aila, Alliku, H\u00fc\u00fcru, J\u00f5gisoo, Kiia, Koppelmaa, Maidla, P\u00e4llu, P\u00e4rinurme, P\u00fcha, Tagametsa, Tuula, Valingu, Vanam\u00f5isa, Vatsla."}
{"id": "1403726", "revid": "1745361", "url": "https://it.wikipedia.org/wiki?curid=1403726", "title": "Ifito", "text": ""}
{"id": "1403736", "revid": "6923", "url": "https://it.wikipedia.org/wiki?curid=1403736", "title": "Piccolo Teatro della Soffitta", "text": "Il Piccolo Teatro della Soffitta \u00e8 una sala settecentesca situata all'interno del Palazzo Mazzarosa, dietro la Piazza Carrara nella citt\u00e0 di Pisa. Il grazioso interno, composto da una sala d'entrata e il piccolo teatro, \u00e8 stato frequentato da illustri personaggi del mondo della cultura e dell'arte, che hanno lasciato numerose testimonianze, alcune ancora visibili.\nLa sala del piccolo teatro, autentico gioiello settecentesco, \u00e8 affrescata, e custodisce una vera e propria ribalta, con sopra due statue distese in gesso e stucchi. Sono presenti anche affreschi settecenteschi vari, restaurati negli anni '80.\n\u00c8 sede di convegni, concerti, incontri letterari e artistici: sede storica del Gruppo Artistico Letterario \"La Soffitta\", vide nascere il sodalizio nel 1954, per la composizione di letterati e artisti.\nTra gli ospiti d'onore delle manifestazioni che si sono svolte nel piccolo teatro nel corso degli anni: Marta Abba, Eugenio Montale, Dino Carlesi, Arnoldo Fo\u00e0, Omero Cambi, Mario Soldati, Leonida R\u00e9paci, Geno Pampaloni, Enzo Carli, Enrico Manca, Remo Bodei, Antonio Tabucchi, Leonardo Sciascia, Giorgio Caproni, Alberto Moravia, Paolo Rossi, Natalino Sapegno, Pietro Annigoni, Luigi Blasucci, Antonio Russi, ecc.\nIl Gruppo organizza ogni anno il Premio Nazionale Letterario Pisa, il Premio di vernacolo pisano \"La C\u00e8a d'oro\", e numerosi eventi culturali musicali e teatrali."}
{"id": "1403743", "revid": "116200427", "url": "https://it.wikipedia.org/wiki?curid=1403743", "title": "Edvard Kocbek", "text": "Biografia.\nL'infanzia e la giovent\u00f9.\nNacque nel 1904 in una disagiata famiglia contadina della Stiria slovena, allora parte dell'Impero austro-ungarico. Terminati gli studi nel liceo classico di Maribor, si iscrisse nel seminario teologico per diventare sacerdote cattolico. Dopo due anni lasci\u00f2 lo studio teologico, si trasfer\u00ec a Lubiana e si iscrisse alla Facolt\u00e0 di lettere, dove studi\u00f2 filologia francese. Nella capitale slovena cominci\u00f2 a partecipare attivamente nel fervente clima intellettuale e culturale. Collabora con intellettuali di sinistra (tra i quali spicca la figura di Vladimir Bartol), ma resta fedele al suo orientamento cattolico. Assieme a un gruppo di giovani cattolici legati alla politica sociale della Chiesa fonda la rivista \"Kri\u017e na gori\" (La Croce sulla montagna) che diventer\u00e0 uno dei nuclei intellettuali pi\u00f9 importanti del nascente anticonformismo della giovent\u00f9 cattolica slovena.\nTerminati gli studi a Lubiana, nel 1930 riceve una borsa di studio del governo francese e viaggia a Lione e a Parigi. Nella capitale francese conosce il circolo di cattolici intorno alla rivista \"Esprit\"; particolarmente importante il suo incontro con il filosofo Emmanuel Mounier con il quale stringe un'amicizia che segner\u00e0 profondamente lo sviluppo intellettuale e spirituale di Kocbek. Successivamente, soggiorna a Berlino dove si avvicina per prima volta ai movimenti operai di stampo marxista.\nL'intellettuale impegnato.\nTornato in Jugoslavia, lavora come insegnante di liceo nelle citt\u00e0 croate di Bjelovar e Vara\u017edin. Continua a scrivere saggi, racconti e poesie in riviste slovene. Nella sua produzione letteraria, comincia a cercare una sintesi tra l'espressionismo tipico della poesia cattolica slovena degli anni venti, l'avanguardia letteraria slovena di Sre\u010dko Kosovel e Anton Podbev\u0161ek, il surrealismo francese e la forte tradizione della poesia tradizionale. Nei suoi saggi, introduce nell'ambiente sloveno il pensiero degli esistenzialisti cristiani come Kierkegaard, Charles P\u00e9guy, ma anche G. K. Chesterton e soprattutto Emmanuel Mounier.\nA met\u00e0 degli anni trenta torna a Lubiana, dove trova un clima inasprito dalla lotta tra fazioni di destra e sinistra. Kocbek si allontana sempre pi\u00f9 dalla politica autoritaria portata avanti dal carismatico leader cattolico sloveno Anton Koro\u0161ec. Indignato dall'ascesa del fascismo in Europa, pubblica nel 1938 il celebre saggio Premi\u0161ljevanje o \u0160paniji (\"Riflessioni sulla Spagna\"), nel quale entra in una vigorosa polemica sia contro le posizioni filo-fasciste della destra corporativista cattolica, sia contro le idee conservatrici nella Chiesa cattolica in generale. Il saggio provoca un'asperrima polemica che finisce con l'auto-dissoluzione del mensile \"Dom in svet\" che aveva pubblicato il testo. Kocbek diviene l'esponente pi\u00f9 in vista di un gruppo chiamato \"socialisti cristiani\"; nel 1938 una nuova rivista, \"Dejanje\" (Azione) che difende posizioni apertamente filo-marxiste e si dice a favore di un'ampia coalizione antifascista che comprenda i comunisti.\nIl periodo partigiano e il primo dopoguerra.\nIn seguito all'invasione nazi-fascista della Jugoslavia e lo smembramento del paese, il gruppo di Kocbek si unisce ad altri gruppi di sinistra per formare il Fronte di Liberazione del Popolo Sloveno, in cui i comunisti avevano un ruolo dominante. Durante tutto il periodo della guerra, Kocbek combatte nella lotta partigiana prima contro l'esercito d'occupazione italiano e poi quello nazista. Nel 1943, firma la \"Dichiarazione delle Dolomiti\" (\"Dolomitska izjava\"), imposta dai comunisti, nella quale i leader dei gruppi antifascisti presenti nel Fronte di liberazione sloveno accettano lo scioglimento di tutte le organizzazioni non-comuniste. .\nDurante tutto il periodo della resistenza, Kocbek scrive il diario che pubblicher\u00e0 successivamente con il nome di \"Tovari\u0161ija\" (\"Compagnia\"). In questo periodo, sviluppa il suo particolare stile poetico, estatico e riflessivo.\nA guerra finita, Kocbek ricopre alcune funzioni di rilievo nelle nuove strutture della Jugoslavia comunista, ma rimane senza alcuna influenza politica. Continua a scrivere, ma non pubblica le sue opere a causa della politica culturale stalinista. Soltanto dopo il 1948, quando la Jugoslavia di Tito rompe con l'Unione Sovietica staliniana, Kocbek torna a pubblicare le proprie opere. Nel 1951 esce la raccolta di novelle \"Strah in pogum\" (Paura e coraggio) che viene violentemente attaccata dall'establishment e usata come pretesto per la rimozione di Kocbek dalla vita pubblica.\nIl silenzio forzato e la persecuzione politica.\nPer pi\u00f9 di un decennio, Kocbek viene rimosso dalla vita pubblica. Resta senza impiego e non pu\u00f2 pubblicare nessuno dei suoi scritti. Viene inoltre sottoposto alle pi\u00f9 svariate pressioni psicologiche: la sua casa natale a Sveti Jurij viene demolita senza alcun motivo; durante una passeggiata con la famiglia, \"sparisce\" il suo archivio personale; le sue immagini vengono cancellate dalle fotografie ufficiali delle manifestazioni partigiane e postbelliche.\nDurante il periodo di silenzio forzato, Kocbek trova lavoro come traduttore; traduce opere di autori come Balzac, Mauriac, Maupassant e Saint-Exup\u00e9ry.\nNei primi anni sessanta, con la diminuzione dell'influenza di Edvard Kardelj, principale nemico di Kocbek all'interno dell'establishment comunista sloveno, inizia una ambigua politica del regime verso il poeta: egli pu\u00f2 pubblicare i suoi scritti in prestigiose case editrici statali e riceve persino importanti premi letterari, ma allo stesso tempo continua ad essere sorvegliato e continuano le pressioni psicologiche. Periodi di pubblico riconoscimento si alternano con altri di bando completo.\n\u00c8 proprio durante questo secondo periodo che Kocbek raggiunge l'apice della sua espressivit\u00e0 poetica. Le sue pi\u00f9 celebri poesie, come \"L'Orazione\", \"Il microfono nella parete\" o \"I lipizzani\" furono scritte in quegli anni.\nMolte delle sue opere vengono tradotte in lingue straniere, dapprima in inglese, tedesco e serbocroato e in seguito anche in altre lingue.\nLo scandalo della rivista \"Zaliv\".\nNel 1975, la rivista letteraria slovena di Trieste, \"Zaliv\" (Golfo) pubblica un'intervista con il poeta. Nell'intervista, redatta con l'aiuto degli scrittori originari della minoranza slovena in Italia Boris Pahor e Alojz Rebula, Kocbek condanna esplicitamente il massacro dei \"domobranci\", ovvero l'uccisione sommaria di 12.000 miliziani nazisti sloveni alla fine della seconda guerra mondiale. L'intervista provoca una bufera nella Jugoslavia comunista e una sistematica campagna di diffamazione si scatena contro Kocbek. La pressione delle autorit\u00e0 comuniste contro Kocbek si allevier\u00e0 leggermente soltanto dopo l'intervento del premio nobel Heinrich B\u00f6ll, amico di Kocbek, che denuncia pubblicamente il maltrattamento psicologico al quale viene sottoposto l'anziano poeta.\nKocbek muore dopo una lunga malattia nel 1981.\nInfluenza.\nL'influenza di Kocbek nella letteratura slovena \u00e8 grandissima. I suoi primi \"discepoli\" furono i giovani cattolici sloveni del periodo interbellico, tra i quali il triestino Boris Pahor. Fu per\u00f2 soltanto negli anni sessanta e settanta che Kocbek emerse come la figura centrale della letteratura sloveno; in quegli anni, divenne infatti il pi\u00f9 importante referente letterario e morale della nuova generazione di scrittori e poeti sloveni, tra i quali Drago Jan\u010dar, Toma\u017e \u0160alamun, Dane Zajc, Jo\u017ee Snoj, Dominik Smole, Gregor Strni\u0161a e molti altri. In questo modo, si afferma la sua posizione centrale tra le divergenti generazioni letterarie e intellettuali slovene.\nLa sua opera poetica \u00e8 stata tradotta nelle pi\u00f9 importanti lingue mondiali; particolarmente rilevante \u00e8 la sua diffusione in Polonia e nella Repubblica Ceca, come anche nello spazio linguistico tedesco.\nL'Orazione.\n\"L'Orazione\" o \"Preghiera\" (slov. \"Molitev\") \u00e8 una delle pi\u00f9 celebri poesie di Kocbek. In essa, il poeta afferma il primato della creazione sopra la morte; \u00e8 il manifesto del suo rifiuto del nichilismo in favore di una visione personalista della condizione umana.\nOrazione\nSono\nperch\u00e9 ero\ne chiunque\npotr\u00e0\ndimenticarmi.\nEppure\nposso dire:\nsono\ned ero\ne sar\u00f2,\nperci\u00f2 sono pi\u00f9\ndell'oblio,\nimmensamente pi\u00f9\ndella negazione,\ninfinitamente pi\u00f9\ndel nulla.\nTutto il creato\n\u00e8 eterno,\nla nascita \u00e8 pi\u00f9 forte\ndella morte,\npi\u00f9 tenace\ndella disperazione e della solitudine,\npi\u00f9 vigorosa\ndel tumulto e del peccato,\npi\u00f9 solenne\ndel rigetto.\nNon cesser\u00f2\nmai di esistere.\nMai.\nAmen."}
{"id": "1403745", "revid": "1543377", "url": "https://it.wikipedia.org/wiki?curid=1403745", "title": "0964", "text": " \n0964 \u00e8 il prefisso telefonico del distretto di Locri, appartenente al compartimento di Catanzaro.\nIl distretto comprende la parte orientale della provincia di Reggio Calabria. Confina con i distretti di Reggio di Calabria (0965) e di Palmi (0966) a ovest, di Vibo Valentia (0963) a nord-ovest e di Soverato (0967) a nord. \nAree locali e comuni.\nIl distretto di Locri comprende 41 comuni inclusi nelle 3 aree locali di Bianco (ex settori di Bianco, Bovalino e Plat\u00ec), Gioiosa Ionica (ex settori di Gioiosa Ionica, Riace e Roccella Ionica) e Locri. I comuni compresi nel distretto sono: Africo, Agnana Calabra, Antonimina, Ardore, Benestare, Bianco, Bivongi, Bovalino, Brancaleone, Bruzzano Zeffirio, Camini, Canolo, Caraffa del Bianco, Careri, Casignana, Caulonia, Cimin\u00e0, Ferruzzano, Gerace, Gioiosa Ionica, Grotteria, Locri, Mammola, Marina di Gioiosa Ionica, Martone, Monasterace, Pazzano, Placanica, Plat\u00ec, Portigliola, Riace, Roccella Ionica, Samo, San Giovanni di Gerace, San Luca, Sant'Agata del Bianco, Sant'Ilario dello Ionio, Siderno, Staiti, Stignano e Stilo ."}
{"id": "1403762", "revid": "110312105", "url": "https://it.wikipedia.org/wiki?curid=1403762", "title": "Colle di Rochilles", "text": "Il Colle di Rochilles (in francese \"Col des Rochilles\"), prolungato dal Seuil des Rochilles, \u00e8 un passaggio alpino francese che si trova al confine tra i dipartimenti delle Alte Alpi (Provenza-Alpi-Costa Azzurra) e della Savoia (Rodano-Alpi) ad una quota di 2.496\u00a0m s.l.m.\nCaratteristiche.\nIl valico \u00e8 utilizzato sin dall'antichit\u00e0 per collegare le vallate della Maurienne e della Clar\u00e9e verso Brian\u00e7on, poich\u00e9 \u00e8 un passaggio pi\u00f9 agevole rispetto al Colle del Galibier e anche perch\u00e9 \u00e8 situato a una quota inferiore di 150 metri. Inoltre il fatto che una strada sterrata raggiunga la sua sommit\u00e0 ha fatto s\u00ec che, in passato, la zona fosse di interesse militare. Oggi \u00e8 invece molto apprezzata dagli escursionisti. Nei pressi del colle infatti sono possibili escursioni \"fuoristrada\" della montagna, e sono presenti piste ciclabili, paesaggi non ancora modificati da strutture turistiche e alcuni laghi d'alta quota di colore verde smeraldo.\nDal punto di vista orografico il colle, nella Catena Chaberton-Tabor-Galibier, separa il Gruppo del Monte Tabor dal Massiccio dei Cerces.\nNella zona \u00e8 possibile scorgere alcuni vecchi cippi che indicano i confini tra il Regno di Sardegna (con la caratteristica croce) e il Regno di Francia (giglio)."}
{"id": "1403767", "revid": "173469", "url": "https://it.wikipedia.org/wiki?curid=1403767", "title": "Henry Fitzroy", "text": ""}
{"id": "1403773", "revid": "45927", "url": "https://it.wikipedia.org/wiki?curid=1403773", "title": "Dito pollice", "text": ""}
{"id": "1403774", "revid": "120865471", "url": "https://it.wikipedia.org/wiki?curid=1403774", "title": "Bromuro di etidio", "text": "Il bromuro di etidio \u00e8 una molecola intercalante di acidi nucleici (DNA e RNA) comunemente utilizzata in tecniche di biologia molecolare come l'elettroforesi su gel di agarosio.\nQuando \u00e8 esposto ai raggi ultravioletti, infatti, esso \u00e8 in grado di emettere fluorescenza che si intensifica di quasi 20 volte se intercalato nel DNA. Inserendo dunque nel gel il bromuro di etidio, \u00e8 possibile evidenziare lo stato della migrazione del DNA all'interno del gel. Nel suddetto gel il bromuro di etidio migra dal polo positivo al polo negativo del campo elettrico, in direzione opposta a quella del DNA.\nIl bromuro di etidio pu\u00f2 essere un mutageno molto efficace e pu\u00f2 indurre effetti carcinogenici e, sebbene ci\u00f2 non sia mai stato provato, teratogenici. Per tale motivo, necessita di molta attenzione nell'uso."}
{"id": "1403778", "revid": "1543377", "url": "https://it.wikipedia.org/wiki?curid=1403778", "title": "0966", "text": " \n0966 \u00e8 il prefisso telefonico del distretto di Palmi, appartenente al compartimento di Catanzaro.\nIl distretto comprende la parte nord-occidentale della citt\u00e0 metropolitana di Reggio Calabria ed il comune di Dinami (VV). Confina con i distretti di Vibo Valentia (0963) a nord, di Locri (0964) a est e di Reggio di Calabria (0965) a sud. \nAree locali e comuni.\nIl distretto di Palmi comprende 35 comuni inclusi nelle 3 aree locali di Palmi (ex settori di Oppido Mamertina, Palmi e Sant'Eufemia d'Aspromonte), Polistena (ex settori di Laureana di Borrello, Polistena e Rosarno) e Taurianova (ex settori di Gioia Tauro e Taurianova). I comuni compresi nel distretto sono: Anoia, Bagnara Calabra, Candidoni, Cinquefrondi, Cittanova, Cosoleto, Delianuova, Dinami (VV), Feroleto della Chiesa, Galatro, Giffone, Gioia Tauro, Laureana di Borrello, Maropati, Melicucc\u00e0, Melicucco, Molochio, Oppido Mamertina, Palmi, Polistena, Rizziconi, Rosarno, San Ferdinando, San Giorgio Morgeto, San Pietro di Carid\u00e0, San Procopio, Santa Cristina d'Aspromonte, Sant'Eufemia d'Aspromonte, Scido, Seminara, Serrata, Sinopoli, Taurianova, Terranova Sappo Minulio e Varapodio ."}
{"id": "1403779", "revid": "6923", "url": "https://it.wikipedia.org/wiki?curid=1403779", "title": "Bulgaria nella seconda guerra mondiale", "text": "La storia della Bulgaria nella seconda guerra mondiale inizia con una fase di neutralit\u00e0, dallo scoppio della guerra fino al 1\u00ba marzo 1941, un secondo periodo di alleanza con le potenze dell'Asse fino al 9 settembre 1944 ed un ultimo periodo di allineamento con gli Alleati fino alla fine della guerra.\nFino agli anni novanta del XX secolo la storia della partecipazione della Bulgaria dalla parte dell'Asse \u00e8 stata spesso trascurata, mentre la partecipazione dalla parte degli Alleati \u00e8 stata denominata, in modo simile alla denominazione sovietica, \"grande guerra patriottica\" (\u0412\u0435\u043b\u0438\u043a\u0430\u044f \u041e\u0442\u0435\u0447\u0435\u0441\u0442\u0432\u0435\u043d\u0430 \u0432\u043e\u0439\u043d\u0430, \"Velikaja Ote\u010destvena vojna\").\nSituazione prima della guerra.\nLa firma del sistema di trattati di pace di Versailles nel 1919, che determin\u00f2 la fine della prima guerra mondiale facendo ricadere l'intera responsabilit\u00e0 sui paesi sconfitti, gett\u00f2 le basi del processo che port\u00f2 alla seconda guerra mondiale. Impoveriti territorialmente ed economicamente, umiliati a livello nazionale e privati di gran parte del proprio esercito, i paesi sconfitti divennero fonte di un inevitabile revanscismo. Il concetto di revisione dei trattati di pace fu guidato dalla Germania, specialmente dopo la presa del potere di Adolf Hitler nel 1933. La Germania inizi\u00f2 a rigettare una dopo l'altra le clausole restrittive del trattato di Versailles.\nDelusa dai risultati dei trattati di pace anche l'Italia diede inizio ad una politica espansionista e occup\u00f2 l'Etiopia. I politici del tempo si resero conto che lo scoppio di un ulteriore conflitto era solo questione di tempo. Le richieste dei paesi nazi-fascisti non furono affrontate con decisione da parte della Gran Bretagna e della Francia. Per quanto riguardava l'Unione Sovietica, anche il governo di Mosca non si rassegn\u00f2 mai alla perdita dei propri territori dopo la prima guerra mondiale e si muoveva verso una revisione dei trattati. In questa situazione complessa non rimaneva nessuna alternativa per la Bulgaria se non sostenere la propria neutralit\u00e0 e ed il proprio non allineamento.\nAll'inizio degli anni trenta la posizione di neutralit\u00e0 cominci\u00f2 a dare i primi frutti con la rimozione dell'obbligo del pagamento dei debiti di guerra. Dopo l'assenso al riarmo della Germania, non tard\u00f2 neanche una svolta in tal senso in Bulgaria. Il 31 luglio 1938 la Bulgaria firm\u00f2 con i paesi dell'Intesa balcanica l'accordo di Salonicco, con il quale furono rimosse le clausole restrittive in campo militare per il paese balcanico. Con questo accordo la Bulgaria rigett\u00f2 le clausole pi\u00f9 pesanti del trattato di Neuilly, senza interrompere la propria neutralit\u00e0 e senza intraprendere ulteriori impegni. Da quel momento in poi la politica estera della Bulgaria fu subordinata al desiderio del raggiungimento di una revisione pacifica.\nIl periodo di neutralit\u00e0.\nNel 1938 avvennero fatti decisivi per la precaria pace europea. Il 30 settembre venne siglato l'accordo di Monaco, con il quale sotto pressione tedesca la Gran Bretagna, la Francia e l'Italia si accordarono per concedere alla Germania la regione cecoslovacca dei Sudeti, nella quale viveva una popolazione a maggioranza germanofona. Ci\u00f2 incoraggi\u00f2 l'idea, che l'ondata di revisionismo pacifico potesse arrivare anche nella penisola balcanica. Lo status quo territoriale europeo dopo il 1919 era gi\u00e0 stato modificato nello stesso 1938 con l'annessione dell'Austria alla Germania, che per\u00f2 sull'opinione pubblica bulgara non ebbe lo stesso impatto dell'Accordo di Monaco. La zar Boris III di Bulgaria ebbe un ruolo diretto nelle trattative, svolgendo il ruolo di corriere diplomatico tra i governi di Londra e Berlino. La sua partecipazione alla preparazione dell'accordo dimostr\u00f2 che la diplomazia bulgara aveva intenzione di continuare a cercare una revisione pacifica del trattato di Neuilly.\nTrattato di Craiova.\nDopo la conferenza di Monaco il governo bulgaro si prepar\u00f2 alla realizzazione pratica dei propri obiettivi, la restituzione dei territori, appartenuti alla Bulgaria nel breve periodo tra fine della Prima Guerra Balcania e fine della Seconda Guerra Balcanica, con la sigla del trattato di Bucarest (1913). Fu delineata pi\u00f9 realisticamente la richiesta di correggere il confine in Dobrugia meridionale, dato che anche l'Unione Sovietica aveva intenzione di mettere la Romania sotto una pressione revisionistica. Nella primavera del 1939 il primo ministro bulgaro Georgi Kjoseivanov emise e diffuse tra i diplomatici bulgari la direttiva segreta numero 19, nella quale elencava le richieste bulgare: la Dobrugia meridionale, fino ai confini stabiliti dal congresso di Berlino; la Tracia meridionale, nei confini stabiliti dal trattato di Bucarest del 1913 ed eventualmente le zone cedute alla Jugoslavia con il trattato di Neuilly.\nL'obiettivo di Georgi Kjoseivanov era di neutralizzare la Turchia e la Jugoslavia e per questo motivo fece pressione sull'Intesa balcanica sull'asse Atene-Bucarest. Il 23 agosto 1939 l'Unione Sovietica e la Germania nazista siglarono il patto Molotov-Ribbentrop, che viene considerato uno degli avvenimenti pi\u00f9 importanti che hanno in seguito condotto alla seconda guerra mondiale: le due potenze si divisero l'area dell'Europa orientale e l'Unione Sovietica diede campo libero alla Germania per invadere la Polonia il 1\u00ba settembre 1939, atto che segn\u00f2 l'inizio formale della seconda guerra mondiale. Tra i diplomatici bulgari divenne chiaro che il paese avrebbe potuto continuare la propria politica di neutralit\u00e0 solamente se le azioni militari fossero rimaste distanti dai confini bulgari. Nella primavera del 1940 le truppe naziste sconfissero i loro nemici sul fronte occidentale, lasciando per\u00f2 libera ma isolata la Gran Bretagna, e di conseguenza ritornarono in primo piano i loro interessi a mutamenti territoriali in Europa orientale.\nApprofittando del fatto che la Germania fosse impegnata ad occidente, in conformit\u00e0 con gli accordi tra i due paesi, il 28 luglio del 1940 le truppe sovietiche iniziarono l'invasione della Bessarabia e della Bucovina, appartenenti alla Romania. Per la Bulgaria si deline\u00f2 quindi il momento ideale per esercitare la propria pressione su Bucarest per ottenere la restituzione della Dobrugia meridionale. Destreggiandosi tra Mosca e Berlino, il governo di Sofia riusc\u00ec ad ottenere l'assenso della diplomazia rumena per arrivare ad un accordo. Il 7 settembre 1940 nella citt\u00e0 rumena di Craiova venne siglato il trattato di Craiova tra Bulgaria e Romania, secondo il quale la Dobrugia meridionale fu restituita alla Bulgaria. In questo modo la politica di revisione pacifica cominci\u00f2 a dare i suoi primi risultati.\nPressione per l'entrata in guerra.\nIl 27 settembre 1940 fu firmato a Berlino il patto Tripartito tra la Germania Nazista, il Regno d'Italia e l'Impero giapponese. Il patto formalizz\u00f2 la collaborazione dei tre paesi sul piano militare e la divisione del mondo in tre sfere d'influenza: l'Europa, l'Africa ed il Medio Oriente sarebbero ricadute sotto l'influenza tedesca e italiana, mentre l'Asia orientale e la zona dell'Oceano Pacifico sarebbero andati al Giappone. Il patto conteneva una sorta di avvertimento nei confronti degli Stati Uniti, affinch\u00e9 rimanessero neutrali, per non essere costretti a combattere su due fronti. In seguito al patto ebbe inizio una massiccia pressione da parte di Germania ed Italia nei confronti della Bulgaria affinch\u00e9 si unisse al patto Tripartito. Il 16 ottobre 1940 il ministro degli esteri tedesco Ribbentrop chiese al governo di Sofia di definire la politica bulgara nei confronti delle potenze del Patto nell'arco di due giorni. Nello stesso giorno a Roma Benito Mussolini dichiar\u00f2 al console bulgaro che l'Italia si aspettava che la Bulgaria sostenesse il futuro attacco italiano contro la Grecia.\nA Sofia divenne chiaro che non c'era sostanziale accordo tra Germania ed Italia e che ci\u00f2 consentiva la possibilit\u00e0 di respingere entrambe le proposte. Due giorni prima dell'inizio della pressione italo-tedesca, il governo di Sofia fu avvisato dal re inglese Giorgio VI, che se la Bulgaria si fosse affiancata ai nemici dell'impero britannico, allora sarebbe diventata teatro di operazioni belliche. Anche gli Stati Uniti si unirono alla pressione diplomatica nei confronti della Bulgaria. Dopo l'amara lezione delle precedenti esperienze belliche appariva chiaro che al paese rimaneva un unico modo possibile di agire: temporeggiare e rimandare il momento di impegnarsi militarmente nella guerra fino a che fosse stato possibile. Anche l'Unione Sovietica prese parte attivamente alla pressione nei confronti della Bulgaria, cercando di acquisire diritti esclusivi nella parte orientale dei Balcani. Il 12 e 13 novembre il ministro degli esteri sovietico Vja\u010deslav Molotov si rec\u00f2 in visita a Berlino per ottenere un accordo con Hitler affinch\u00e9 l'URSS potesse concedere alla Bulgaria garanzie simili a quelle che la Germania concedeva alla Romania: il problema era la concessione di aprire basi sovietiche nei porti e negli aeroporti bulgari.\nHitler rifiut\u00f2 questa proposta, ma Molotov tent\u00f2 comunque di raggiungere il suo obiettivo con una d\u00e9marche diretta a Sofia. Nella capitale bulgara arriv\u00f2 il segretario generale del ministero degli esteri sovietico Arkadij Sobolev, il quale propose di concludere un patto di mutua assistenza e per riconoscere gli interessi di entrambi i paesi nel bacino del Mar Nero. La proposta di Sobolev e la sua missione diplomatica nel paese balcanico furono accompagnate da una rumorosa campagna del Partito Comunista Bulgaro, il quale raccolse delle sottoscrizioni a sostegno della proposta sovietica. Tuttavia il governo temeva di far entrare in guerra il paese troppo precocemente e rifiut\u00f2 l'accordo: per questo motivo i primi tentativi di far entrare la Bulgaria in guerra a fianco dei combattenti si conclusero senza risultati.\nLa Bulgaria nel Patto Tripartito.\nLa Bulgaria fu costretta ad unirsi alle potenze dell'Asse nel 1941, quando le truppe naziste, mandate ad invadere la Grecia dalla Romania, raggiunsero i confini bulgari settentrionali e chiesero il permesso di attraversare il territorio. Minacciato da un confronto militare diretto, lo zar Boris III non aveva altra scelta che unirsi al blocco nazifascista, cosa che avvenne ufficialmente il 1\u00ba marzo di quell'anno. Dato che la Russia Sovietica (di cui la Bulgaria \u00e8 uno storico alleato) aveva firmato un patto di non aggressione con la Germania, ci fu poca opposizione popolare a questa decisione.\nIl 6 aprile 1941, nonostante si fosse ufficialmente unito alle forze dell'Asse, il governo bulgaro manteneva una situazione di passivit\u00e0 militare durante le fasi iniziali dell'invasione della Jugoslavia e della Grecia: quando le truppe tedesche, italiane e ungheresi avanzarono nel Regno Balcanico e nella penisola ellenica, i bulgari rimasero al di l\u00e0 dei loro stessi confini. Il governo jugoslavo si arrese il 17 aprile mentre Atene resistette fino al 30 dello stesso mese. Il 20 aprile il periodo di passivit\u00e0 della Bulgaria ebbe fine, in quanto l'esercito bulgaro entr\u00f2 nella regione della Tracia occidentale. Lo scopo era quello di ottenere uno sbocco in Tracia sul Mar Egeo e di riprendersi la Macedonia.\nI bulgari occuparono il territorio tra il fiume Strimone ed una linea di demarcazione tra Alessandropoli e Svilengrad ad ovest del Marica. Incluse nell'area c'erano le citt\u00e0 di Alessandropoli (\"\u0414\u0435\u0434\u0435\u0430\u0433\u0430\u0447, Dedeaga\u010d\"), Komotini (\"\u0413\u044e\u043c\u044e\u0440\u0434\u0436\u0438\u043d\u0430, Gjumjurd\u017eina\"), Serres (\"\u0421\u044f\u0440, Sjar\"), Xanthi (\"\u041a\u0441\u0430\u043d\u0442\u0438\"), Drama (\"\u0414\u0440\u0430\u043c\u0430\") e Kavala (\"\u041a\u0430\u0432\u0430\u043b\u0430\"), insieme alle isole di Thasos e Samotracia, cos\u00ec come quasi l'intera Repubblica di Macedonia odierna e una parte della Serbia orientale. Nella Macedonia greca e nella Tracia occidentale, i bulgari istituirono una politica di pulizia etnica e colonizzazione. Nella primavera del 1943 il governo bulgaro, dopo le proteste della chiesa ortodossa bulgara e del membro del parlamento Dimit\u0103r Pe\u0161ev, riusc\u00ec a salvare tutti gli ebrei nel territorio nazionale dall'essere mandati nei campi di concentramento nazisti. Ad ogni modo le truppe bulgare rastrellarono tutti gli ebrei della Macedonia greca e della Macedonia settentrionale e li consegnarono ai nazisti, che li spedirono nel campo di concentramento di Auschwitz.\nLa Bulgaria non prese parte all'invasione nazista dell'Unione Sovietica che inizi\u00f2 il 22 giugno 1941 e non dichiar\u00f2 guerra al paese invaso. Ad ogni modo, anche se non c'era stata una dichiarazione di guerra da entrambe le parti, la flotta bulgara venne coinvolta in alcune schermaglie con la marina sovietica del Mar Nero, che attacc\u00f2 le navi bulgare. Oltre a ci\u00f2 le forze armate bulgare stanziate nei Balcani combatterono contro vari gruppi di resistenza. Il governo bulgaro venne forzato dai nazisti a dichiarare una guerra \"simbolica\" contro la Gran Bretagna e gli Stati Uniti alla fine del 1941: ci\u00f2 port\u00f2 a bombardamenti su Sofia e altre citt\u00e0 bulgare da parte delle forze aree alleate.\nL'invasione tedesca dell'Unione Sovietica caus\u00f2 una significativa ondata di proteste, che port\u00f2 in seguito all'inizio di un movimento di guerriglia partigiano capeggiato dal Partito Comunista Bulgaro, che operava clandestinamente. Un movimento di resistenza chiamato Fronte della Patria fu creato nell'agosto 1941 dal Partito Comunista, cos\u00ec come il movimento filofascista Zveno e alcuni partiti che si opponevano al governo pro-nazista, specialmente dopo alcune vittorie alleate, che indicavano che l'Asse avrebbe potuto perdere la guerra. I distaccamenti partigiani erano particolarmente attivi nelle aree montane della Bulgaria occidentale e meridionale.\nNell'agosto 1943, dopo una visita in Germania, lo zar bulgaro Boris III mor\u00ec improvvisamente. Suo figlio di sei anni, Simeone II, gli successe al trono, ma venne istituito un consiglio di reggenti a causa della giovane et\u00e0 dell'erede. Il nuovo primo ministro, Dobri Bo\u017eilov, era solamente un fantoccio nelle mani naziste. La Bulgaria aveva mantenuto le relazioni diplomatiche con l'Unione Sovietica anche se era un membro delle potenze dell'Asse. Nell'estate del 1944, dopo aver distrutto le difese naziste vicino a Ia\u0219i e Chi\u0219in\u0103u, l'esercito sovietico si era avvicinato ai Balcani e alla Bulgaria.\nIl 23 agosto 1944, la Romania abbandon\u00f2 l'Asse e dichiar\u00f2 guerra al Terzo Reich. I rumeni permisero all'esercito sovietico di passare attraverso il proprio territorio per raggiungere la Bulgaria. Il 26 agosto il Fronte della Patria prese la decisione di incitare una ribellione armata contro il governo, cosa che port\u00f2 alla nomina di un nuovo esecutivo il 2 settembre. Il supporto del neonato gabinetto era contrastato dal Fronte della Patria, dato che era composto da circoli pro-nazisti in un disperato tentativo di mantenere il potere.\nIl 5 settembre 1944 l'Unione Sovietica dichiar\u00f2 ufficialmente guerra alla Bulgaria e invase il paese. In tre giorni i sovietici occuparono la regione nord-occidentale insieme ai porti principali di Varna e Burgas. All'esercito bulgaro era stato ordinato di non opporre resistenza contro i sovietici. L'8 settembre i bulgari cambiarono fronte e si unirono all'Unione Sovietica nella guerra contro le Potenze dell'Asse.\nAlleati (1944\u20131945).\nI distaccamenti delle guarnigioni con ufficiali Zveno al comando rovesciarono il governo alla vigilia del 9 settembre, dopo aver occupato alcuni punti strategici a Sofia e aver arrestato i ministri. Un nuovo governo del Fronte della Patria venne nominato il 9 settembre con Kimon Georgiev come primo ministro. Venne dichiarata la guerra alla Germania ed ai suoi alleati il giorno dopo e le deboli divisioni mandate dalle potenze dell'Asse per invadere la Bulgaria vennero facilmente respinte.\nIn Macedonia le truppe bulgare, circondate dalle forze tedesche e tradite dai comandanti, si ritirarono all'interno dei vecchi confini. Tre armate bulgare (circa effettivi) entrarono in Jugoslavia nel settembre del 1944 e mossero da Sofia verso Ni\u0161 e Skopje con l'obiettivo strategico di bloccare le forze naziste in ritirata dalla Grecia. La Serbia meridionale e orientale e la Macedonia vennero liberate in circa un mese, e la prima armata bulgara ( effettivi) prosegu\u00ec verso l'Ungheria, respingendo i tedeschi ed entrando in Austria nell'aprile del 1945. Vennero allacciati contatti con l'ottava armata britannica nella citt\u00e0 di Klagenfurt l'8 maggio 1945, il giorno della capitolazione del governo tedesco in Europa.\nConseguenze e risultati.\nNel 1946 venne indetto un referendum il cui esito sanc\u00ec l'abolizione della monarchia e la proclamazione della repubblica (91,72% a favore della repubblica e 4,24% a favore della monarchia). Lo zar Simeone II venne esiliato e nello stesso anno divenne primo ministro il comunista Georgi Dimitrov.\nIl trattato di pace del 1947 conferm\u00f2 l'annessione della Dobrugia meridionale, rendendo cos\u00ec la Bulgaria l'unico ex alleato tedesco ad aver incrementato il proprio territorio in confronto con quello precedente la guerra. Le parti occupate della Macedonia e della Tracia furono riconsegnate alla Jugoslavia ed alla Grecia, la quale espulse bulgari dalla Tracia occidentale."}
{"id": "1403787", "revid": "46291", "url": "https://it.wikipedia.org/wiki?curid=1403787", "title": "Camptorhynchus", "text": ""}
{"id": "1403791", "revid": "184958", "url": "https://it.wikipedia.org/wiki?curid=1403791", "title": "Cuori in coro", "text": ""}
{"id": "1403797", "revid": "2056951", "url": "https://it.wikipedia.org/wiki?curid=1403797", "title": "0965", "text": " \n0965 \u00e8 il prefisso telefonico del distretto di Reggio Calabria, appartenente al compartimento di Catanzaro.\nIl distretto comprende la parte meridionale della provincia di Reggio Calabria. Confina con i distretti di Palmi (0966) e di Locri (0964) a nord. \nAree locali e comuni.\nIl distretto di Reggio Calabria comprende 22 comuni inclusi nelle 2 aree locali di Melito di Porto Salvo (ex settori di Bova Marina, Melito di Porto Salvo, Motta San Giovanni e San Lorenzo) e Reggio Calabria (ex settori di Laganadi, Reggio Calabria e Villa San Giovanni). I comuni compresi nel distretto sono: Bagaladi, Bova, Bova Marina, Calanna, Campo Calabro, Cardeto, Condofuri, Fiumara, Laganadi, Melito di Porto Salvo, Montebello Ionico, Motta San Giovanni, Palizzi, Reggio Calabria, Roccaforte del Greco, Roghudi, San Lorenzo, San Roberto, Sant'Alessio in Aspromonte, Santo Stefano in Aspromonte, Scilla e Villa San Giovanni ."}
{"id": "1403799", "revid": "1318658", "url": "https://it.wikipedia.org/wiki?curid=1403799", "title": "Basso Piemonte", "text": "Il Basso Piemonte (\"Bass Piemont\" in piemontese) indica una regione geografica del Piemonte, un tempo definita Marca Aleramica, posta a ridosso della parte meridionale della regione e in stretta connessione geografica con l'Oltregiogo di Liguria, segnato dai contrafforti dell'Appennino ligure. Sono compresi in questo territorio numerosi comuni delle seguenti province:\nTerritorio.\nLa zona si articola su un territorio ondulato ricco di vallate e corsi d'acqua segnato prevalentemente da rilievi collinari coltivati a vite (da cui sono prodotti diversi vini a denominazione di origine controllata), alternati a brevi tratti pianeggianti coltivati a grano o mais e, nella parte pi\u00f9 settentrionale, riso.\nConta al suo interno borghi e cittadine spesso di origine romana o medioevale che si svilupparono lungo l'antica via Postumia.\nStoria.\nNumerosi sono i castelli, le fortezze, i manieri, i parchi, i giardini e le ville patrizie (alcune gi\u00e0 residenza delle famiglie patrizie genovesi dell'antica Repubblica di Genova) presenti in questa fascia di territorio: testimoniano secoli di vicende storiche che hanno visto come protagoniste molte delle famiglie nobiliari dell'antichit\u00e0.\nTali edifici storici, in parte di propriet\u00e0 demaniale ed in parte di propriet\u00e0 di privati, sono tutelati - sotto l'egida della Regione Piemonte - da un consorzio di aziende di turismo locali che fanno riferimento all'Associazione Alto Monferrato - \"La strada del vino\" e sono riuniti in una sorta di circuito storico-culturale denominato \"Castelli Aperti\".\nComunicazioni.\nLe direttrici autostradali che attraversano longitudinalmente da ovest ad est il Basso Piemonte sono date dall'autostrada Torino-Savona (Fossano), dall'autostrada dei trafori Voltri-Predosa-Gravellona Toce (Ovada) e, sia pure marginalmente, dall'autostrada \"camionale\" Milano-Genova (Serravalle Scrivia/Novi Ligure).\nDa segnalare inoltre la costruenda Autostrada A33 Cuneo Asti, che una volta ultimata connetter\u00e0 il basso Piemonte occidentale con il sistema autostradale nazionale abbreviando i tempi di percorrenza verso le altre zone del basso Piemonte nonch\u00e9 verso le regioni confinanti.\nRicadute dirette e indirette avrebbe poi la Gronda di Genova, attualmente solo in fase di studio.\nCentri di interesse.\nQuesti alcuni centri di interesse storico e culturale:"}
{"id": "1403805", "revid": "92723", "url": "https://it.wikipedia.org/wiki?curid=1403805", "title": "Agliano (Campello sul Clitunno)", "text": "Agliano \u00e8 una frazione del comune di Campello sul Clitunno (PG).\nSi tratta di un piccolo borgo fortificato dislocato sulla montagna di Campello, a 1.030 , popolato da appena 8 abitanti (dati Istat, 2001) . \u00c8 una delle varie frazioni sparse che costituiscono il comune di Campello. Esso si trova sul tracciato dell'antica \"Via della Spina\", a circa 18\u00a0km da Spoleto.\nStoria.\nIl castello fu costruito verso la fine del XIV secolo e nel 1490 Alliano (questo nome era ufficiale sino alla fine del XIX secolo, deriva da \"Allianum\" o \"Aglanum\") risultava appartenere al distretto spoletino. Si ribell\u00f2 invano a Spoleto nel 1522, assieme ad altri castelli montani.\nImportanti sono gli Statuti Comunitari del XVI secolo, ora conservati nella sezione di Archivio di Stato di Spoleto.\nIl paese venne incorporato dapprima nel comune di Postignano (fine XVIII secolo) e poi finalmente aggregato a Campello nel 1860.\nNel dicembre 1943, cinque contadini vennero fucilati dalle truppe tedesche durante un'azione di contrasto alla lotta partigiana.\nFino al 1950 contava pi\u00f9 di 150 abitanti, ma poi si \u00e8 spopolato progressivamente.\nDurante gli eventi sismici umbro-marchigiani del settembre 1997, Agliano \u00e8 stato danneggiato.\nEconomia e manifestazioni.\nIl minuscolo gruppo di residenti \u00e8 dedito perlopi\u00f9 all'allevamento del bestiame e alla pastorizia; normalmente, all'arrivo dell'inverno, uomini ed animali si trasferiscono in pianura.\nDurante l'estate il paese si ripopola leggermente, soprattutto di villeggianti che hanno restaurato parte delle abitazioni."}
{"id": "1403827", "revid": "436907", "url": "https://it.wikipedia.org/wiki?curid=1403827", "title": "Buona vita (Gigi D'Alessio)", "text": "Buona vita \u00e8 la prima raccolta del cantautore italiano Gigi D'Alessio, pubblicato il 31 ottobre 2003 dalla RCA Records e dalla BMG Italy.\nDescrizione.\nNell'album ci sono due inediti \"La forza delle donne\" e \"Buona vita\", oltre alle nuove versioni di \"Dove sei\", \"L'anatroccolo sposato\", \"Como suena el coraz\u00f3n\", \"Mon amour\" e \"Come in un film\".\nNel 2004 l'album \u00e8 stato pubblicato anche in versione standard, in versione deluxe e in versione spagnola.\nTracce.\n\"Buona vita (espa\u00f1ol)\".\nLa versione spagnola dell'album \u00e8 stata pubblicata il 1\u00ba gennaio 2004 dall'etichetta Sony BMG. Produttore dell'album \u00e8 Geppino Afeltra."}
{"id": "1403829", "revid": "1305772", "url": "https://it.wikipedia.org/wiki?curid=1403829", "title": "Bobby Briggs", "text": "Bobby Briggs, o Robert Briggs, \u00e8 un personaggio immaginario della serie televisiva statunitense \"I segreti di Twin Peaks\", creata da Mark Frost e David Lynch.\n\u00c8 interpretato da Dana Ashbrook, con la voce italiana di Niseem Onorato.\nBobby \u00e8 un ragazzo diciassettenne che incarna pienamente l'immagine del giovane ribelle irrispettoso di ogni forma di autorit\u00e0. Oltre che quarterback della squadra di football americano liceale, il ragazzo \u00e8 anche uno spacciatore di droga agli ordini di Leo Johnson.\nProfilo.\nBobby, prima che venisse uccisa, era il ragazzo di Laura Palmer e, sebbene questa non lo amasse affatto e lo frequentasse solo per poter usufruire della cocaina da lui spacciata, diverr\u00e0 molto geloso di James Hurley quando scoprir\u00e0 della relazione segreta che aveva con la ragazza mentre stava con lui.A discapito di ci\u00f2 tuttavia, Bobby stesso era infedele a Laura, portando avanti di nascosto una relazione con Shelly, moglie di Leo Johnson, con la quale andr\u00e0 a convivere dopo che questi entrer\u00e0 in uno stato catatonico.\nSebbene sia rappresentato per lo pi\u00f9 come il classico \"cattivo ragazzo\" attaccabrighe, menefreghista, coinvolto in attivit\u00e0 illegali e in una relazione con una giovane donna sposata, Bobby d\u00e0 prova pi\u00f9 volte nella serie di essere parecchio pi\u00f9 profondo e sensibile di quanto appaia a prima vista; cosa che si denota principalmente dal discorso fatto al funerale di Laura, e dal fatto che, pur avendo un rapporto complicato col padre, il maggiore Briggs, si sia mostrato, in certe occasioni, realmente affezionato a lui.\nIl personaggio \u00e8 inoltre uno di quelli che si evolve maggiormente, pi\u00f9 avanti nella serie infatti, Bobby diventa un ragazzo parecchio pi\u00f9 responsabile, diventando il braccio destro di Benjamin Horne per farsi carico di Shelly e mantenerla.\nNonostante gli alti e i bassi, la relazione adulterina tra Bobby e Shelly \u00e8 la sola a rimanere in piedi dall'inizio della serie fino alla sua prematura conclusione e si basa su un amore autentico; proprio a dimostrazione di ci\u00f2 l'ultima scena con protagonisti i due nell'ultimo episodio \u00e8 identica alla loro scena d'esordio nel primo.\nLa caratteristica principale del personaggio \u00e8 la sua camminata ciondolante, simile ad una sorta di ballo, mantenuta in ogni scena a prescindere dall'azione svolta al momento.\nBiografia.\nAntefatti.\nBobby Briggs nacque a Twin Peaks, Washington il 10 dicembre 1972, da Garland e Betty Briggs. Unico figlio della coppia, il ragazzo crebbe sotto la rigida autorit\u00e0 paterna sviluppando un forte spirito di ribellione, che lo port\u00f2 a diventare socio del violento e pericoloso Leo Johnson, spacciatore di droga della cittadina, per il quale svolse compiti di corriere assieme a Mike Nelson, il suo migliore amico.\nStudente non esattamente brillante, Bobby si distinse pi\u00f9 per meriti sportivi, diventando la stella della squadra di football di Twin Peaks. Da sempre innamorato di Laura Palmer, Bobby incominci\u00f2 una relazione sentimentale con lei a quattordici anni, ben presto tuttavia si rese conto del disinteresse della ragazza, che lo frequenta unicamente per avere la droga.\nDeluso, il ragazzo incominci\u00f2 una relazione segreta con Shelly, moglie di Leo e, nonostante il loro rapporto sia ostacolato dalla paura nutrita da entrambi verso il marito di lei, tra essi nacque un amore autentico.\nNe \"I segreti di Twin Peaks\".\nDopo l'omicidio di Laura, Bobby viene trattenuto dagli uomini dello sceriffo Truman come uno dei principali sospettati. L'arrivo di Cooper tuttavia, lo scagiona in breve poich\u00e9 l'agente si convince immediatamente che il ragazzo non c'entra con l'omicidio. Uscito dalla custodia, Bobby apprende della relazione segreta tra Laura e James Hurley, ingelosito, fa dunque incriminare il ragazzo per possesso di stupefacenti tramite prove fasulle.\nVerso la fine della prima stagione, Leo, dopo aver scoperto della tresca tra il giovane e la moglie, lega questa nella segheria Pakard dopo aver appiccato fuoco all'edificio e tenta di uccidere Bobby attirandolo in casa sua. Fortunatamente Hank Jennings spara a Leo per ordine di Benjamin Horne salvando involontariamente la vita del ragazzo.\nSuccessivamente Bobby e Shelly, sopravvissuta grazie all'intervento di Catherine Martell, si ricongiungono e decidono di andare a convivere prendendosi a carico Leo (caduto in stato catatonico) per ottenere la pensione di invalidit\u00e0. Nel momento in cui le spese mediche si riveleranno troppo dispendiose nonostante l'assegno periodico, Bobby, per riuscire a mantenere la compagna si fa assumere come braccio destro di Benjamin Horne dopo averlo aiutato ad uscire da un periodo di shock derivatogli dal carcere. Paradossalmente per\u00f2, cos\u00ec facendo si monta la testa per la sua nuova posizione ed arriva quasi a trascurare la ragazza.\nDa li a breve, Leo si risveglia e tenta di uccidere la moglie infedele ma fortunatamente Bobby riesce a soccorrerla e mettere in fuga l'uomo, che, dopo essere stato ritrovato e schiavizzato da Windom Earle viene da esso abbandonato ad una morte certa, sebbene non mostrata.\nRiconosciuto di essere stato freddo nei confronti di Shelly per via del suo nuovo lavoro si scusa, venendo perdonato. Bobby avanza dunque una proposta di matrimonio alla ragazza amata, convinto che Leo sia ormai defunto.\nIn \"Twin Peaks\" (2017).\nNella terza stagione della serie, Bobby Briggs fa parte del corpo di polizia di Twin Peaks in qualit\u00e0 di vicesceriffo. Dalla relazione con Shelly Johnson \u00e8 nata una figlia, Becky, che \u00e8 sposata con Steven Burnett; Bobby e Shelly comunque non vivono pi\u00f9 insieme.\nAssieme al suo superiore, lo sceriffo Truman, e al suo collega Hawk fa visita a sua madre, la quale racconta che il marito anni prima aveva predetto il loro arrivo e d\u00e0 loro un cilindretto metallico, che contiene un foglietto con delle coordinate e il nome di Cooper ripetuto, cosa che sembra indicare la presenza di \"due Cooper\". \u00c8 poi tra i testimoni che vedono, alla stazione di polizia, il vero Cooper e il suo doppio malvagio, dal quale si diparte una sfera levitante con il volto di BOB."}
{"id": "1403830", "revid": "2121638", "url": "https://it.wikipedia.org/wiki?curid=1403830", "title": "Anole", "text": "Anole, il cui vero nome \u00e8 Victor Borkowski, \u00e8 un personaggio immaginario dei fumetti Marvel Comics, creato da Nunzio DeFilippis e Christina Weir (testi), Randall Green (disegni). \u00c8 un giovane mutante di sedici-diciassette anni, che \u00e8 stato studente all'istituto Xavier; ha fatto la sua prima apparizione in \"The New Mutants\" (vol. 2) n. 2 (agosto 2004).\nBiografia del personaggio.\nInizialmente Anole \u00e8 stato a capo dello Squadrone Alfa (uno dei gruppi in cui era stato suddiviso il corpo studentesco) ed aveva instaurato un ottimo rapporto con il suo tutor, Northstar, in quanto entrambi omosessuali. Victor \u00e8 rimasto per\u00f2 in seguito scioccato dall'uccisione di Northstar da parte di un Wolverine mentalmente controllato da nemici, ed \u00e8 rimasto ancor pi\u00f9 sconvolto nel ritrovare il suo ex professore risorto ed anche lui mentalmente controllato per combattere contro gli X-Men.\nDopo gli eventi di Decimation, Anole \u00e8 stato uno dei ventisette studenti che hanno mantenuto i propri poteri, ma non \u00e8 stato inizialmente scelto nel nuovo team dei New X-Men, per\u00f2 tra i personaggi di contorno \u00e8 stato quello che ha avuto pi\u00f9 spazio, comparendo spesso nella serie dei fumetti in ruoli di supporto agli altri personaggi.\nDopo la mini-saga \"Alla ricerca di Magik\" in cui ha dimostrato le sue abilit\u00e0, sia come mutante che come leader, Anole \u00e8 diventato membro ufficiale, assieme a Pixie, della squadra dei New X-Men.\nIn seguito Anole viene reclutato come membro del gruppo degli Young X-Men e suoi cameo appaiono in numerosi altri fumetti riguardanti gli x-men.\nRegenesis.\nDopo regenesis si unir\u00e0 a Wolverine e alla sua scuola, dove si diplomer\u00e1 e diventer\u00e0 presidente delle industrie Worthington.\nPoteri e abilit\u00e0.\nLa mutazione di Anole gli conferisce delle caratteristiche fisiologiche tipiche del mondo dei rettili: la sua pelle \u00e8 di colore verde ed \u00e8 squamosa; la sua testa \u00e8 ricoperta da una specie di carapace spinoso; ha una lingua molto lunga, estensibile, retrattile, prensile e appiccicosa, che sa manovrare con grande abilit\u00e0, quasi fosse un quinto arto. Inoltre questo tipo di mutazione gli garantisce sensi (udito, vista, tatto, odorato) estremamente sviluppati; la sua mutazione poi gli garantisce inoltre agilit\u00e0, forza, riflessi, coordinamento e resistenza sovrumani; capacit\u00e0 di aderire e di arrampicarsi sulle superfici verticali come un geco; capacit\u00e0 di mimetizzarsi completamente nell'ambiente come un camaleonte, risultando praticamente invisibile; un fattore rigenerante che gli permette di far ricrescere gli arti amputati, i quali risultano dotati di maggiore potenza, oltre che di spine cornee ed artigli. Bestia ha affermato che ogni qual volta Anole perde un arto, esso gli ricrescer\u00e0 pi\u00f9 forte e trasformato del precedente (quindi con rivestimenti cornei e spine), ma Victor ha affermato di essere ben intenzionato ad evitare altre simili trasformazioni.\nGrazie ai suoi poteri ed al training ricevuto presso gli X-Men, Anole ha acquisito capacit\u00e0 di combattimento piuttosto notevoli. Come detto, pur cos\u00ec giovane, ha delle spiccate qualit\u00e0 di leader. Il suo braccio ricresciuto in seguito all'amputazione avvenuta nel Limbo, ha acquisito una forza sovrumana, che gli ha permesso di infrangere uno schermo magico che imprigionava la sua amica Pixie. In seguito \u00e8 stato mostrato che la superforza di questo braccio, \u00e8 stata pi\u00f9 che sufficiente per distruggere da solo la corazza metallica di una Sentinella e quindi per mettere fuori combattimento il robot."}
{"id": "1403833", "revid": "287204", "url": "https://it.wikipedia.org/wiki?curid=1403833", "title": "Slaven Bilic", "text": ""}
{"id": "1403835", "revid": "1573940", "url": "https://it.wikipedia.org/wiki?curid=1403835", "title": "Mergini", "text": "I Mergini sono una trib\u00f9 di uccelli della famiglia Anatidae.\nLa maggior parte di questi uccelli, ma non tutti, sono essenzialmente marini al di fuori della stagione della riproduzione. Molte specie hanno sviluppato speciali ghiandole del sale che gli permettono di tollerare l'acqua salata, ma nei giovani uccelli non sono ancora sviluppate. Alcuni smerghi preferiscono habitat fluviali.\nI membri di questo gruppo che si nutrono di pesce, come gli smerghi e la pesciaiola, hanno i margini dei loro becchi seghettati per far meglio presa sulle loro prede. Per questo motivo vengono spesso indicati come \"becchi a sega\".\nAltre anatre marine raccolgono molluschi o crostacei dal fondo del mare.\nTassonomia.\nLa trib\u00f9 comprende i seguenti genere e specie:"}
{"id": "1403836", "revid": "92719", "url": "https://it.wikipedia.org/wiki?curid=1403836", "title": "Grande alca", "text": ""}
{"id": "1403837", "revid": "21880", "url": "https://it.wikipedia.org/wiki?curid=1403837", "title": "Anatra marina", "text": ""}
{"id": "1403840", "revid": "2050449", "url": "https://it.wikipedia.org/wiki?curid=1403840", "title": "Big Game (album)", "text": "Big Game \u00e8 il terzo album in studio del gruppo musicale statunitense White Lion, pubblicato nel giugno del 1989 dalla Atlantic Records.\nHa raggiunto la posizione numero 19 della Billboard 200 negli Stati Uniti ed \u00e8 stato certificato disco d'oro per le vendite dalla RIAA.\nStoria.\nNella prima met\u00e0 del 1989, ancora sulla cresta dell'onda del successo ottenuto con l'album \"Pride\", i White Lion rientrarono in studio per lavorare a del nuovo materiale. Il gruppo cominci\u00f2 le registrazioni non appena tornato dal tour promozionale del disco precedente, pentendosi successivamente di questa scelta, a causa degli effetti provocati dalla fatica accumulata nell'ultimo anno e mezzo in giro per il mondo. In un'intervista rilasciata molti anni pi\u00f9 tardi, Mike Tramp ha commentato che per la band sarebbe stato meglio prendersi una lunga pausa per riorganizzare le idee, anzich\u00e9 registrare frettolosamente un nuovo album.\n\"Big Game\" venne pubblicato a met\u00e0 1989 e si rivel\u00f2 decisamente pi\u00f9 eclettico rispetto a \"Pride\". L'uscita fu accompagna dal singolo \"Little Fighter\", un brano scritto in memoria della Rainbow Warrior, una nave ammiraglia della flotta di Greenpeace che venne volutamente sabotata e affondata dalla DGSE, il servizio segreto francese responsabile delle operazioni all'estero. Come secondo singolo venne pubblicata una cover di \"Radar Love\" dei Golden Earring, a cui segu\u00ec la ballata \"Cry for Freedom\" qualche mese pi\u00f9 tardi. Il quarto e ultimo singolo estratto dall'album fu la traccia d'apertura \"Goin' Home Tonight\".\nTutti i quattro singoli furono accompagnati da relativi video musicali e l'album ottenne rapidamente la certificazione di disco d'oro, raggiungendo la posizione numero 19 della Billboard 200. \"Big Game\" guadagn\u00f2 inoltre ottimi piazzamenti all'interno del mercato europeo, facendo meglio di \"Pride\" in diverse classifiche d'oltreoceano."}
{"id": "1403841", "revid": "599013", "url": "https://it.wikipedia.org/wiki?curid=1403841", "title": "Javi Venta", "text": ""}
{"id": "1403844", "revid": "767487", "url": "https://it.wikipedia.org/wiki?curid=1403844", "title": "Sebasti\u00e1n Viera", "text": "Carriera.\nClub.\nIn precedenza ha militato nel Nacional Montevideo e nel Villarreal.\nNel novembre 2009 dopo diversi mesi senza squadra firma per la squadra greca del Larissa, anche se potr\u00e0 giocare solo a partire dal gennaio 2010\nNel dicembre 2010, dopo aver rescisso con i greci, firma per l'Atletico Junior.\nNazionale.\n\u00c8 stato convocato in extremis alla Coppa America 2004 per sostituire l'infortunato Carini, ha fatto l'esordio in nazionale proprio in questa competizione nei quarti di finale, ha poi disputato anche la semifinale di questo torneo contro il Brasile, partita finita ai rigori dove il portiere uruguagio si \u00e8 tolto la soddisfazione di segnare uno dei rigori contro Julio Cesar, che per\u00f2 non servir\u00e0 a far arrivare in finale la sua nazionale."}
{"id": "1403845", "revid": "22356", "url": "https://it.wikipedia.org/wiki?curid=1403845", "title": "Chendytes lawi", "text": "L'oca tuffatrice di Law, nome scientifico Chendytes lawi, era un'anatra marina incapace di volare, delle dimensioni di un'oca, comune un tempo sulle coste della California e, forse, su quelle dell'Oregon meridionale. Visse nel Pleistocene, ma sopravvisse fino all'Olocene. Sembra che si sia estinta intorno al 1800 a.C. I suoi resti sono stati ritrovati in depositi fossili, ma anche in antichi siti archeologici. Si estinse probabilmente a causa della caccia e della perdita dell'habitat."}
{"id": "1403846", "revid": "92719", "url": "https://it.wikipedia.org/wiki?curid=1403846", "title": "Oca tuffatrice di Law", "text": ""}
{"id": "1403847", "revid": "1543377", "url": "https://it.wikipedia.org/wiki?curid=1403847", "title": "Diritto di panorama", "text": "Il diritto di panorama (o diritto al panorama) \u00e8 il diritto di ciascuno di godere dello spazio, della luce e - quando possibile - dello spazio verde nella prossimit\u00e0 della propria abitazione.\n\u00c8 tutelato dalle norme sulle distanze fra le costruzioni, sulle luci e sulle vedute e, pi\u00f9 in generale, dal diritto di propriet\u00e0 (art. 832 c.c.).\nLa Corte di Cassazione (18 aprile 1996, n. 3679; 20 ottobre 1997, n. 10250) ha affermato che l'esclusione o la diminuzione del panorama di cui si avvantaggia un appartamento, a seguito alla costruzione di un fabbricato vicino, costituisce un danno ingiusto e risarcibile."}
{"id": "1403850", "revid": "599013", "url": "https://it.wikipedia.org/wiki?curid=1403850", "title": "Diego L\u00f3pez (calciatore 1981)", "text": "Caratteristiche tecniche.\n\u00c8 un portiere carismatico e dotato di un repertorio completo: riesce infatti a coniugare le peculiarit\u00e0 di un fisico imponente, tra cui l'efficacia nelle uscite in presa alta, con un buon controllo di palla e dei riflessi pronti, che gli consentono di intervenire con sicurezza anche sui palloni bassi.\nCarriera.\nClub.\nReal Madrid.\nHa iniziato la sua carriera nel Lugo B per poi passare, nella stagione 1999-2000, alla relativa prima squadra chiamata CD Lugo. Nella stagione successiva \u00e8 stato acquistato a titolo gratuito dal Real Madrid e ha militato prima nel Real Madrid C (stagioni 2000-2001 e 2002-2003) e poi nel Real Madrid Castilla (stagioni 2003-2004 e 2004-2005). Ha debuttato invece in prima squadra nella stagione 2005-2006.\nVillarreal e Siviglia.\nDopo essere stato per due stagioni riserva di Iker Casillas, il 26 giugno 2007 \u00e8 stato acquistato dal Villarreal per circa 6 milioni di euro, squadra della quale ha difeso i pali per 5 anni (nelle stagioni 2007-2008, 2008-2009, 2009-2010, 2010-2011 e 2011-2012). A seguito della retrocessione dei \"sottomarini gialli\", avvenuta al termine della stagione 2011-2012, \u00e8 passato al Siviglia per 3.5 milioni di euro.\nRitorno al Real.\nA causa di un infortunio rimediato dal portiere titolare Iker Casillas, il Real Madrid, intervenuto sul mercato, il 25 gennaio 2013 ha annunciato l'acquisto definitivo per 3.5 milioni di euro del trentunenne portiere, che ha firmato un contratto fino al 30 giugno 2017. Nella stagione 2012-2013 Diego L\u00f3pez ha giocato molte partite, sempre con ottimo rendimento, da titolare sia nel campionato spagnolo che in Champions League. \u00c8 stato scelto come titolare anche dal neo allenatore delle merengues Carlo Ancelotti per la Primera Divisi\u00f3n 2013-2014, risultando nuovamente decisivo.\nMilan.\nIl 13 agosto 2014 \u00e8 stato acquistato a costo zero dal Milan a titolo definitivo, firmando un contratto quadriennale. Sceglie di indossare la maglia numero 23. Ha esordito in campionato con la maglia rossonera il 31 agosto, nella partita casalinga contro la Lazio vinta 3-1, nella quale si rende protagonista parando un calcio di rigore ad Antonio Candreva. Nonostante la stagione negativa della squadra, che chiude al decimo posto in campionato, i tanti gol subiti e un paio di errori (il pi\u00f9 clamoroso dei quali nella rocambolesca vittoria contro il Parma al Tardini, in cui liscia un retropassaggio di Mattia De Sciglio fissando il risultato sul 4-5), Diego L\u00f3pez risulta comunque uno dei migliori giocatori del Milan nel corso del campionato 2014-2015.\nDalla stagione 2015-2016 abbandona il numero 23 per indossare, per la prima volta nella sua carriera, la maglia numero 1. Debutta in Coppa Italia il 17 agosto 2015 nel terzo turno preliminare vinto per 2-0 a San Siro contro il Perugia. Il 25 ottobre 2015, nella partita casalinga contro il Sassuolo, vinta per 2-1, viene sostituito per scelta tecnica dell'allenatore Sini\u0161a Mihajlovi\u0107 dal sedicenne Gianluigi Donnarumma, che diventa il nuovo portiere titolare della squadra. Da quel momento in poi, Diego L\u00f3pez non trover\u00e0 pi\u00f9 spazio e nelle partite in cui non \u00e8 stato nemmeno convocato in panchina, il suo posto \u00e8 stato preso dal portiere della Primavera, Alessandro Livieri.\nEspanyol.\nIl 31 agosto 2016 viene ceduto in prestito all'Espanyol. Il 23 maggio 2017 si trasferisce in via definitiva al club firmando un contratto fino al 30 giugno 2020.\nNazionale.\nIl 1\u00ba giugno 2009 \u00e8 stato convocato in nazionale maggiore per la Confederations Cup che si \u00e8 svolta in Sudafrica dal 14 al 28 giugno 2009. Nel corso del torneo, per\u00f2, non \u00e8 mai sceso in campo. La sua unica presenza rimane -Spagna (2-3) del 12 agosto 2009, gara in cui ha sostituito Reina nell'ultima mezz'ora di gioco.\nStatistiche.\nPresenze e reti nei club.\n\"Statistiche aggiornate al 4 dicembre 2020.\""}
{"id": "1403853", "revid": "123416816", "url": "https://it.wikipedia.org/wiki?curid=1403853", "title": "Elizabeth Blount", "text": " \nInfanzia.\nBessie era figlia di Sir John Blount e Catherine Pershall, di Kinlet, Bridgnorth nello Shropshire. Sir John Blount era un servitore fedele, anche se insignificante, della famiglia reale, che accompagn\u00f2 re Enrico in Francia nel 1513 quando intraprese la guerra contro Luigi XII di Francia.\nPoco si sa dei primi anni di Elizabeth Blount, tranne che per la sua reputazione riguardo alla sua bellezza, e per la sua relazione con re Enrico VIII (nato il 28 giugno 1491, era pi\u00f9 grande di Bessie di 8 o 10 anni). Non vi \u00e8 un ritratto conosciuto di lei esistente. Da ragazza, arriv\u00f2 alla corte del re per servire come dama di compagnia della regina, Caterina d'Aragona. Fu in queste circostanze che la giovane adolescente cattur\u00f2 l'attenzione del re e divenne sua amante intorno all'inizio del 1514 o 1515, e proseguendo per circa otto anni.\nAmante del Re.\nLa sua relazione con Enrico VIII dur\u00f2 per un certo periodo di tempo, rispetto ad altre relazioni, che sono state generalmente di breve durata e non riconosciute. Il 15 giugno 1519, Bessie partor\u00ec al re un figlio illegittimo a cui fu messo il nome di Henry FitzRoy, e che fu poi nominato duca di Richmond e Somerset e Conte di Nottingham. Fu l'unico figlio illegittimo di Enrico VIII che il re riconobbe come suo. Dopo la nascita del bambino, la relazione tra i due ebbe termine per motivi sconosciuti. Per dimostrare che re Enrico era in grado di generare figli sani, Elizabeth Blount viene citata in un detto popolare, \"Bless 'ee, Bessie Blount\", che circolava spesso durante e dopo quel periodo.\nPoco dopo la nascita di suo figlio, il re intraprese una relazione con Maria Bolena, che pu\u00f2 essere in parte la causa del congedo della Blount. Come la Blount, anche la Bolena non \u00e8 mai stata riconosciuta come amante ufficiale del re e la posizione pubblica di \"ma\u00eetresse en titre\" non \u00e8 mai stata offerta da Enrico a nessuna eccetto Anna Bolena, che rifiut\u00f2.\nI figli di Bessie.\nDalla relazione con Enrico VIII:\nDal suo matrimonio con Gilbert Tailboys o Talboys, I Barone Tailboys of Kyme\nDal suo secondo matrimonio con Edward Clinton o Fiennes:\nBessie Blount nella cultura di massa.\nLa prima apparizione di Bessie in televisione come vero e proprio personaggio \u00e8 con la serie \"I Tudors\", dove la interpreta l'attrice inglese Ruta Gedmintas, per le prime due stagioni. \nBessie viene anche menzionata nel romanzo di Jean Plaidy \"The Shadow of the Pomegranate\"."}
{"id": "1403855", "revid": "2057018", "url": "https://it.wikipedia.org/wiki?curid=1403855", "title": "Nicola Albani", "text": "Carriera.\nHa fatto il suo esordio internazionale il 28 marzo 2001 a Glasgow contro la Scozia subentrando al 90' a Simone Della Balda.\nPoco meno di un mese dopo, il 25 aprile 2001, durante la partita di qualificazione al campionato mondiale di calcio 2002 disputata a Riga tra Lettonia e San Marino (1-1), Albani ha segnato un goal nella sua seconda apparizione con la maglia della Nazionale di calcio di San Marino, permettendo ai Titani di ottenere uno storico pareggio in trasferta. Il digiuno di gol in trasferta della Nazionale \u00e8 durato per 14 anni fino al gol di Matteo Vitaioli nell'incontro Lituania-San Marino (2-1) dell'8 settembre 2015.\n\u00c8 considerato da molti, uno dei pi\u00f9 forti difensori del calcio sammarinese."}
{"id": "1403857", "revid": "200154", "url": "https://it.wikipedia.org/wiki?curid=1403857", "title": "II secolo d.C.", "text": ""}
{"id": "1403858", "revid": "132406", "url": "https://it.wikipedia.org/wiki?curid=1403858", "title": "Corpo Nacional de Escutas - Escutismo Cat\u00f3lico Portugu\u00eas", "text": "Il Corpo Nacional de Escutas - Escutismo Cat\u00f3lico Portugu\u00eas, detto anche CNE (\"= Corpo Nazionale Scout\"), \u00e8 la maggior associazione giovanile portoghese, ed \u00e8 anche la maggior l'associazione scout di tutta l'area lusobrasiliana. \u00c8 un'associazione senza fini di lucro, destinata alla formazione integrale dei giovani, basata sul metodo scout ideato da Baden-Powell. \u00c8 un'associazione scout cattolica.\nFondazione.\nIl CNE nacque a Braga il 27 maggio 1923 per opera dell'arcivescovo D. Manuel Vieira de Matos e di Avelino Gon\u00e7alves, dopo che ebbero modo di vedere, nel 1922, un corteo di ventimila scout a Roma in occasione del Congresso Eucaristico Internazionale.\nDopo il ritorno in patria, assieme ad undici volontari, fu fatta una prima riunione il 24 maggio 1923 a Braga, per valutare la possibilit\u00e0 e l'opportunit\u00e0 di creare un gruppo di scout cattolici in Portogallo. Prese vita cos\u00ec il \"Corpo de Scouts Cat\u00f3licos Portugueses\", il cui statuto fu approvato dal Governatore Civile di Braga il 27 maggio dello stesso anno, e confermato il 26 novembre con Decreto legislativo n\u00b0 3824 del Ministero degli Interni.\nIl 26 maggio 1924, con D.L. n\u00b0 9729, viene confermato lo statuto del CNE e viene ne allargata la sfera d'azione a tutto il territorio portoghese. Nel gennaio 1925 si riunisce a Braga per la prima volta la Giunta Nazionale.\nIl movimento prese piede in tutto il Portogallo e, come mezzo di informazione per tutte le Unit\u00e0 fu pubblicato nel febbraio 1925 il primo numero del giornale \"Flor de Lis\", che nel 1945 divenne una rivista.\nSempre nel 1925 venne ratificato dal Governo portoghese lo statuto del CNE, e nel marzo dello stesso anno fu redatto ed approvato il nuovo Regolamento Generale. Inoltre, alcuni responsabili del movimento furono ricevuti a Roma da Papa Pio XI, dove ricevettero parole di apprezzamento e incoraggiamento per il lavoro fino a l\u00ec svolto, ed un augurio per il futuro."}
{"id": "1403860", "revid": "200154", "url": "https://it.wikipedia.org/wiki?curid=1403860", "title": "IV secolo d.C.", "text": ""}
{"id": "1403862", "revid": "200154", "url": "https://it.wikipedia.org/wiki?curid=1403862", "title": "VII secolo d.C.", "text": ""}
{"id": "1403863", "revid": "196390", "url": "https://it.wikipedia.org/wiki?curid=1403863", "title": "Antico Ligure", "text": ""}
{"id": "1403866", "revid": "767487", "url": "https://it.wikipedia.org/wiki?curid=1403866", "title": "Il bosco degli amanti", "text": "Il bosco degli amanti \u00e8 il primo album del cantautore italiano Ron, che all'epoca si faceva ancora chiamare Rosalino Cellamare, pubblicato alla fine di febbraio 1973.\nDescrizione.\nDopo aver inciso alcuni 45 giri, grazie anche al successo de \"Il gigante e la bambina\", con cui aveva partecipato ad Un disco per l'estate 1971, la It d\u00e0 la possibilit\u00e0 a Rosalino di incidere il suo primo album.\nGli unici brani gi\u00e0 noti sono quello che d\u00e0 il titolo al disco, \"Il bosco degli amanti\" (uguale al titolo in italiano di un film di Claude Autant-Lara del 1960), che \u00e8 stato pubblicato su 45 giri a dicembre del 1972 e che racconta in maniera metaforica la storia di un aborto clandestino (il testo \u00e8 scritto dal paroliere calabrese Umberto Donato), e la favola \"Principessa\", gi\u00e0 incisa da Gianni Morandi e da lui presentata ad Un disco per l'estate 1972 con poco successo, che viene anche incisa in svedese da Annifrid Lyngstad (futura componente degli ABBA) con il titolo \"Ska Man Skratta Eller Gr\u00e5ta\" e, anni dopo, vedr\u00e0 una bella interpretazione di Angelo Branduardi (a cui \u00e8 molto adatta musicalmente).\nLa copertina dell'album raffigura un disegno in bianconero di Rosalino che sovrasta una serie di palazzi cittadini.\nIl disco, come molti altri della It, fu registrato allo Studio 38 dell'Apollo di Roma (casa discografica di propriet\u00e0 di Edoardo Vianello); gli arrangiamenti e la produzione sono curati da Lucio Dalla.\nNella copertina non sono citati i musicisti, tranne Marcella Bartoli, voce femminile nella title track, e le Baba Yaga nei cori; \u00e8 per\u00f2 presumibile che lo stesso Rosalino suoni le chitarre e le tastiere.\nOltre a quelle gi\u00e0 citate, tra le canzoni possiamo citare \"Da sabato a luned\u00ec\", che descrive in maniera delicata la vita di una prostituta e che musicalmente ha un finale di organo con influssi progressive, \"Radar\", storia di un cieco che \u00e8 caratterizzata da un arrangiamento sperimentale, \"Senza sogni, senza amici, senza casa\", ballata country, e \"Non svegliarti\", che \u00e8 invece una canzone d'amore.\nQuesto album non \u00e8 mai stato ristampato in CD."}
{"id": "1403867", "revid": "118834", "url": "https://it.wikipedia.org/wiki?curid=1403867", "title": "Dito anulare", "text": ""}
{"id": "1403879", "revid": "121737714", "url": "https://it.wikipedia.org/wiki?curid=1403879", "title": "Super Paper Mario", "text": " \u00e8 un videogioco della serie \"Mario\", ibrido tra videogioco di ruolo e platform. Inizialmente era previsto per Gamecube, ma \u00e8 stato pubblicato da Nintendo sul Wii nel 2007. Il protagonista del gioco, Mario, e i suoi tre compagni, Bowser, Luigi e Peach, dovranno esplorare gli ambienti circostanti sfruttando la peculiare caratteristica del gioco, ovvero quella di passare dal 2D al 3D, permettendo di svelare nuovi passaggi, bonus e oggetti preziosi per l'avventura.\nTrama.\nTutto inizia nella casa di Mario e Luigi, annoiati poich\u00e9 non hanno nulla da fare. Improvvisamente, Toad corre verso di loro, dicendo che la Principessa Peach \u00e8 stata rapita. I due fratelli si dirigono al Castello di Bowser, sospettando di lui. Ma, arrivati, trovano il Re dei Koopa che sta elaborando un piano con il suo esercito. Quindi, la colpa non \u00e8 sua. A schiarire le idee ci pensa l'apparizione del misterioso Conte Cenere (\"Count Bleck\" in inglese), che stordisce Mario e fa sparire Luigi, Bowser e i Koopa.\nAl suo risveglio, Mario incontra Consilia, un Pixl, ovvero una piccola fatina, dall'aspetto di farfalla. Consilia porta il baffuto eroe a Svoltadil\u00e0, una citt\u00e0 situata fra le dimensioni. Incontra Merlocchio, uno degli anziani, che gli svela il suo compito: trovare tutti i Cuori Puri per fermare il Cuore Oscuro risvegliato dal malvagio Conte Cenere.\nEsistono due libri molto importanti, nel gioco: Il Profeticus Tenebrae, in possesso del Conte, che rivela come far apparire il Cuore Oscuro e far sparire nel nulla tutte le dimensioni, e il Profeticus Lucis, che invece prevede l'arrivo di un Prescelto che recuperer\u00e0 dagli spiriti dei Saggi defunti i Cuori Puri, salvando il mondo. Durante la sua avventura, Mario recluta i suoi classici compagni nell'avventura, ad eccezione di Bowser. Peach viene trovata svenuta sotto la torre di Svoltadil\u00e0, Bowser, dopo un combattimento con Mario, vuole unirsi alla squadra solo per rapire Peach, quando tutto sar\u00e0 finito; infine, Luigi, dopo un \"lavaggio del cervello\" di Nastasia (segregaria del Conte Cenere), diventa un malvagio chiamato \"Mister L\". Mario, dopo essere stato ucciso da Dimensio in un'esplosione, viene ritrovato nel Mondodigi\u00f9 (il mondo del game.over) e Luigi (sconfitto anche lui da Dimensio), si unisce al team.\nMario, ottenuti tutti i Cuori Puri, ha accesso al Castel Cenere ossia la dimora del Conte Cenere. La porta del castello \u00e8 in cima alla torre di Svoltadiqua, una citt\u00e0 simile a Svoltadil\u00e0, ma con personaggi diversi (Occhiomerlo, l'alter ego di Merlocchio, Elga la locandiera, al posto di Olga ecc.) e di fatto con tutto al contrario rispetto ad essa.\nAlla fine della storia, dopo avere sconfitto il Conte Cenere, Consilia scopre che i suoi sospetti erano fondati: precedentemente il Conte era il suo fidanzato e, riappacificatosi, i due smettono di essere nemici. Persino gli scagnozzi del Conte, Pugnazzo e Mim\u00ec diventano alleati dei nostri eroi. Si scopre che l'altro scagnozzo, Dimensio, \u00e8 il vero e proprio cattivo del gioco, e decide di annientare tutti. Gli altri scagnozzi, Cenere e Consilia vengono gettati nella dimensione creata da Dimensio, la dimensione D, mentre Mario, Peach e Bowser combattono la gigantesca fusione robotica tra Dimensio, Luigi (re-ipnotizzato) e il Cuore Oscuro. Con molta fatica, riescono a sconfiggerlo e Dimensio verr\u00e0 distrutto. Infine, il vuoto totale viene distrutto dall'amore tra Consilia e il Conte Cenere, tornati alla loro forma originale, Farfal\u00e0 e Blumiere. Essi si sposano e spariscono in un luogo dove finalmente possono vivere insieme felici per sempre. Mario e gli altri, invece, tornano a Svoltadil\u00e0 e fanno una festa con tutti gli abitanti di Svoltadil\u00e0 e Svoltadiqua.\nModalit\u00e0 di gioco.\n\"Svoltare\" \u00e8 il nome della principale caratteristica riguardante il gameplay del gioco, cio\u00e8 la possibilit\u00e0 di passare da una visualizzazione 2D ad una visualizzazione 3D.\nQuest'idea (unica per quanto riguarda i videogiochi a piattaforme) rappresenta un binomio con il concetto di \"Carta\" (Paper) che \u00e8 presente nel gioco e nel titolo stesso. Infatti la carta ha 2 dimensioni e quindi i programmatori del gioco hanno deciso che lo stesso dovesse avere due tipologie di dimensioni, quella 2D e quella 3D.\nQuesta capacit\u00e0, esclusiva di Mario, \u00e8 un'abilit\u00e0 che consuma un'apposita barra, la \"barra dimensionale\", visualizzata in alto a sinistra dello schermo \u00e8 colorata in vari modi, che vanno dal verde acceso quando \u00e8 totalmente carica fino al rosso intenso quando invece \u00e8 totalmente scarica. Quando la barra si esaurisce, Mario riceve un danno in PV, e la barra si ripristina con il tempo.\nOltre alla capacit\u00e0 di passare dietro (o davanti) a oggetti che prima potevano sembrare insormontabili o a nemici che improvvisamente diventano sottilissimi perch\u00e9 fatti di carta e quindi senza spessore, la peculiarit\u00e0 di Mario permette al giocatore di scoprire parti del gioco che altrimenti resterebbero inesplorate. Nello stesso modo i blocchi che si trovano perfettamente allineati nella visualizzazione 2D possono invece risultare sfasati nella visualizzazione 3D (o viceversa).\nPer permettere al giocatore di non cadere immediatamente dai blocchi nel cambio di visualizzazione i programmatori hanno deciso che Mario una volta effettuato il cambio restasse sospeso in aria per alcuni secondi permettendo al giocatore di saltare, anche senza avere un appoggio sottostante, per raggiungere la posizione occupata dal blocco su cui era posizionato il personaggio nella visualizzazione precedente.\nPixl.\nDurante il gioco Mario e i suoi compagni incontreranno diversi Pixl, compagni inseparabili dei protagonisti che permetteranno di svolgere azioni che non sarebbero possibili senza di loro.\nMondi.\nSvoltadil\u00e0: non \u00e8 una dimensione, ma \u00e8 nel mezzo di esse. Sulla torre c'\u00e8 l'anticamera dei mondi mentre nei sottostanti 5 piani si snoda la citt\u00e0.\nSvoltadiqua: la citt\u00e0 opposta a Svoltadil\u00e0. Persino i comportamenti delle persone di Svoltadil\u00e0 sono opposti a quelli di queste persone.\nLinealandia: primo mondo del cammino. La Citt\u00e0 Antica fa da tramite tra i paesaggi verdeggianti iniziali ed il Deserto. Qui si incontra per la prima volta Pugnazzo. Il boss del livello \u00e8 Dracker, reso nemico da Dimensio.\nValle del Crepuscolo: tre sezioni su quattro hanno come loro sfondo la villa di Merluna, una stramba discendente degli Antichi. Per la prima volta Mario si scontrer\u00e0 con Mim\u00ec.\nBittonia: in questo mondo Consilia viene rapita da Ginoleonte, nerd appassionato di tecnologia e amante dei gatti. Il tragitto verso Forte Gino \u00e8 lungo e bizzarro, tra castelli, laghi ed alberi giganteschi. Dopo aver affrontato Ginoleonte, Consilia viene liberata.\nSpazio Profondo: il minuscolo viaggiatore dello spazio Squirps guider\u00e0 la combriccola attraverso lo spazio fino alla Zona Proibita, dove affronteremo per la prima volta Mr. L, cio\u00e8 Luigi dopo il lavaggio del cervello fattogli da Nastasia, l'assistente del Conte Cenere.\nCromagna: i primitivi Cromagnoidi e i Floro Sapiens si fronteggiano in questi luoghi. Dimensio e Pugnazzo daranno ancora fastidio agli eroi, ma il boss \u00e8 il re dei Floro Sapiens: Cardo IV.\nRegno d'Eztate: paese del Re Eztivo, che pretende la vittoria contro i suoi 100 sudditi (i tipi Eztivi), per consegnare un prezioso tesoro. Al 2\u00ba livello il vuoto totale inghiottir\u00e0 questo mondo, lasciando solo qualche resto di ponti e palazzi in mezzo al nulla. Dopo aver completato il gioco, per\u00f2, il mondo torner\u00e0 al suo splendore e sar\u00e0 possibile tornarci per battere una volta per tutte i 100 tipi Eztivi, ottenendo come premio delle carte dei predecessori del gioco (Paper Mario e ).\nMondodigi\u00f9: dopo il Game Over ognuno finisce qui, angusto luogo analogo al nostro inferno. Per\u00f2 \u00e8 possibile anche salire nel Mondodisu, dove il mostro Freddossa ha condotto un esercito pronto all'invasione del regno dei Nimbi.\nCastel Cenere: qui risiede il Conte Cenere.\nLabirinto dei 100 livelli di Svoltadil\u00e0: una zona celata nel secondo piano sotto terra di Svoltadil\u00e0 che gli Antichi riempirono di creature di ogni genere. Bisogna passare per 100 stanze: un nemico in ogni stanza custodisce la chiave per aprire la porta che conduce alla successiva. Il boss \u00e8 Wracker, la forma evoluta di Dracker. Ogni 10 stanze si pu\u00f2 uscire, c'\u00e8 un forziere con dentro una carta ultrarara e pu\u00f2 esserci Bric il venditore. Alla fine si hanno a disposizione le carte Consilia, Manolo, Bombo, Sottilino, Kilo, Porteo, Girondello, Martolomeo, Micronio e si trova il pixl segreto Scatty.\nLabirinto dei 100 livelli di Svoltadiqua: una zona celata nel secondo piano sotto terra di Svoltadiqua, popolata da nemici tutti neri (i nemici ombra), molto pi\u00f9 potenti delle versioni normali. Bisogna passare per 100 stanze: un nemico in ogni stanza custodisce la chiave per aprire la porta che conduce alla successiva. Ogni 10 stanze si pu\u00f2 uscire, c'\u00e8 un forziere con dentro una carta ultrarara e pu\u00f2 esserci Bric il venditore. Alla fine si hanno a disposizione le carte Goombario, Kooper, Bombette, Koopostino, Lady Boo, Watt, Sushie. La seconda volta che si fa questo labirinto si affronteranno i boss (Mr. Ombra che ricopia i nostri Eroi per abilit\u00e0) e si riceveranno le carte degli eroi e delle loro versioni ombra (con la carta di Mario si pu\u00f2 restare in 3D all'infinito).\nLuoghi di Svoltadil\u00e0.\nTorre di Svoltadil\u00e0: vi si accede con l'ascensore della torre o usando l'oggetto raro \"Tubo indietro\". Qui si pu\u00f2 andare nei primi 7 mondi (Linealandia, Valle del Crepuscolo, Bittonia, Spazio Profondo, Cromagna, Regno d'Eztate e Mondodigi\u00f9).\nNegozio Komeva (2\u00ba piano): un negozio che vende oggetti molto utili.\nCasa di Merlocchio (2\u00ba piano): qui abita Merlocchio.\nLocanda (2\u00ba piano): fermandosi a dormire in questo posto al si recuperano tutti i PV per 5 monete. \u00c8 gestita da Olga.\nIndovina (2\u00ba piano): qui Merlastra ti dar\u00e0 dei suggerimenti sul gioco in cambio di monete.\nRistorante (1\u00ba piano): dai un oggetto alla cuoca e lei te lo cuciner\u00e0 potenziandolo o cambiandone l'effetto. Ad esempio, con \"Coda Cavallina\" si ottiene Coda \"Cavallina Arrosto\". Se l'oggetto che hai consegnato non \u00e8 cucinabile, la cuoca lo trasformer\u00e0 in un \"Malfatto\", che uccide i nemici con il suo odore sgradevole. Al muro \u00e8 appeso il \"prepara cenette\", che ti informa sui piatti che si possono preparare: inserendovi una scheda cucina il numero di dati disponibili aumenter\u00e0.\nNegozio di carte (1\u00ba piano): questo negozio \u00e8 nascosto dietro il muro del 1\u00ba piano. Facendo esplodere una crepa con Bombo si aprir\u00e0 un passaggio, e passandoci dentro in 3D si acceder\u00e0 a questa zona. In questo negozio si vendono Carte in busta (10 monete) e Carte Cattura (20 monete). Le Carte in busta contengono una Carta Raccolta con un personaggio qualsiasi (se si possiede la Carta Raccolta di un nemico, il tuo attacco contro di lui verr\u00e0 raddoppiato). Le Carte Cattura trasformano il nemico che hai davanti in una Carta Raccolta, ma il loro difetto \u00e8 che non funzionano molto spesso.\nBar (Sotterraneo 1): qui il barista ti racconter\u00e0 delle storie per 10 monete.\nSala Giochi (Bar, Sotterraneo 1): svoltando in 3D nel bar si trover\u00e0 un tubo d'oro. Entrandoci si acceder\u00e0 alla Sala Giochi, un mondo dedicato ai veri amanti del gioco. Il proprietario E-mil ti vender\u00e0 i Gettoni Svoltadil\u00e0 per giocare a 3 giochi (ogni sessione costa 10 gettoni). Dopo aver concluso un gioco ti verranno dati tanti Gettoni quanto alto \u00e8 il tuo punteggio. I gettoni possono poi essere scambiati con oggetti, ma non con monete. Se nel bar di Svoltadiqua trovi la carta d'oro potrai giocare a un quarto gioco che costa 20 gettoni.\nLuoghi di Svoltadiqua.\nTorre di Svoltadiqua: Vi si accede con l'ascensore della Torre di Svoltadiqua. Da l\u00ec si pu\u00f2 andare a Castel Cenere.\nNegozio Coz\u00eccoz\u00ec (2\u00ba piano): Un negozio che vende gli oggetti pi\u00f9 potenti, rari e costosi.\nCasa di Occhiomerlo (2\u00ba piano): Qui abita Occhiomerlo, un grande mago discendente degli Antichi.\nLocanda (2\u00ba piano): In questo posto Elga la locandiera ti fa scegliere fra 3 pacchetti colazione:\nCasa della fortuna (2\u00ba piano): Merluna (trasferitasi a Svoltadiqua dopo aver completato il mondo 2), ti far\u00e0 una magia che ti \"render\u00e0 felice\" in alcuni momenti, dopo aver sconfitto un nemico, e ti far\u00e0 girare una ruota dove potrai ottenere Fiammata, Fungoshake, Super Fungoshake, Fungo SOS, Blocco Pow, Fungo Volta, Fanta Fungo ecc. I pacchetti magia sono:\nRistorante (1\u00ba piano): Dai due oggetti alla cuoca tedesca e lei te li cuciner\u00e0 con combinazioni veramente uniche (ad esempio con \"Fungoshake\" e \"Fiammata\" si ottiene \"Razioni d'emergenza\"). Se gli oggetti che hai consegnato non sono combinabili, la cuoca li trasformer\u00e0 in un \"Malfatto\", che uccide i nemici. Al muro \u00e8 appeso il \"prepara cenette\", che ti informa sui piatti che si possono preparare: inserendovi una scheda cucina il numero di dati disponibili aumenter\u00e0.\nNegozio di Carte (1\u00ba piano): Svoltando in 3D al 1\u00ba piano si dovr\u00e0 attraversare un passaggio per arrivare a questo negozio. Qui si vendono Carte Raccolta (il prezzo varia a seconda della rarit\u00e0 della carta) e Carte Cattura SP (100 monete). Se si possiede la Carta Raccolta di un nemico, il tuo attacco contro di lui verr\u00e0 raddoppiato. Le Carte Cattura SP trasformano il nemico che hai davanti in una Carta Raccolta, e funzionano quasi sempre.\nBar (Sotterraneo 1): Dando 10 monete al barista lui ti racconter\u00e0 delle storie molto utili. Svoltando in 3D si troveranno due forzieri."}
{"id": "1403885", "revid": "200154", "url": "https://it.wikipedia.org/wiki?curid=1403885", "title": "Acqui", "text": ""}
{"id": "1403887", "revid": "196390", "url": "https://it.wikipedia.org/wiki?curid=1403887", "title": "San Giovanni de Brebeuf", "text": ""}
{"id": "1403889", "revid": "767487", "url": "https://it.wikipedia.org/wiki?curid=1403889", "title": "Agostino Zhao Rong", "text": "Proclamato santo da papa Giovanni Paolo II nel 2000, \u00e8 il pi\u00f9 famoso dei 120 martiri cinesi.\nMilitare di carriera, abbandon\u00f2 l'esercito imperiale dopo la sua conversione al Cristianesimo: divenuto sacerdote, venne arrestato e messo a morte insieme a numerosi suoi correligionari.\nMemoria liturgica il 9 luglio."}
{"id": "1403893", "revid": "1855442", "url": "https://it.wikipedia.org/wiki?curid=1403893", "title": "Charbel Makhluf", "text": "Biografia.\nNato nel villaggio di Bkaakafra (distretto di Bsharre, Libano settentrionale), l'8 maggio 1828, quinto figlio di Antun e di Brigitte Chidiac, entrambi contadini, fin da piccolo Youssef parve manifestare grande spiritualit\u00e0.\nDurante la sua primissima infanzia rimase orfano di padre e sua madre si spos\u00f2 con un uomo molto religioso, che successivamente ricevette il ministero del diaconato.\nFu proprio la figura del patrigno a indirizzare Youssef a una vita ascetica e alla preghiera quotidiana.\nFin dall'et\u00e0 di 14 anni Youssef Makhluf si dedicava alla cura del gregge di famiglia, ma a 22 anni, senza informare nessuno della sua vocazione, si rec\u00f2 al monastero di Nostra Signora di Mayfouq, a Mayfouq, dove si ritir\u00f2 in preghiera ed entr\u00f2 in noviziato scegliendo il nome di Charbel, che significa \"storia di Dio\".\nTrasferitosi al monastero di San Marone, ad Annaya, emise i voti perpetui nel 1853.\nNello stesso anno si trasfer\u00ec al monastero di San Cipriano di Kfifen dove studi\u00f2 filosofia e teologia sotto la guida - tra gli altri - di Nimatullah Youssef Kassab Al-Hardini, canonizzato nel 2004.\nDopo essere stato ordinato sacerdote (il 23 luglio 1859), Charbel fu rimandato dai suoi superiori al monastero di Annaya.\nQui matur\u00f2 in lui la volont\u00e0 di ritirarsi in totale solitudine e di vivere in un eremo, permesso che gli fu accordato il 13 febbraio 1875.\nMor\u00ec nel suo eremo la vigilia di Natale del 1898.\nBeatificazione e canonizzazione.\nAlcuni testimoni riferirono di aver visto una luce abbagliante intorno alla tomba di Charbel Makhluf pochi mesi dopo la sua sepoltura.\nInoltre, il corpo avrebbe inspiegabilmente trasudato sangue misto ad acqua; a seguito di ci\u00f2 esso fu trasferito in una speciale bara.\nIn ragione di tali supposti fatti, inizi\u00f2 un primo intenso pellegrinaggio presso la salma di Makhluf, a opera di fedeli che chiedevano la sua intercessione.\nNel 1925 Pio XI avvi\u00f2 la causa di beatificazione di Charbel Makhluf.\nNel 1950 la tomba fu aperta in presenza di una commissione ufficiale composta da medici, che verificarono lo stato del corpo, rimasto intatto fino al 1965, anno della beatificazione. In coincidenza dell'apertura e ispezione della tomba si ravvis\u00f2 un aumento di episodi di guarigione; ci\u00f2 sugger\u00ec l'ipotesi di evento miracoloso.\nNuovamente una moltitudine di pellegrini di differenti religioni iniziarono ad adunarsi presso il monastero di Annaya chiedendo l'intercessione di Charbel.\nNel 1954 Pio XII firm\u00f2 un decreto che accettava la proposta di beatificazione di Charbel Makhluf l'eremita, che fu celebrata domenica 5 dicembre 1965 da Paolo VI, alla vigilia della chiusura del Concilio Vaticano II, avvenuta tre giorni dopo.\nNel 1976 sempre Paolo VI firm\u00f2 il decreto di canonizzazione di Charbel, che fu proclamato ufficialmente santo nel corso della celebrazione in San Pietro il 9 ottobre 1977.\nMiracoli attribuiti a san Charbel Makhluf.\nA san Charbel Makhluf sono attribuiti vari miracoli.\nTra quelli pi\u00f9 famosi figura quello riferito da Nohad El Shami, una donna all'epoca dei fatti cinquantacinquenne, affetta da emiplegia (paralisi parziale) con doppia occlusione della carotide.\nLa donna raccont\u00f2 di avere sognato, il 22 gennaio 1993, due monaci maroniti fermi accanto al suo letto, uno dei quali le impose le mani sul collo e la oper\u00f2 chirurgicamente finch\u00e9 la sollev\u00f2 dal dolore mentre l'altro monaco teneva un cuscino dietro di lei.\nQuando si svegli\u00f2 si accorse di avere due ferite sul collo, una su ciascun lato.\nNohad fu completamente guarita e recuper\u00f2 la capacit\u00e0 di camminare; inoltre identific\u00f2 Charbel Makhlouf nel monaco che l'aveva operata, bench\u00e9 incapace di riconoscere l'altro monaco che nel sogno era con Makhluf.\nNohad El Shami rifer\u00ec, inoltre, che la notte seguente lo stesso Makhluf le apparve nuovamente in sogno dicendole: \u00abTi ho operato perch\u00e9 tutti ti vedano e la gente torni alla fede.\nMolti si sono allontanati da Dio, dalla preghiera, dalla Chiesa.\nTi chiedo di partecipare alla Messa presso l'eremo di Annaya ogni 22 del mese; le tue ferite sanguineranno il primo venerd\u00ec e il 22 di ogni mese\u00bb.\nLa donna, successivamente, ritenne di identificare il secondo monaco come san Marone. Da allora i fedeli si radunano alla celebrazione della Messa nell'eremo di san Charbel il 22 di ogni mese.\nA Phoenix, in Arizona, una donna ispano-americana di trent'anni, Dafn\u00e9 Gutierrez, madre di tre figli - alla quale era stata diagnosticata a tredici anni la sindrome di Arnold-Chiari - aveva sviluppato un edema papillare alla fine del nervo ottico e, dopo essere stata anche operata senza risultati, aveva perso nel 2014 l'uso dell'occhio sinistro, e nel 2015 anche l'uso dell'occhio destro, rimanendo completamente cieca. Il 16 gennaio 2016 si era recata presso la locale chiesa di san Giuseppe, che \u00e8 una delle 36 parrocchie maronite degli Stati Uniti, dove era esposta temporaneamente una reliquia di san Charbel, consistente in un frammento osseo conservato in una teca di legno di cedro. Il parroco della chiesa, Wissam Akiki, aveva posto una mano prima sulla testa e poi sugli occhi della donna, chiedendo a Dio di guarirla con l'intercessione di san Charbel. Verso le cinque del mattino di domenica 18 gennaio, la Gutierrez aveva avvertito un intenso prurito agli occhi, accompagnato da una forte pressione sulla testa e sugli occhi e, accesa la luce sul comodino, si era accorta stupita di poter vedere il marito con entrambi gli occhi. Tre giorni dopo, un esame oftalmico aveva constatato la guarigione, confermata in seguito da altri medici, che non erano riusciti a trovare una spiegazione scientifica di quanto accaduto.\nAi fini della causa di beatificazione furono prese in esame le guarigioni ritenute miracolose di una religiosa, suor Mary Abel Kamari (malata di ulcera per quattordici anni, operata due volte, guarita il 12 luglio 1950 davanti alla tomba di Charbel Makhluf), e di Iskandar Naim Obeid di Baabdat (che aveva perso la vista da un occhio nel 1937, guarito all'uscita da una visita alla stessa tomba nel 1950); ai fini della canonizzazione, invece, quella di Mariam Awad di Hammana, guarita da un cancro alla gola."}
{"id": "1403898", "revid": "135491", "url": "https://it.wikipedia.org/wiki?curid=1403898", "title": "Deathwatch (film)", "text": ""}
{"id": "1403900", "revid": "1718925", "url": "https://it.wikipedia.org/wiki?curid=1403900", "title": "Andrea Kim Taegon", "text": "\u00c8 stato proclamato santo da papa Giovanni Paolo II nel 1984 nella cattedrale di Seul ove riposano le sue spoglie. Con san Paolo Chong Hasang, il capofila dei 103 santi martiri coreani, riposano assieme gran parte di costoro. Fu il primo sacerdote coreano a essere martirizzato; fu infatti decapitato a Seul il 16 settembre 1846.\nIl Martirologio romano fa memoria della passione di sant'Andrea Kim Taegon al 16 settembre; la memoria dei santi martiri coreani, di cui \u00e8 capofila, \u00e8 nel calendario romano generale al 20 settembre. In tale giornata si festeggiano in un'unica celebrazione anche i 103 martiri che testimoniarono con fermezza la loro fede cristiana."}
{"id": "1403904", "revid": "200154", "url": "https://it.wikipedia.org/wiki?curid=1403904", "title": "Passo di Cadibona", "text": ""}
{"id": "1403905", "revid": "287204", "url": "https://it.wikipedia.org/wiki?curid=1403905", "title": "Isaac Jogues", "text": "\u00c8 stato proclamato beato nel 1925 e santo nel 1930 da papa Pio XI.\nMemoria liturgica il 18 ottobre."}
{"id": "1403906", "revid": "117026644", "url": "https://it.wikipedia.org/wiki?curid=1403906", "title": "Montecristo (album)", "text": "Montecristo (sottotitolo: \"La citt\u00e0 senza donne\") \u00e8 un album del cantautore italiano Roberto Vecchioni, pubblicato dalla Philips nel 1980.\nIl disco.\nIl periodo di confusione discografica per Vecchioni continua: dopo un solo album (\"Robinson, come salvarsi la vita\") pubblicato per la Ciao Records, torna alla Philips per incidere questo disco, ma la Ciao Records, appellandosi all'inadempienza del contratto, intraprende contro il cantautore una causa, che vince, ottenendo il ritiro dal commercio del disco e la distruzione dei master analogici originali, cosa che ha reso impossibile per molto tempo qualsiasi pubblicazione. Il 23 Ottobre 2020 in occasione del 40\u00ba anniversario, viene ripubblicato lo storico album in vinile in edizione limitata numerata con artwork originale con busta esterna a tripla anta, busta interna e inserto con illustrazioni di Andrea Pazienza. L\u2019album viene pubblicato per la prima volta anche in CD e in digitale (streaming e digital download). \nIl singolo.\nDall'album fu tratto il singolo a 45 giri \"Montecristo/La citt\u00e0 senza donne\" (Philips, 6025 272).\nI brani.\nRispetto al disco precedente, musicalmente vi \u00e8 una svolta quasi rock, specialmente in alcuni brani come \"La strega\", \"L'anno che \u00e8 venuto\" e la title track. Le registrazioni furono effettuate negli Stone Castle Studios di Carimate, il tecnico del suono \u00e8 Allan Goldberg.\nI testi e le musiche sono tutti di Vecchioni, tranne che per \"La citt\u00e0 senza donne\" e \"L'anno che \u00e8 venuto\" (le cui musiche sono scritte da Vecchioni insieme a Mauro Paoluzzi) e \"Reginella\" (di cui \u00e8 cantata, insieme ad Eugenio Finardi, solo una strofa ed il ritornello), celebre canzone napoletana scritta per il testo da Libero Bovio e per la musica da Gaetano Lama.\nAl termine di quest'ultimo brano vi \u00e8 la registrazione di un coro di bambini che recita alcuni versi della canzone popolare toscana \"E cinquecento catenelle d'oro\", fatta conoscere al grande pubblico da Caterina Bueno; per la precisione si tratta dei versi:\n...manca nella versione di Vecchioni la parola conclusiva, che \u00e8 \"morte\". Lo stesso brano \u00e8 inciso ben oltre i solchi tradizionali. In questo modo si ottiene un effetto di suono distorto che si interrompe bruscamente, al momento dell'abbandono della puntina dal vinile o con lo spegnimento del giradischi (a seconda del tipo di riproduttore).\nCrediti.\nLe edizioni musicali delle canzoni sono di propriet\u00e0 delle Edizioni Babajaga (tranne che per \"Reginella\", edizioni musicali La Canzonetta), mentre gli arrangiamenti sono di Mauro Paoluzzi.\nLa copertina (che si apre in tre parti e raffigura il cantautore mentre tenta di scappare nudo da una torre), ideata da Michelangelo Romano e da Andrea Pazienza, \u00e8 disegnata, come per il precedente album, dallo stesso Andrea Pazienza, cos\u00ec come i disegni interni e quelli della camicia. Nell'interno \u00e8 presente una dedica: \"A Betta, Eva (la mamma), Irene (la prima moglie), Francesca (la figlia primogenita), Gloria, Grazia e Theodora\"."}
{"id": "1403907", "revid": "287204", "url": "https://it.wikipedia.org/wiki?curid=1403907", "title": "Andrea D\u0169ng L\u1ea1c", "text": "Decapitato durante le persecuzioni anticristiane nel Tonchino, venne beatificato nel 1900 da Papa Leone XIII e nel 1988 \u00e8 stato dichiarato santo da Papa Giovanni Paolo II insieme ai suoi 116 compagni di martirio. La memoria liturgica di Sant'Andrea D\u0169ng L\u1ea1c e quella dei suoi 116 compagni martiri \u00e8 stata fissata al 24 novembre.\nBiografia.\nI primi anni e l'educazione cristiana.\nAndrea D\u0169ng L\u1ea1c, nato Tran An Dung, nacque a Bac Ninh, una cittadina nell\u2019attuale Vietnam, intorno al 1795 in una famiglia non cristiana ed estremamente disagiata economicamente. I suoi genitori, a causa della povert\u00e0 in cui versava la famiglia, decisero di affidarlo ad un catechista, il quale venne pagato. Il catechista lo condusse in missione a Vinh-Tri, una localit\u00e0 del Vietnam. L\u00ec creebbe, ricevette la sua prima educazione e fu battezzato col nome di Andrea. Otto anni dopo, Andrea divenne anch'egli catechista. Visse per dieci anni proclamando il Vangelo e ne era molto soddisfatto. Poich\u00e9 riusciva bene negli studi, i missionari gli fecero proseguire gli studi nel Seminario di Vinh-Tri. Durante il periodo formativo presso il Seminario, emerse fra tutti i seminaristi per l'impegno nello studio e per la garbatezza con la quale si relazionava con gli altri.\nIl sacerdozio, le persecuzioni e gli arresti.\nDopo altri tre anni di studi teologici presso il Seminario, il 15 marzo 1823 fu ordinato sacerdote. Prest\u00f2 il servizio di viceparroco nella comunit\u00e0 di Dong-Chuoi, successivamente in quella di Doai e poi in quella di Son-Mieng. La sua vita sacerdotale fu dedita al servizio, alla povert\u00e0, alla semplicit\u00e0, alla condivisione dei beni con i pi\u00f9 poveri, all'osservanza dei precetti ed al rispetto.\nSi trovava nella comunit\u00e0 di Ke-Dam come parroco quando la sua casa fu distrutta dai pagani. Decise quindi di trasferirsi a Ke-Sui, comunit\u00e0 dalla quale visitava gli altri gruppi di fedeli per amministrare i Sacramenti. Quando la persecuzione inizi\u00f2 ad intensificarsi a causa del decreto imperiale del 6 gennaio 1833 emesso dal re Minh Mang, padre Andrea dovette nascondersi nelle case di altri credenti, poi fugg\u00ec a Ke-Roi, dove fond\u00f2 una nuova comunit\u00e0 cristiana.\nUn giorno, appena terminata la Celebrazione Eucaristica, vide arrivare i soldati imperiali: subito si tolse i paramenti liturgici e cerc\u00f2 di nascondersi in mezzo alla folla per non essere riconosciuto come sacerdote. Tuttavia, fu ugualmente arrestato, insieme ad altri ventinove credenti, e condotto alla prefettura di Ly-Nam.\nUno dei funzionari del villaggio decise di riscattarlo con sei pezzi d\u2019argento, dicendo che era un suo parente. Da quel momento, per essere pi\u00f9 libero nella sua missione sacerdotale, padre Andrea cambi\u00f2 il suo nome di nascita (nell\u2019onomastica vietnamita occupa l\u2019ultimo posto) da Dung in Lac.\nCorrendo grandi rischi decise di spingersi nelle pericolose province di Hanoi e di Nam-Dinh, ma era tormentato e soffriva perch\u00e9 doveva agire nel nascondimento. Diceva infatti: \nIl 10 novembre 1839 fu arrestato una seconda volta nel villaggio di Ke-Song. Era in casa di un confratello, padre Pietro Tr\u01b0\u01a1ng V\u0103n Thi (poi finito anch'egli martire), dal quale era andato a confessarsi. Il capovillaggio, Phap, domand\u00f2 ai cristiani un riscatto di duecento pezzi d\u2019argento per entrambi. Ciononostante, fu recuperata solo la met\u00e0 della somma, quindi venne rilasciato solamente padre Andrea, il quale s\u2019incaric\u00f2 di tornare con il resto del denaro.\nDurante il viaggio di ritorno verso casa lungo un fiume, dovette fermarsi a causa di una tempesta. Al momento di raggiungere la riva, si trov\u00f2 in difficolt\u00e0 e tese la mano per essere aiutato a scendere. A soccorrerlo, per\u00f2, fu il segretario del prefetto locale, il quale, vedendolo grid\u00f2:\nFu arrestato per la terza volta, questa volta insieme a padre Pietro, e trasferito nel territorio di Binh-Loc. I fedeli fecero nuovamente una colletta per riscattare entrambi i sacerdoti ma padre Andrea, per\u00f2, era convinto che Dio non volesse la sua liberazione, perci\u00f2 chiese loro di non riscattarlo. In una lettera a monsignor Pierre Retord, suo vescovo e Vicario apostolico del Tonchino Occidentale, spieg\u00f2 quella scelta menzionando la leggenda per cui san Pietro, in fuga dalla persecuzione di Nerone e gi\u00e0 scampato alla prigionia, vide Ges\u00f9 che tornava a Roma al posto suo e comprese di dover affrontare il martirio.\nIl funzionario di Binh-Loc tratt\u00f2 padre Andrea e padre Pietro molto bene. Ordin\u00f2 che venissero portati loro i pasti nei piatti a lui riservati e fece restituire i loro vestiti dal capovillaggio. Consapevole che non sarebbe riuscito a intaccare la loro fede, non li tortur\u00f2, ma li tenne prigionieri soltanto per tre giorni, dopo i quali li fece trasferire a Hanoi. In una solenne cerimonia della religione tradizionale, il funzionario dichiar\u00f2, quasi a discolparsi, la sua estraneit\u00e0 alla loro punizione dicendo cos\u00ec: \nDurante il trasferimento a Hanoi lungo il fiume Hong, i due sacerdoti furono seguiti, a piedi o in barca, da moltissimi fedeli. Al vederli, i due si fermarono e li incoraggiarono a continuare a vivere come la Chiesa insegna. Il funzionario, molto sorpreso, domand\u00f2:\nUna donna che si trovava l\u00ec rispose: \nDopo essere giunti a Hanoi, il funzionario locale li port\u00f2 in tribunale e prov\u00f2 a costringerli ad apostatare, ordinando loro di calpestare la croce. Entrambi respinsero con decisione l'ordine e affermarono che preferivano morire invece di offendere il simbolo della loro fede. Padre Pietro, anzi, s\u2019inginocchi\u00f2 e baci\u00f2 il crocifisso. Dopo svariati interrogatori, il funzionario comprese che era impossibile farli desistere e ordin\u00f2 di chiedere al sovrano la sentenza capitale.\nLa prigionia ed il martirio.\nNel tempo che trascorsero in carcere, in attesa della sentenza, i due sacerdoti conquistarono la simpatia delle guardie, che li rispettavano. Ogni qual volta essi ricevevano qualcosa dall\u2019esterno, lo condividevano immediatamente con i carcerieri, trattenendo per s\u00e9 solo il minimo necessario. Ogni mattina ed ogni sera s\u2019inginocchiavano e pregavano per molto tempo. Bench\u00e9 i fedeli avessero il permesso di portare loro quotidianamente carne o pesce, i due domandarono loro di non farlo pi\u00f9. Continuarono a fare digiuni o, almeno, a consumare poche quantit\u00e0 di cibo, quanto bastava loro per sopravvivere. Il 1\u00ba novembre 1839 un altro presbitero port\u00f2 clandestinamente ai prigionieri la Santa Eucaristia. Padre Andrea lo salut\u00f2 con queste parole: \nPoi ricevette devotamente la Comunione, come fece anche padre Pietro.\nIl 21 dicembre 1839, quando i funzionari imperiali vennero ad annunciare la sentenza, i due sacerdoti li accolsero come se stessero portando loro un regalo prezioso. Lungo la via del patibolo, i due condannati pregarono silenziosamente, ma non appena uscirono dalla porta della citt\u00e0, padre Andrea, con le mani legate, cant\u00f2 alcuni versi di un inno in latino. Prima dell\u2019esecuzione capitale, il boia incaricato di eseguire la sentenza gli disse:\nPadre Andrea, sorridendo, replic\u00f2:\nI due condannati chiesero di avere ancora qualche minuto per pregare e, infine, si chinarono per essere decapitati. La decapitazione avvenne sul terreno fuori dalla porta della citt\u00e0 a Cau-Giay, presso Hanoi, sul bordo della strada che conduceva a Son-Tay.\nIl culto.\nPadre Andrea Dung Lac e padre Pietro Tr\u01b0\u01a1ng V\u0103n Thi sono stati inseriti in un gruppo di 64 martiri vittime di persecuzioni in Vietnam. Il decreto sul martirio \u00e8 stato promulgato il 2 luglio 1899 da Papa Leone XIII, mentre la beatificazione \u00e8 stata celebrata il 27 maggio 1900 dallo stesso Pontefice.\nIl 18 aprile 1986 \u00e8 stato emesso il decreto con cui le cause dei 64 martiri confluivano, insieme a quelle di altri quattro gruppi di martiri delle persecuzioni in Vietnam, in una sola causa di canonizzazione: il totale era quindi di 117 persone.Andrea Dung Lac fu scelto come capogruppo, proprio per il culto di cui gode nel suo Paese, oltre che all\u2019esempio dato durante tutta la sua vita. In seguito al decreto del 5 giugno 1986, che sanciva la perdurante fama di segni e di miracoli relativi a tutti i 117 martiri, Papa Giovanni Paolo II li ha canonizzati il 19 giugno 1988. La memoria liturgica di Sant'Andrea D\u0169ng L\u1ea1c e quella dei suoi 116 compagni martiri \u00e8 stata fissata al 24 novembre."}
{"id": "1403911", "revid": "200154", "url": "https://it.wikipedia.org/wiki?curid=1403911", "title": "Semivocali", "text": ""}
{"id": "1403918", "revid": "125089939", "url": "https://it.wikipedia.org/wiki?curid=1403918", "title": "Falero", "text": "Nella mitologia greca, Falero, figlio di Alcone, era l'eroe eponimo del porto di Atene (il Falero), che prese parte alla spedizione degli argonauti.\nIl mito.\nFiglio del grande arciere Alcone, Falero ebbe un giorno un brutto incontro con un gigantesco serpente, che lo avvolse completamente nelle spire fin quasi a soffocarlo. Intervenne allora il padre, che scocc\u00f2 una freccia dal suo arco: la sua abilit\u00e0 era tale che colp\u00ec a morte il serpente senza neanche scalfire il figlio. \nEbbe una figlia di nome Calciope (o Calcippe).\nGli Argonauti.\nFalero prese dal padre l'abilit\u00e0 nel maneggiare l'arco, partecipando, in qualit\u00e0 di rappresentante del popolo ateniese, al viaggio verso il vello d'oro.\nElementi storici.\nSi presuppone che tali avventure non fossero prive di un retroterra storico: i vari viaggi dovrebbero rappresentare gli antichei tragitti dei mercanti e Falero, al pari di altri eroi, dovrebbe appunto rappresentare i mercanti ateniesi."}
{"id": "1403919", "revid": "200154", "url": "https://it.wikipedia.org/wiki?curid=1403919", "title": "Biscia d'acqua", "text": ""}
{"id": "1403925", "revid": "7077", "url": "https://it.wikipedia.org/wiki?curid=1403925", "title": "Baia di re Haakon", "text": "La baia di re Haakon (in inglese \"King Haakon Bay\"), conosciuta anche come canale di re Haakon (\"King Haakon Sound\") \u00e8 un'insenatura della costa meridionale della Georgia del Sud lunga circa 13 chilometri e larga 4 km.\nLa localit\u00e0 \u00e8 stata probabilmente intitolata a re Haakon VII dai balenieri norvegesi che avevano diverse diverse basi sull'altro lato dell'isola. La vicina Queen Maud Bay \u00e8 intitolata alla regina Maud, consorte di re Haakon VII.\nCave Cove, che forma parte della baia, \u00e8 conosciuto per essere stato il luogo di sbarco di Ernest Shackleton che raggiunse l'isola nel maggio 1916. Partito dall'isola Elephant (Shetland Meridionali) a bordo della scialuppa \"James Caird\", l'esploratore irlandese aveva deciso di raggiungere la Georgia del Sud in cerca di aiuto per i naufraghi della spedizione Endurance. Il gruppo di Shackleton si accamp\u00f2 in localit\u00e0 Peggotty Bluff."}
{"id": "1403926", "revid": "146644", "url": "https://it.wikipedia.org/wiki?curid=1403926", "title": "Baia di Haakon", "text": ""}
{"id": "1403927", "revid": "122654160", "url": "https://it.wikipedia.org/wiki?curid=1403927", "title": "Fiera di Roma", "text": "La Fiera di Roma \u00e8 la struttura fieristica di Roma. Si trova lungo la via Portuense, tra Roma e Fiumicino.\nStoria.\nEventi fieristici nell'Urbe durante il Ventennio.\nEUR '42.\nNel 1942 nell'attuale quartiere di EUR venne preparata l'EXPO che non ci fu a causa della seconda guerra mondiale.\nDal dopoguerra a oggi.\nLe prime manifestazioni fieristiche a Roma dopo la seconda guerra mondiale si svolgono tutte in aree non strutturate, poich\u00e9 la sede era prevista nel quartiere EUR ma la guerra ferm\u00f2 i lavori. Solo nel 1959 viene aperta la sede provvisoria collocata lungo la via Cristoforo Colombo.\nNel 2006 viene inaugurata la nuova sede, che si trova fuori citt\u00e0, sull'autostrada A91 Roma-Fiumicino in direzione dell'aeroporto \"Leonardo da Vinci\".\nLa nuova sede \u00e8 collegata dalla linea FL1 grazie alla stazione di Fiera di Roma, dalla via Portuense e con appositi svincoli dall'autostrada.\nLa vecchia Fiera Campionaria fino al 1955 si tenne nel quartiere EUR. Fu poi trasferita nella sede di via Cristoforo Colombo dove rimase per cinquant'anni.\nL'Ente Fiera Roma \u00e8 stato trasformato in SpA nel 1998.\nCollegamenti.\n Stazione Fiera di Roma\n \u00c8 raggiungibile dall'autostrada: A91 Roma - Fiumicino"}
{"id": "1403928", "revid": "146644", "url": "https://it.wikipedia.org/wiki?curid=1403928", "title": "King Haakon Bay", "text": ""}
{"id": "1403930", "revid": "1982", "url": "https://it.wikipedia.org/wiki?curid=1403930", "title": "Isole Vergini statunitensi", "text": ""}
{"id": "1403933", "revid": "339392", "url": "https://it.wikipedia.org/wiki?curid=1403933", "title": "Isole Vergini Americane", "text": ""}
{"id": "1403934", "revid": "1745361", "url": "https://it.wikipedia.org/wiki?curid=1403934", "title": "Ergino (figlio di Climeno)", "text": "Nella mitologia greca, Ergino (), figlio di Climeno e della principessa beota Budea (o Buzige ed a sua volta figlia di Lico) e fu fratello di Stratio, Arrone, Pileo e Azeo, fu re di Orcomeno.\nIl mito.\nL'incidente.\nDurante una festa ci fu un lieve incidente che fece scaturire la collera dei Tebani e cos\u00ec l'auriga Periere (che conduceva il carro di Meneceo), prese un sasso e lo lanci\u00f2 contro il re Climeno colpendolo a morte. Il re prima di morire chiese vendetta ed Ergino marci\u00f2 con i suoi fratelli contro Tebe dove impose un tributo di cento tori che gli dovevano essere consegnati ogni anno e per vent'anni.\nIl viaggio di Eracle.\nEracle durante uno dei suoi viaggi incontr\u00f2 degli araldi che stavano recandosi per riscuotere il tributo. Alle domande dell'eroe, circa il motivo della loro venuta, loro risposero il vero aggiungendo che era una fortuna che non avesse chiesto invece del tributo parti del loro corpo, come orecchie e nasi. Eracle per tutta risposta tolse agli araldi le parti del corpo pronunciate e le sped\u00ec al loro re.\nLa rivolta.\nErgino pretendeva di conoscere il colpevole e il re Creonte stava per obbedire agli ordini quando Eracle convinse ogni cittadino in et\u00e0 adulta a combattere per la libert\u00e0. Prese le armi e le armature offerte agli dei, ma prima di combattere un oracolo gli profetizz\u00f2 vittoria certa se chi avesse la discendenza pi\u00f9 nobile si fosse tolto la vita.\nTale persona era evidentemente Antipeno ma lui indugiava nell'uccidersi e cos\u00ec al suo posto si sacrificarono le due figlie Androclea e Alcide.\nErgino sopravvisse a stento a tale attacco, perdendo tutti i suoi averi, ed in seguito divent\u00f2 uno degli Argonauti. \nEgli volle ricostruire la sua vecchia fortuna riuscendoci alla fine ormai vecchio e senza prole, ma grazie al consiglio di un oracolo si spos\u00f2 e gener\u00f2 tre figli.\nPareri secondari.\nAltri autori affermano che in seguito alla richiesta del tributo di cento tori, Eracle mutil\u00f2 i messi mandati da Ergino per riscuotere il tributo ed uccise in un duello lo stesso Ergino.\nSecondo queste versioni quindi, Ergino non divent\u00f2 un argonauta.\nProgenie.\nErgino ebbe due figli, Agamede e Trofonio, ma entrambi morirono per colpa di un oracolo, ed un terzo Azeo."}
{"id": "1403936", "revid": "110157", "url": "https://it.wikipedia.org/wiki?curid=1403936", "title": "Ale\u0219d", "text": "Ale\u0219d (in ungherese \"\u00c9lesd\", in tedesco \"Ellesch\") \u00e8 una citt\u00e0 della Romania di 10.746 abitanti, ubicata nel distretto di Bihor, nella regione storica della Transilvania.\nFanno parte del territorio amministrato anche le localit\u00e0 di P\u0103durea Neagr\u0103, Pe\u0219ti\u0219 e Tin\u0103ud.\nI principali monumenti sono la chiesa ortodossa di Tin\u0103ud, del XVII secolo, la chiesa ortodossa di Pe\u0219ti\u0219, costruita interamente in legno nel XVIII secolo, il castello di Piatra \u0218oimului, a Pe\u0219ti\u0219, costruzione del XIII secolo.\nEconomia.\nL'attivit\u00e0 produttiva pi\u00f9 importante della zona \u00e8 rappresentata dall'industria dei materiali da costruzione, in particolare cemento e laterizi, anche se questa ha subito una grave crisi subito dopo la caduta del regime comunista. L'industria \u00e8 in fase di ripresa, ma Ale\u0219d intende puntare per il futuro sul turismo, grazie anche alla presenza di sorgenti di acque minerali e termali."}
{"id": "1403937", "revid": "287204", "url": "https://it.wikipedia.org/wiki?curid=1403937", "title": "Alesd", "text": ""}
{"id": "1403941", "revid": "834", "url": "https://it.wikipedia.org/wiki?curid=1403941", "title": "Piconewton", "text": ""}
{"id": "1403942", "revid": "834", "url": "https://it.wikipedia.org/wiki?curid=1403942", "title": "Petanewton", "text": ""}
{"id": "1403943", "revid": "47767", "url": "https://it.wikipedia.org/wiki?curid=1403943", "title": "Rzd", "text": ""}
{"id": "1403945", "revid": "1169847", "url": "https://it.wikipedia.org/wiki?curid=1403945", "title": "Eurofighter (azienda)", "text": "Il consorzio Eurofighter (o Eurofighter GmbH), con sede a Monaco (Germania), \u00e8 un consorzio multinazionale che si occupa della produzione e lo sviluppo del progetto Eurofighter per la realizzazione di un caccia avanzato multiruolo. Esso si occupa essenzialmente della struttura del velivolo, dalla progettazione alla produzione, mentre la parte motoristica \u00e8 di competenza di un altro consorzio denominato Eurojet.\nIl consorzio \u00e8 costituito dalle seguenti aziende aeronautiche in rappresentanza delle quattro nazioni che si sono divise il progetto:\nLa divisione percentuale del progetto corrisponde al numero di aerei ordinati da ogni nazione partner nel contratto del 1998:\nDel consorzio inizialmente faceva parte anche la francese Dassault ma il governo francese decise, nel 1985, di uscire dal programma per divergenze sull'utilizzo dei motori Snecma e di realizzare un progetto autonomo che ha portato alla nascita del Dassault Rafale."}
{"id": "1403946", "revid": "110157", "url": "https://it.wikipedia.org/wiki?curid=1403946", "title": "Nucet (Bihor)", "text": "Nucet (in ungherese \"Di\u00f3f\u00e1s\", in tedesco \"Johannisberg\") \u00e8 una citt\u00e0 della Romania di 2.477 abitanti, ubicato nel distretto di Bihor, nella regione storica della Transilvania.\nFanno parte del territorio amministrato anche le localit\u00e0 di B\u0103i\u0163a e B\u0103i\u0163a-Plai.\nIl principale monumento della citt\u00e0 \u00e8 la chiesa cattolica di \"Sf. M\u0103ria Mic\u0103\", nella localit\u00e0 di B\u0103i\u0163a, costruita nel 1780.\nNucet \u00e8 una citt\u00e0 relativamente giovane, in quanto ebbe di fatto uno sviluppo significativo soltanto attorno al 1950, grazie alla presenza delle miniere di uranio di B\u0103i\u0163a, che veniva interamente esportato nell'allora Unione Sovietica."}
{"id": "1403951", "revid": "767487", "url": "https://it.wikipedia.org/wiki?curid=1403951", "title": "S\u0103cueni", "text": "S\u0103cueni, oppure S\u0103cuieni, in passato \"Podul S\u0103cuilor\", (in ungherese \"Sz\u00e9kelyh\u00edd\", tedesco \"Zickelhid\") \u00e8 una citt\u00e0 della Romania di 11.709 abitanti, ubicata nel distretto di Bihor, nella regione storica della Transilvania.\nFanno parte del territorio amministrato anche le localit\u00e0 di Cadea, Ciocaia, Cubulcut, Olosig e S\u00e2nnicolau de Munte."}
{"id": "1403953", "revid": "287204", "url": "https://it.wikipedia.org/wiki?curid=1403953", "title": "Sacueni", "text": ""}
{"id": "1403954", "revid": "86343", "url": "https://it.wikipedia.org/wiki?curid=1403954", "title": "Sacuieni", "text": ""}
{"id": "1403955", "revid": "767487", "url": "https://it.wikipedia.org/wiki?curid=1403955", "title": "Andy Taylor", "text": "Biografia.\nNato e cresciuto a Cullercoats, nel Tyne and Wear, frequent\u00f2 la Marden High School. Inizi\u00f2 a suonare la chitarra all'et\u00e0 di undici anni cimentandosi subito con gruppi locali e diventando persino produttore di uno di questi all'et\u00e0 di sedici anni. Abbandon\u00f2 presto gli studi per girare l'Inghilterra e l'Europa con diversi gruppi, esibendosi in piccoli locali e basi aeree militari.\nSabato 11 luglio 2009 ha avuto un infarto, ma gi\u00e0 il 18 luglio scriveva dal suo sito che era ancora nel mondo dei vivi grazie al Dr. Carlos e tutto lo staff medico.\nDuran Duran e Power Station.\nAndy si un\u00ec ai Duran Duran nel 1980, essendo di gran lunga il musicista del gruppo con pi\u00f9 esperienza, e partecip\u00f2 al rapido raggiungimento della fama nei cinque anni successivi. Nel 1982 spos\u00f2 Tracey Wilson, una delle parrucchiere del gruppo, e la coppia ebbe quattro figli. Taylor invest\u00ec i diritti nel mercato immobiliare e apr\u00ec anche un wine bar a Whitley Bay che chiam\u00f2 \"Rio\", come uno dei singoli dei Duran Duran di maggior successo.\nIn seguito, per\u00f2, Andy divenne progressivamente sempre pi\u00f9 scontento del suono synth pop dei Duran Duran fortemente orientato all'uso di tastiere e sintetizzatori. Sentendo l'esigenza di dedicarsi ad un suono pi\u00f9 rock, durante una pausa del gruppo si un\u00ec al bassista John Taylor, al batterista degli Chic Tony Thompson, ed al cantante Robert Palmer per creare il supergruppo Power Station. Con questa nuova band registr\u00f2 tre singoli di successo e l'album di debutto e suonarono al Live Aid nel 1985.\nIl gruppo segn\u00f2 un netto distacco dallo stile new romantic dei Duran Duran rivolgendosi verso forme pi\u00f9 vicine all'hard rock.\nNel 1985 torn\u00f2 in studio con i Duran per registrare il singolo di successo \"A View to a Kill\", presente nella colonna sonora del film \"Agente 007 - Bersaglio mobile\".\nIl 1986 lo vide impegnato ancora in studio con la band di Birmingham (ridotta a quartetto per l'abbandono del batterista Roger Taylor), per iniziare le registrazioni dell'album \"Notorious\" ma, dopo poco abbandon\u00f2 definitivamente il gruppo non portando a termine le sessioni del nuovo disco.\nIntanto registr\u00f2 il singolo di successo \"Take It Easy\" per il film \"American Anthem\"\nPoco dopo si un\u00ec con Steve Jones, ex chitarrista dei Sex Pistols, per registrare il suo primo disco da solista \"Thunder\".\nReunion.\nNel 1996 Taylor ha preso parte alla riunione dei Power Station, e nel 2001 si \u00e8 riunito con gli altri membri originali dei Duran Duran (per la prima volta dal 1985) per registrare del materiale inedito. L'album seguente, \"Astronaut\", \u00e8 caratterizzato da una miscela delle sonorit\u00e0 heavy tipiche dello stile di Taylor e da riff di sintetizzatore pi\u00f9 vicini allo stile classico dei Duran Duran.\nNel 2006 i quattro altri membri dei Duran Duran hanno sciolto la loro collaborazione con Andy Taylor, pubblicando il 25 ottobre il seguente annuncio sul loro sito:\nNel 2008 Taylor pubblica la sua autobiografia \"Wild Boy\", in cui riemergono i vecchi rancori tra lui e gli altri membri: il libro si propone di illustrare la vita dietro le quinte dei Duran Duran, tuttavia la versione del chitarrista viene categoricamente smentita dagli ex compagni."}
{"id": "1403956", "revid": "580197", "url": "https://it.wikipedia.org/wiki?curid=1403956", "title": "LFF Supertaur\u0117", "text": "La Supercoppa di Lituania (\"lit.\" \"LFF Supertaur\u0117\") \u00e8 una competizione annuale lituana in cui si affrontano in un'unica gara i vincitori della \"A Lyga\", la massima serie del campionato lituano di calcio, e i detentori della Coppa di Lituania."}
{"id": "1403960", "revid": "125815925", "url": "https://it.wikipedia.org/wiki?curid=1403960", "title": "Drakkar (disambigua)", "text": ""}
{"id": "1403961", "revid": "1305772", "url": "https://it.wikipedia.org/wiki?curid=1403961", "title": "Duff", "text": ""}
{"id": "1403965", "revid": "827882", "url": "https://it.wikipedia.org/wiki?curid=1403965", "title": "Who's Afraid of the Art of Noise?", "text": "Who's Afraid of the Art of Noise? \u00e8 l'album ufficiale di debutto degli Art of Noise nel 1984.\nIl disco.\nIl brano che ebbe maggiore successo, grazie anche al video innovativo ed una ritmica funk, fu \"Close (to the Edit)\". Caratteristico \u00e8 l'effetto vocale \"Hey\", ripreso successivamente dai Prodigy in \"Firestarter\". \nUn'altra pietra miliare della produzione degli Art of Noise \u00e8 la melodica serenata elettronica \"Moments in Love\". Ripresa pi\u00f9 volte nei decenni seguenti, conta parecchie versioni remixate e inserite in varie compilation.\n\"Beat Box\", qui presente nella versione \"Diversion One\", con i suoi mix di batteria e ritmiche sincopate riusc\u00ec ad influenzare la produzione dance degli anni '80.\nPer \"Snapshot\" venne risuonato un frammento della canzone Baba O' Riley degli Who, uscita nel 1971."}
{"id": "1403966", "revid": "977364", "url": "https://it.wikipedia.org/wiki?curid=1403966", "title": "VASO Airlines", "text": "VASO Airlines era una compagnia aerea russa basata a Vorone\u017e con la base tecnica all'aeroporto di Mosca-\u0160eremet'evo (SVO) in Russia.\nLa compagnia era di propriet\u00e0 della societ\u00e0 russa di costruzione degli aerei di Vorone\u017e ().\nStoria.\nLa VASO Airlines era nata nel 1992 come compagnia per i voli cargo sulla base della flotta della societ\u00e0 russa di costruzione degli aerei di Vorone\u017e (la VASO).\nNel 1999 la compagnia aerea ha preso in leasing dall'Aeroflot gli aerei Ilyushin Il-86 ed ha incominciato l'attivit\u00e0 dei voli charter per il conto delle agenzie turistiche di Mosca.\nFino alla sua chiusura la compagnia aerea russa aveva una rete dei voli charter ed anche alcuni voli di linea con l'hub all'aeroporto di Mosca-\u0160eremet'evo.\nStrategia.\nNegli anni 2000 la VASO Airlines era una delle principali compagnie aeree sul mercato dei voli charter in Russia europea. Nel 2006 gli aerei della compagnia hanno trasportato pi\u00f9 di 0,5 milioni di passeggeri sui voli charter. Nei voli charter i concorrenti principali della VASO Airlines sono stati in particolare la moscovita Atlant-Sojuz, la siberiana S7 Airlines e la moscovita VIM-Avia.\nL'11 dicembre 2007 la VASO ha annunciato la chiusura della compagnia aerea VASO Airlines e che la flotta passer\u00e0 quindi alla compagnia aerea russa Aeroflot-Don."}
{"id": "1403971", "revid": "1573940", "url": "https://it.wikipedia.org/wiki?curid=1403971", "title": "Pieris oleracea", "text": "Pieris oleracea , \u00e8 una farfalla della famiglia Pieridae. \u00c8 una specie filogeneticamente affine a \"Pieris marginalis\", facente parte del gruppo delle cavolaie nordamericane. In letteratura alcuni esemplari sono erroneamente catalogati come \"Pieris bryoniae\" o \"Pieris napi\".\nDescrizione.\nAdulto.\nLa tipica forma estiva \u00e8 completamente bianca su ambo i lati delle ali, mentre quella primaverile, un po' pi\u00f9 piccola, presenta il margine superiore dell'ala anteriore con macchie appena accennate. Il lato inferiore dell'ala posteriore e l'apice dell'ala anteriore hanno nervature bordate di giallo-verde o di grigio-verde. Come in altre specie di Pieridae, le nervature delle ali posteriori sono pi\u00f9 marcate. Le macchie discali sono presenti di norma solo nei maschi, ma non c'\u00e8 un chiaro dimorfismo sessuale.\nL'apertura alare varia tra 3,8 e 5,7 centimetri.\nUovo.\nLe uova, scanalate e a forma di birillo, vengono deposte singolarmente sulla pagina inferiore delle foglie delle piante ospiti.\nLarva.\nLe larve, verdi e cilindriche, sono dotate di una peluria rada, e si alimentano delle parti morbide delle foglie che le ospitano.\nPupa.\nLe pupe sono succinte e rappresentano lo stadio con cui la specie affronta l'ibernazione.\nDistribuzione e habitat.\nSi tratta di una specie prettamente neartica, diffusa lungo un'area a cavallo tra gli Stati Uniti d'America e il Canada, nelle zone del Nord Dakota e Ontario, fino al New England e alla Nuova Scozia.\nL'habitat \u00e8 rappresentato da boschi aperti e campi fioriti, foreste di latifoglie e zone acquitrinose, anche in prossimit\u00e0 dei Grandi Laghi.\nBiologia.\nPeriodo di volo.\nNelle zone pi\u00f9 meridionali dell'areale, il periodo di volo \u00e8 compreso tra aprile e settembre, con due generazioni. Pi\u00f9 a Nord, si ha un'unica generazione tra giugno e luglio.\nAlimentazione.\nLe larve si nutrono delle foglie di varie specie di Brassicaceae, ma gli adulti suggono il nettare di piante anche di altre famiglie.\nTassonomia.\nLa distinzione in sottospecie \u00e8 tuttora molto controversa, ed \u00e8 oggetto di continue revisioni. Allo stato attuale sembrano riconosciute due sottospecie:"}
{"id": "1403972", "revid": "1718925", "url": "https://it.wikipedia.org/wiki?curid=1403972", "title": "Chiara Civello", "text": " \nNella sua carriera, svolta tra Brasile, Italia e Stati Uniti, ha collaborato con artisti di spicco internazionale, come Tony Bennett, James Taylor, Burt Bacharach, Juan Luis Guerra, Pino Daniele, Ana Carolina, Gilberto Gil, Chico Buarque, Esperanza Spalding e Al Jarreau. \nIl 21 settembre 2012 ha vinto il Premio Multishow per la miglior canzone dell'anno per il singolo \"Problemi\", colonna sonora della telenovela brasiliana \"Fina estampa\".\nInsieme ad Ana Carolina ha, inoltre, realizzato le colonne sonore di \"Passione\" e di \"Guerra dos sexos\".\n\u00c8 solita, nelle sue composizioni, suonare chitarra e pianoforte, nonch\u00e9 cantare, nei propri brani originali e nelle sue interpretazioni, in molteplici lingue, quali italiano, inglese, spagnolo, portoghese, francese e napoletano.\nBiografia.\nL'infanzia e i primi studi.\nNasce a Roma, da madre psicanalista pugliese e da padre medico siciliano.\nFormandosi in un contesto familiare sensibile all'arte, si accosta alla musica, a soli 3 anni, quando, incoraggiata dalla nonna Bianca, pur essendo priva di alcuna nozione di teoria musicale, inizia a suonare il pianoforte, cosicch\u00e9 sperimentando, scopre gradualmente la relazione tra le note . A 13 anni frequenta il Saint Louis Music School di Roma, dove ha modo di conoscere la sua prima insegnante Edda Dell'Orso, braccio destro di Ennio Morricone; in seguito sostituita da Cinzia Spata, la quale la esorta a partecipare alle audizioni proposte da Umbria Jazz agli studenti della scuola. Cantando il brano \"What Are You Doing The Rest Of Your Life\" di Michel Legrand, ottiene una borsa di studio per il Berklee College of Music di Boston.\nNel frattempo, comincia a muoversi in ambito musicale, anche all'interno d'Italia, iniziando a suonare per la Mario Raya Big Band; qui collabora con diversi artisti, come Stefano Di Battista, Roberto Gatto e Danilo Rea.\nGli inizi e i primi album.\nNel 1994 si trasferisce a Boston per studiare al \"Berklee College of Music\"; qui incontra Antonia Bennett , sua compagna di stanza e figlia del pi\u00f9 noto Tony, che la invita a incidere una versione di Estate di Bruno Martino, e forma un trio jazz con \"Alain Mallet\", \"John Lockwood\" e \"Jamey Haddad\". Dopo aver conseguito il diploma si trasferisce a New York.\nNel 2002 incide alcuni brani per l'album \"October Road\" di James Taylor.\nMentre continua ad esibirsi insieme alla sua band in vari concerti, grazie ai suoi musicisti che suonavano con Paul Simon, incontra il produttore musicale Russ Titelman e, nel 2005 esce \"Last Quarter Moon\", divenendo, cos\u00ec, la prima artista italiana nella storia a incidere per la Verve Records ; l'album raggiunge la posizione numero 46 di Billboard. L'album riesce a scalare le classifiche italiane e giapponesi, con pi\u00f9 di 32.000 copie vendute. qualificandosi come \"Top jazz album\".\nIn questo periodo scrive il brano \"Trouble\" insieme a Burt Bacharach, decima traccia dell'album di debutto della cantautrice italiana.\nNel 2006 torna in Italia, per esibirsi al Roma Jazz Festival insieme a Michael Bubl\u00e9 e Laura Pausini.\nNel 2007 Steve Addabbo produce il suo secondo album \"The Space Between\" per Emarcy. Sempre nel 2007, lavora insieme al cantante Juan Luis Guerra, con il quale canta in duetto nel brano \"Something Good\", contenuto in \"La Llave de Mi Coraz\u00f3n\", album vincitore di cinque Latin Grammy Awards.\nNel 2008 partecipa all'Umbria Jazz e scrive insieme a Pino Daniele il brano \"L'Ironia di Sempre\", contenuto nell'album \"Ricomincio da 30\", s\u00ec da partecipare l'8 luglio dello stesso anno al trionfale concerto di Piazza Plebiscito, voluto da Daniele per celebrare trent'anni ininterrotti di carriera musicale, nonch\u00e9 trasmesso in diretta televisiva . Nello stesso anno collabora anche con Nicola Conte, partecipando come cantante all'album Rituals, nelle canzoni \"Karma Flower\" e \"Paper Clouds\".\nIl viaggio in Brasile e l'album 7752.\nL'anno seguente, parte per il Brasile, dove ad attenderla vi \u00e8 Daniel Jobim. A Rio de Janeiro, si esibisce ad un sarao \"riunione musicale\" con il brano \"Isola\", scritto nel 2007 con Rocco Papaleo, ed \u00e8 qui che conosce artisti come Ana Carolina, Dudu Falc\u00e3o e Totonho Villeroy.\nNel 2010 esce l'album \"7752\" prodotto da \"Andres Levin\", nel quale collabora con Ana Carolina al brano \"Resta\"; il brano, in seguito, diventer\u00e0 la colonna sonora della telenovela brasiliana \"Passione\", prodotta da Rede Globo.. L'album verr\u00e0 ristampato l'anno seguente anche in edizione \"deluxe\", anticipata dal singolo \"Tre\" scritto da Chiara Civello insieme a Rocco Papaleo. Sempre nel 2010, Chiara Civello scrive con Dudu Falcao \"Simplesmente Aconteceu\" (colonna sonora della telenovela brasiliana Guerra dos sexos), \"8 estorias\", \"10 minutos\" e \"Trai\u00e7ao\", che, oltre al gi\u00e0 citato \"Resta\" saranno inserire nell'album di Ana Carolina \"N9ve\". Compone poi per Paola Turci il brano \"Cuore distratto\", contenuto nell'album \"Giorni di rose\" dell'artista romana, e partecipa in veste di cantante a \"Lacrime di coccodrillo\", singolo inciso da Joe Barbieri.\nIl 1\u00ba maggio 2011 si esibisce insieme a Fabrizio Bosso, al Concerto del Primo Maggio di Roma. Sempre nel 2011, contribuisce alla realizzazione dell'album \"Due\" di Mario Biondi, duettando con quest'ultimo nel brano da lei scritto \"All I Really Want\".\nLa partecipazione al Festival di Sanremo 2012 e l'album \"Al posto del mondo\".\nNel 2012 partecipa al Festival di Sanremo, senza tuttavia classificarsi in finale, nella categoria \"Big\" con il brano \"Al posto del mondo\", che anticipa l'omonimo album in uscita a ridosso della manifestazione. Nella serata dedicata ai duetti con artisti internazionali, si presenta sul palco con il rapper giamaicano Shaggy, cantando \"You Don't Have to Say You Love Me\" (brano originale: \"Io che non vivo (senza te)\"). Nella serata dei duetti classica \u00e8 invece accompagnata al piano e alla voce da Francesca Michielin, vincitrice della quinta edizione di X Factor.\nIl 17 marzo 2012, inizia il tour di \"Al posto del mondo\". Il 9 luglio 2012 si esibisce presso l'Arena di Verona, partecipando alla tappa speciale \"Io, l'orchestra, le donne e l'amore\" dell\"'Unica tour\" di Antonello Venditti per duettare con lo stesso ed Annalisa.\nDall'album \"Al posto del mondo\" vengono estratti anche i singoli \"Hey caro ragazzo\" e \"Problemi\", scritto con Ana Carolina. Quest'ultimo singolo in Brasile, nella versione della cantante brasiliana, il 21 settembre 2012 vince il Premio Multishow, come miglior canzone dell'anno. \"Problemi\", inoltre, \u00e8 anche la colonna sonora della telenovela brasiliana \"Fina estampa\". Sempre nel 2012, partecipa come ospite, al festival musicale \"Musicultura\".\nIl 24 dicembre 2012 va in onda su Rai 2 la ventesima edizione del tradizionale Concerto di Natale, a partecipare vi \u00e8 anche Chiara Civello, che si esibisce in duetto con Al Jarreau. Sempre in occasione del Natale, pubblica una versione portoghese e spagnola di \"Al posto del mondo\", rispettivamente \"No lugar do mundo\" e \"En lugar do mundo\".\n2013: \"Um Sueno Bajo El Agua\" e il singolo \"Got to go\".\nNel 2013, Chiara Civello continua a lavorare insieme ad Ana Carolina, con la quale canta in duetto nel singolo \"Um Sueno Bajo El Agua\", che anticipa l'uscita del nuovo album della cantante brasiliana. Il 20 febbraio 2013, esce \"Got to go\", il sesto singolo di Chiara Civello, e il quarto estratto dall'album \"Al posto del mondo\". Nel maggio 2013, la cantante torna in Brasile, con il tour tutto brasiliano \"Solo +\". Nella seconda met\u00e0 dell'anno, ripropone il tour \"Solo +\" anche in Italia, dove il 21 dicembre si esibisce al Blue note di Milano.\n2014: \"Canzoni\".\nIl 6 maggio 2014, \u00e8 uscito l'album \"Canzoni\", prodotto da Nicola Conte, tra Bari, New York e Rio de Janeiro.\nL'album composto da 17 cover di brani italiani che vanno dagli anni '60 in poi, interpretati nella loro versioni originale da artisti come Rita Pavone, Mina, Vasco Rossi, Gino Paoli e Lucio Battisti, vede la partecipazione di ospiti internazionali come Gilberto Gil, Chico Buarque, Esperanza Spalding e Ana Carolina. Le architetture sonore del disco sono state arrangiate da Eumir Deodato e suonate dall'Orchestra Sinfonica di Praga. Alla realizzazione dell'album hanno partecipato anche il sassofonista svedese Magnus Lindgren, il batterista finlandese Teppo Makynen, il bassista Luca Alemanno, il pianista Pietro Lussu, Gaetano Partipilo al sax alto e il chitarrista brasiliano Guilherme Monteiro, quest'ultimo presente sin dal primo album della cantautrice italiana.\nIl 26 aprile 2014, Chiara Civello ha presentato in anteprima l'album \"Canzoni\" all'UNESCO Jazz Festival di Alberobello e il 30 aprile al Cine Teatro Showville di Bari. L'album ha debuttato al primo posto della classifica jazz di iTunes, per poi piazzarsi alla seconda posizione il giorno successivo, entrando cos\u00ec nella top ten della classica Top album. L'11 maggio 2014, l'album \u00e8 entrato nella top 20 degli album pi\u00f9 venduti della settimana, posizionandosi al sedicesimo posto della classifica Top of the Music Fimi/GFK.\nIl 26 maggio 2014, riceve il Premio Musica e Comunicazione al Grandprix della pubblicit\u00e0, per essersi guadagnata un buon posto nel mondo della musica italiana.\nDal 6 luglio del 2014 parte da Roma il tour estivo nazionale dell'album Canzoni, che termina il 20 settembre a Benevento.\nDa settembre 2014, Chiara Civello affianca Gigi Marzullo e Manuela Moreno nella conduzione del programma televisivo di Rai Uno Settenote.\nIl 3 ottobre, a Sanremo partecipa come ospite speciale alla seconda serata del Premio Tenco.\nL'8 ottobre, pertanto, diventa una dei tanti artisti, ad essere nominati per la categoria \"Interpreti di canzoni non proprie\", gareggiando con il suo ultimo album Canzoni.\nIl 3 novembre, ha pubblicato sul suo sito Vevo, i video ufficiali dei brani \"Io che non vivo senza te\" e \"Io che amo solo te\", dove duetta rispettivamente con Gilberto Gil e Chico Buarque.\nDal 14 novembre \u00e8 invece impegnata con il tour internazionale dell'album, che toccher\u00e0 citt\u00e0 italiane e straniere.\nIl 25 novembre 2014, pubblica il secondo singolo dell'album, ovvero il singolo natalizio Have yourself a merry little Christmas, cover dell'omonimo brano inciso nel 1944 da Julie Garland per il film Incontriamoci a Saint-Louis.\nLa cantante jazz il 1\u00ba dicembre \u00e8 ospite del programma Webnotte condotto da Gino Castaldo ed Ernesto Assante e in onda su RadioCapital TV, dove si esibisce sulle note di Va bene cos\u00ec e del singolo natalizio appena pubblicato.\nIl 7 dicembre del 2014, l'album Canzoni esce anche in Giappone, dove viene distribuito per la Sony Jazz &amp; Classics. La cantautrice dal 5 al 9 dicembre presenta l'album al mondo giapponese in tre appuntamenti nella capitale Tokyo.\nNel 2014 in Brasile, partecipa insieme a molti altri artisti (Tosca, Chico Buarque, Fabrizio Bosso, Samuele Bersani, Maria Gadu, Giovanni Ceccarelli ecc..) alla realizzazione dell'album \"InventaRIO incontra Ivan Lins\", per la quale \u00e8 in corsa ai Latin Grammy Award nella categoria \"Melhor Album Musica Popular Brasileira\".\nIl 2015: l'approdo di Canzoni negli Stati Uniti d'America.\nIl 9 ottobre 2015 il fortunato album Canzoni viene pubblicato sotto l'etichetta della Sony Music anche negli Stati Uniti d'America, dove debutta per scelta di Bill de Blasio, sindaco di New York, all'Italian Heritage Celebration nella storica cornice del Metropolitan Museum.\nNe segue un intricato tour per gli Stati Uniti diviso in quattro serate date tutte esaurite, destinate al pubblico di New York, Boston, Miami e Washington.\nIl 2016: il duetto con Cammariere.\nIl 25 novembre 2016 esce \"Io\", nono album di studio del celebre cantautore calabrese. Chiara ha duettato con Sergio Cammariere nel brano, dalle classiche sonorit\u00e0 latine, \"Con te o senza te,\" comparendo anche nel videoclip ufficiale del brano, pubblicato sul canale YouTube ufficiale del cantautore italiano.\n2017: \"Eclipse\".\nIl 31 marzo 2017 \u00e8 uscito l'album \"Eclipse\", prodotto da Marc Collin dei Nouvelle Vague e registrato tra Parigi, New York e Rio de Janeiro e Bari.\n2018: Tour Europeo con Gilberto Gil.\nNell'estate del 2018 partecipa come special guest, suonando anche il piano, insieme alla cantante di Capo verde Mayra Andrade e al fisarmonicista Mestrinho, al tour di Gilberto Gil Refavela 40, in occasione del quarantesimo anniversario del disco \"Refavela\", registrato da Gil nel 1977 dopo un viaggio in Nigeria, in cui per la prima volta il cantante entr\u00f2 in contatto con l'afrobeat e conobbe Fela Kuti. Il tour ha toccato 14 citt\u00e0 europee, tra cui i festival di Jazz di Arles, Montreaux, Umbria Jazz, Jazz a Vienne Berlino e il Barbican Center di Londra.\n2021: \"Chansons: Chiara Civello Sings International French Standards\".\nChansons: Chiara Civello Sings International French Standards, vede Chiara questa volta interprete di 12 classici dal 1945 al 1975, tutti scritti da cantautori francesi. Da Michel Legrand a Charles Aznavour passando per Charles Trenet, \u00c9dith Piaf, Jacques Brel, Gilbert B\u00e9caud e Francis Lai: nomi familiari degli amanti della musica di lingua francese, ma meno al grande pubblico internazionale; canzoni che hanno varcato i confini della loro terra nat\u00eca senza che il grande pubblico ne conosca l\u2019appartenenza alla storia musicale francese. Canzoni che qui passano dall\u2019ombra alla luce. Chi avrebbe mai pensato che Feelings, The Good Life o My Way\nsono tutti firmati da autori francesi? Pezzi che Frank Sinatra, Julio Iglesias, Elvis Presley, Madonna, Lady Gaga, Luciano Pavarotti, C\u00e9line Dion, Dalida, i Sex Pistols o Caetano Veloso hanno inciso e portato al successo a livello internazionale.\nL\u2019album Chanson \u00e8 uscito il 19 Novembre 2021.\nCritica.\nLa critica ha sempre apprezzato il lavoro di Chiara Civello. Nel 2005 \"Billboard\" scrisse della cantautrice: \"la bellezza, lo charme e il carisma del debutto discografico della cantautrice Chiara Civello sono certamente un inizio promettente e segnalano al mondo la prima rivelazione del nuovo anno\". Cos\u00ec anche per l\"'International Herald Tribune\", che dichiar\u00f2: \"la combinazione di personalit\u00e0, profondit\u00e0 e sofisticatezza \u2026impressionanti\". Il crooner statunitense Tony Bennett ha definito la cantautrice italiana come \"la miglior cantante jazz della sua generazione\".\nBurt Bacharach, invece, ha dichiarato: \"ha tutte le carte in regola per diventare una superstar\". La cantante e attrice Cyndi Lauper, ha definito \"Last Quarter Moon\", l'album di debutto della cantautrice come \"ammaliante e fantastico\". Phil Woods l'ha definita \"pi\u00f9 di una cantante, una vera musicista e improvvisatrice, pianista e compositrice\".\nOnorificenze.\nPer iniziativa del Presidente della Repubblica, Sergio Mattarella, il 19 dicembre 2018 \u00e8 stata insignita del titolo onorifico di Cavaliere dell'Ordine al merito della Repubblica Italiana .\nColonne sonore.\nLe composizioni di Chiara Civello sono state oggetto delle colonne sonore dei seguenti prodotti televisivi:\nTour.\nprima band Italiana.\nFonte\nband Canzoni.\nFonte"}
{"id": "1403975", "revid": "115237478", "url": "https://it.wikipedia.org/wiki?curid=1403975", "title": "\u0218tei", "text": "\u0218tei una citt\u00e0 della Romania nel distretto di Bihor, nella regione storica della Transilvania.\nGeografia fisica.\nTerritorio.\nLa citt\u00e0 si trova a 10\u00a0km da Va\u0219c\u0103u e Nucet e a 20\u00a0km dal municipio Beiu\u0219, nel sud-est della regione. Si estende su una superficie di 657 ettari. Si trova a circa 275 m s.l.m. \u00c8 attraversato dal fiume Nero (in rumeno \"cri\u015ful Negru\").\nClima.\nLa temperatura media \u00e8 di 9-10\u00a0\u00b0C. In inverno si \u00e8 arrivato fino a -21,3\u00a0\u00b0C, in estate a +41,2\u00a0\u00b0C.\nStoria.\nLa localit\u00e0 \u0218tei viene menzionata per la prima volta in documenti risalenti al 1580 sotto il nome di Skeey. Altri documenti antichi la menzionano sotto il nome di Skey (1588), Stey (1692), Stejj (1825), Stej (1851).\nMentre si costruiva la ferrovia che la collegava a B\u0103i\u021ba \u00e8 stato scoperto un tesoro composto da varie monete ungare e serbe, datate intorno al XII- XIII secolo.\nDurante la prima guerra mondiale sono caduti 7 uomini del posto, che vengono ricordati da una croce di marmo, posta nei pressi della chiesa. Il paese \u00e8 stato liberato il 19 aprile 1919.\nDurante la seconda guerra mondiale, nel settembre del 1944, il paese \u00e8 stato bombardato dagli aerei tedeschi che attaccavano le truppe russe.\nNel luglio del 1956 la localit\u00e0 fu dichiarata citt\u00e0.\nNei pressi della citt\u00e0 vennero trovate delle miniere di uranio e l'estrazione intensiva di questo, che dur\u00f2 circa 10 anni, la port\u00f2 alla prosperit\u00e0. Il suo sviluppo \u00e8 dovuto anche alla presenza dei militari sovietici.\nHa portato il nome di Dr. Petru Groza dal 1958 all'aprile del 1989, fino al 1990 si chiam\u00f2 Petru Groza. Da allora \u00e8 chiamata \u0218tei.\nMonumenti e luoghi d'interesse.\nLa citt\u00e0 ha 2 chiese. La pi\u00f9 antica fu costruita nel 1924 e nel 1971 fu decorata con affreschi.\nVicino alla citt\u00e0 c'\u00e8 un lago artificiale, immerso nella natura.\nEconomia.\nAgli inizi l'economia ruotava intorno al settore primario infatti si hanno delle testimonianze che attestano che nel 1937 c'erano: 207 contadini, 40 boscaioli e 3 fabbri. Solo dopo il 23 agosto 1944 il settore industriale assume maggiore importanza.\nL'economia della citt\u00e0 si \u00e8 sviluppata dagli anni '50, con l'estrazione dell'uranio, sotto il governo comunista. Quando la miniera fu chiusa rimasero comunque una fabbrica tessile e una di metalmeccanici. Il settore terziario \u00e8 in continua espansione.\nPopolazione.\n\u0218tei nel 2007 aveva una popolazione di 8.798 abitanti, con la seguente composizione per et\u00e0:\nLa maggior parte della popolazione \u00e8 ortodossa."}
{"id": "1403976", "revid": "287204", "url": "https://it.wikipedia.org/wiki?curid=1403976", "title": "Stei", "text": ""}
{"id": "1403978", "revid": "124474993", "url": "https://it.wikipedia.org/wiki?curid=1403978", "title": "Italpress", "text": "Italpress \u00e8 un'agenzia di stampa italiana a carattere nazionale con sede centrale a Palermo.\nDescrizione.\nItalpress nasce come agenzia specializzata nell'informazione sportiva. Nel 1988 il giornalista Gaspare Borsellino (allora appena ventenne) avvia un notiziario quotidiano. L'agenzia nasce ufficialmente nel 1993. Gaspare Borsellino detiene la carica di direttore responsabile.\nDal 2008 Italo Cucci \u00e8 il direttore editoriale. Caporedattore centrale Angelo Brocato, caporedattore allo Sport Gianfranco Merenda. Tra i collaboratori pi\u00f9 prestigiosi figura la firma di Franco Zuccal\u00e0 (dal 2000).\nItalpress \u00e8 un'agenzia generalista che trasmette mediamente circa duemila lanci al giorno. Diffonde notiziari quotidiani multimediali di Economia, Politica, Spettacoli, Cronaca, e di settore (Motori, Energia, Ambiente, Turismo, Legalit\u00e0, Salute, Immobiliare).\nA livello regionale, inoltre, Italpress trasmette sulle sue reti notiziari dedicati alla Sicilia e al Mezzogiorno, al Lazio e alla Lombardia, al Nordovest e un Notiziario RegionI nel quale confluiscono le notizie principali di tutte le regioni italiane.\nNel 2013 \u00e8 nata \u00abMalta News Agency\u00bb agenzia di stampa di Malta, promossa da Italpress, con lanci in lingua inglese .\nEmittenti affiliate.\nAttualmente il notiziario \u00e8 trasmesso dalle seguenti emittenti. "}
{"id": "1403981", "revid": "287204", "url": "https://it.wikipedia.org/wiki?curid=1403981", "title": "Ellendale", "text": "Ellendale pu\u00f2 riferirsi a diversi toponimi:"}
{"id": "1403983", "revid": "287204", "url": "https://it.wikipedia.org/wiki?curid=1403983", "title": "Busum", "text": ""}
{"id": "1403984", "revid": "125285153", "url": "https://it.wikipedia.org/wiki?curid=1403984", "title": "Repubblica delle Montagne del Caucaso Settentrionale", "text": "La Repubblica delle Montagne del Caucaso Settentrionale o RMCS , anche conosciuta come la Repubblica dei Montanari, fu una repubblica di breve vita (1917\u20131922) situata nel Nord Caucaso, luoghi che oggi formalmente costituiscono le repubbliche di Cecenia, Inguscezia, Ossezia-Alania, Daghestan all'interno della Federazione russa.\nGeografia.\nIl territorio totale della RMCS aveva un'area di circa 400.000\u00a0km\u00b2, con una popolazione di circa 11 milione di abitanti. La sua capitale fu inizialmente Vladikavkaz, poi Nazran' e infine Bujnaksk.\nStoria.\nL'\"Unione dei popoli del Nord Caucaso\" fu creata nel marzo del 1917, e una Commissione Esecutiva dell'Unione veniva cos\u00ec eletta. Il Presidente della Commissione Esecutiva fu uno dei leader del movimento di liberazione nazionale dei Popoli del Nord Caucaso, Tapa Tchermoeff. Il \"Nizam\" di Imam Shamil (la Costituzione di Shamil del 1847) fu adottata il 5 agosto 1917. La repubblica fu ufficialmente dichiarata l'11 maggio 1918, dopo il collasso dell'Impero della Russia zarista con la rivoluzione d'ottobre del 1917, quando il governo della RMCS veniva istituito.\nI principali fondatori della RMCS furono Sayd Shamil (il nonno di Imam Shamil, che fu poi, nel 1924, uno dei fondatori e leader del \"Comitato di Indipendenza del Caucaso\" in Germania); Tapa Tchermoeff, il primo ministro, Sheikh Ali-Khaji Akusha, Haidar Bamat e altri. La capitale della repubblica fu Temir Khan Shure (ora Bujnaksk).\nQuesta Repubblica Caucasica fu di diritto riconosciuta dall'Impero ottomano, dalla Germania, dalla Repubblica Democratica di Georgia, dalla Repubblica Democratica di Azerbaigian, e dalla Repubblica Popolare del Kuban'.\nVolontari musulmani parteciparono alla Battaglia di Baku nel settembre 1918 in alleanza con gli azeri e gli ottomani, contro i britannici, armeni, e russi bianchi, uscendone vincitori.\nDurante la guerra civile russa, combatterono contro le truppe dei russi bianchi al comando del generale Anton Denikin. Gli scontri armati durarono fino al gennaio del 1920, quando le truppe di Denikin furono completamente disfatte dai sovietici dell'11\u00aa Armata Rossa. L'avanzata dell'Armata Rossa fu in un primo tempo gradita, ma poi, a seguito della mancata concessione dell'autonomia al Nord Caucaso, la presenza delle autorit\u00e0 bolsceviche in loco non fu pi\u00f9 gradita.\nNel giugno 1921 la RMCS fu occupata dall'Armata Rossa della Russia Bolscevica. Il governo autonomo locale fu cos\u00ec costretto ad abbandonare il Caucaso e nel gennaio del 1921 fu istituita la Repubblica Socialista Sovietica Autonoma delle Montagne nell'ambito dell'URSS."}
{"id": "1403986", "revid": "80598", "url": "https://it.wikipedia.org/wiki?curid=1403986", "title": "Giorgio Azzolini", "text": "Biografia.\nHa studiato a Firenze con Antonio Godoli, perferzionandosi quindi a Milano in armonia, composizione e arrangiamento. Inizia da giovane un'intensa attivit\u00e0 concertistica che lo vede, tra gli altri, protagonista della formazione originaria del noto quintetto jazz \"Basso Valdambrini\". Alla testa dei suoi gruppi \u00e8 stato invitato ad importanti festival jazz internazionali.\nHa suonato dal vivo (in pi\u00f9 occasioni anche al Jazz Power di Milano). ed inciso con noti jazzisti come Chet Baker, Billie Holiday, Herb Geller, Teddy Wilson, Helen Merrill, St\u00e9phane Grappelli, Mal Waldron, Toots Thielemans, Dizzy Reece, Maynard Ferguson, Kenny Clarke, Conte Candoli, Slide Hampton, Gato Barbieri, Angel Pocho Gatti, Jean-Luc Ponty, Phil Woods, Lars Gullin, Buddy Collette, Franco Ambrosetti, Hugo Heredia, Tony Scott, Art Farmer, Frank Rosolino, Astor Piazzolla, Gianni Cazzola.\nParallelemente all'attivit\u00e0 concertistica si \u00e8 dedicato alla composizione e alla didattica, scrivendo due libri per le Edizioni Curci e diventando docente di contrabbasso presso la \"Scuola Civica di Jazz\" di Milano.\nNell'ambito della musica leggera, oltre ad una intensa attivit\u00e0 come turnista negli studi di registrazione, ha partecipato a varie manifestazioni musicali e trasmissioni televisive a carattere nazionale.\nHa accompagnato in tourn\u00e9e Johnny Dorelli, Ornella Vanoni, Milva, Iva Zanicchi e il Quartetto Cetra."}
{"id": "1403987", "revid": "287204", "url": "https://it.wikipedia.org/wiki?curid=1403987", "title": "Forman", "text": ""}
{"id": "1403999", "revid": "287204", "url": "https://it.wikipedia.org/wiki?curid=1403999", "title": "Halma", "text": "Halma, anche alma, (dal greco: \"salto\") \u00e8 un gioco da tavolo inventato nel 1883 o 1884 dal chirurgo plastico americano George Howard Monks e ispirato al gioco inglese Hoppity.\nIl gioco consiste in un tavoliere di 16 x 16 e in due o quattro serie di pezzi (bianchi e neri per due giocatori o colorati per quattro).\nDue o quattro giocatori dispongono le loro pedine agli opposti angoli della tavoliere. Lo scopo del gioco \u00e8 portare tutti i propri pezzi all'angolo opposto; in ogni turno i giocatori spostano un proprio pezzo in un quadrato adiacente libero, oppure salta uno o pi\u00f9 altri pezzi (proprio o altrui) in sequenza, uno alla volta.\nHalma ha ispirato Stern-Halma (in tedesco: \"halma a stella\") rinominato successivamente, per ragioni commerciali, in dama cinese."}
{"id": "1404002", "revid": "45367", "url": "https://it.wikipedia.org/wiki?curid=1404002", "title": "Norelax", "text": ""}
{"id": "1404003", "revid": "1305772", "url": "https://it.wikipedia.org/wiki?curid=1404003", "title": "Hillsboro", "text": ""}
{"id": "1404004", "revid": "5456", "url": "https://it.wikipedia.org/wiki?curid=1404004", "title": "Maniera", "text": ""}
{"id": "1404006", "revid": "1124164", "url": "https://it.wikipedia.org/wiki?curid=1404006", "title": "Chiesa di San Bartolomeo Apostolo (Almenno San Bartolomeo)", "text": "La chiesa di San Bartolomeo Apostolo \u00e8 la parrocchiale nel comune di Almenno San Bartolomeo, in provincia di Bergamo. Risale al XV secolo.\nStoria.\nLa storia della chiesa \u00e8 strettamente legata, fin dalle origini, alle vicissitudini di Lemine.\nLemine era un vasto comprensorio territoriale situato tra la sponda occidentale del Brembo e quella orientale dell'Adda che nel corso dei secoli aveva acquisito una propria individualit\u00e0 socio-politica. \nIl centro politico-amministrativo costituitosi, nel basso medioevo, attorno alla chiesa plebana di San salvatore era diventato il 3 marzo 1220 il comune di Lemine o Almenno, successivamente suddivisosi in Lemine Superiore e Lemine Inferiore, dai contrapposti interessi politici, guelfo il primo e ghibellino il secondo.\nLa contrapposizione politica tra i due Lemini, intrecciatasi con la guerra viscontea-veneziana, divenne una lotta armata che port\u00f2 alla sconfitta e alla scomparsa, come entit\u00e0 autonoma, di Lemine Inferiore, distrutta il 13 agosto 1443.\nDopo questi eventi e sotto la dominazione veneziana Lemine Superiore conobbe un periodo di crescita economica e demografica che port\u00f2 alla costituzione di una nuova parrocchia oltre il torrente Tornago. Attorno alla nuova istituzione ecclesiale si ampli\u00f2 e svilupp\u00f2 l'agglomerato demico gi\u00e0 presente che divenne presto un grosso borgo urbanizzato.\nIl nuovo centro ottenne il 30 marzo 1601 la separazione da Lemine diventando Almenno San Bartolomeo mentre l'altro assumeva la denominazione di Almenno San Salvatore.\nOrigini.\nNon si conosce la data di edificazione della chiesa di San Bartolomeo posta nell'antica localit\u00e0 detta Tremozia, dovuta al vescovo Francesco Aregazzi, mentre ne \u00e8 certa quella della consacrazione, 3 giugno 1453, effettuata dal vescovo Giovanni Barozzi.\nLa chiesa fu ampliata nel corso del XVI secolo per soddisfare le esigenze liturgiche della popolazione aumentata notevolmente dopo la separazione da Almenno San Salvatore.\nNel 1700 la chiesa, ritenuta non pi\u00f9 idonea, fu abbattuta e sostituita da una nuova che fu consacrata dal vescovo Pietro Luigi Speranza il 28 ottobre 1861.\nLa chiesa di San Bartolomeo, inizialmente ausiliaria della parrocchia di Almenno San Salvatore, divenne parrocchia nel 1520 con bolla pontificia di Leone X.\nLa chiesa contiene diverse pregevoli opere pittoriche, alcune di particolare importanza per l'autore che le dipinse, quali una \"Madonna e santa Caterina\" di Giovan Battista Moroni del 1578, una \"Madonna in trono\" di Bartolomeo Vivarini del 1485, la \"Vergine\" di Giovanni Carnovali del 1826, coeva della \"Presentazione di Ges\u00f9 al tempio\" di Francesco Coghetti, nonch\u00e9 alcuni affreschi di Vincenzo Angelo Orelli, riguardanti la zona del presbiterio, \u00e8 una delle sette tavole del Polittico di Cornalba raffigurante \"San Pietro in trono\"."}
{"id": "1404008", "revid": "339392", "url": "https://it.wikipedia.org/wiki?curid=1404008", "title": "San Bartolomeo di Tremozia", "text": ""}
{"id": "1404012", "revid": "1305772", "url": "https://it.wikipedia.org/wiki?curid=1404012", "title": "John McLeod", "text": "Esistono pi\u00f9 persone di nome John McLeod:"}
{"id": "1404015", "revid": "213887", "url": "https://it.wikipedia.org/wiki?curid=1404015", "title": "Filantropa", "text": ""}
{"id": "1404021", "revid": "2084998", "url": "https://it.wikipedia.org/wiki?curid=1404021", "title": "Aqualung (brano musicale)", "text": "Aqualung \u00e8 probabilmente la pi\u00f9 famosa canzone del gruppo britannico rock Jethro Tull, pubblicata come prima traccia dell'omonimo album del 1971, e scritta dal leader della band, Ian Anderson, in collaborazione con la sua prima moglie, Jennie Franks. La registrazione originale dura 6 minuti e 32 secondi. \nL'assolo di chitarra di Martin Barre all'interno del pezzo \u00e8 uno dei pi\u00f9 noti ed apprezzati nella storia del rock mondiale, cos\u00ec come il riff iniziale entrambi eseguiti utilizzando una Gibson Les Paul Junior del 1958.\nSecondo quanto sostenuto dallo stesso Anderson, l'idea di questa canzone venne dopo che egli vide una fotografia scattata dalla moglie a Londra che ritraeva un clochard.\nTesto.\nLa canzone descrive Aqualung, un senzatetto sporco e pedofilo. Tuttavia, quella descritta \u00e8 solo la vista di uno dei tanti passanti. Nei versi due e tre, si rivela la verit\u00e0 su Aqualung: egli \u00e8 semplicemente un vecchio solo, malato e sofferente, di cui nessuno si preoccupa. Guardando Aqualung come un disgustoso pedofilo, i passanti si sentono giustificati per non aiutarlo."}
{"id": "1404026", "revid": "1452073", "url": "https://it.wikipedia.org/wiki?curid=1404026", "title": "Satratossina-H", "text": "La Satratossina-H \u00e8 una micotossina tricotecene prodotta dalla muffa \"Stachybotrys chartarum\" ed \u00e8 tossica sia per gli esseri umani che per gli animali, cagionando un quadro clinico conosciuto sotto il nome di \"Stachybotrotossicosi\".\nPropriet\u00e0.\nLa \"Satratossina-H\" \u00e8 pressoch\u00e9 insolubile in acqua, ma \u00e8 facilmente solubile in alcooli e solventi polari come etanolo, metanolo, isopropanolo, acetone e cloroformio.\nEffetti.\nLa Satratossina-H \u00e8 estremamente versatile. L'ingestione, l'inalazione o qualsiasi altro tipo di contatto genera sintomi quali:\nIn ogni caso, se consumata in grandi quantit\u00e0 pu\u00f2 essere letale.\nQuesta tossina ha scarso effetto sulla pelle nuda, tuttavia, su superfici sensibili (occhi, interno della bocca o dal naso), pu\u00f2 irritare la pelle o causare un rash cutaneo."}
{"id": "1404031", "revid": "174925", "url": "https://it.wikipedia.org/wiki?curid=1404031", "title": "Diga delle Tre gole", "text": "La diga delle Tre Gole, denominata anche \"progetto Tre Gole\", \u00e8 una diga per la produzione di energia elettrica costruita sul Fiume Azzurro, nella provincia di Hubei in Cina, nonch\u00e9 la seconda diga pi\u00f9 grande al mondo dopo la Diga di Itaip\u00fa. \u00c8 una centrale idroelettrica a bacino di accumulo e per far arrivare l'acqua alle turbine sfrutta la pressione dell'acqua dell'intero bacino: con 2309 metri di larghezza, detiene i record mondiali per la diga pi\u00f9 grande e per la centrale idroelettrica pi\u00f9 potente, capace di soddisfare il 3% dell'enorme fabbisogno energetico del paese.\nCompletata il 20 maggio 2006, la diga fa parte di un pi\u00f9 vasto complesso ad essa annesso, che \u00e8 stato interamente ultimato nel giugno del 2009. Il progetto \u00e8 stato fin dal principio contestato dalle associazioni ambientaliste per l'elevato impatto ambientale e per l'elevato numero di persone sfollate. La realizzazione dell'opera sarebbe stata necessaria per il contenimento del rischio di inondazioni nella parte meridionale del paese, per rendere navigabile l'alto corso del fiume Yangtze e per produrre energia elettrica. Con una potenza di 22,5 GW e un'energia totale di 98,8 TWh generata ogni anno, \u00e8 l'impianto energetico pi\u00f9 potente al mondo.\nDescrizione.\nLa diga ha un'altezza di ed una lunghezza complessiva di . Il bacino \u00e8 lungo pi\u00f9 di esteso per pi\u00f9 di e contiene con l'acqua all'altezza normale di 175\u00a0m sullo sbarramento, con una capienza massima di . La centrale elettrica \u00e8 dotata di 32 turbine Francis ciascuna di di potenza nominale per un totale di con un salto idrico di 81 metri. Le turbine Francis sono collocate sotto un battente di 5 metri, cio\u00e8 5 metri sotto il bacino di scarico, per contenere il comportamento a cavitazione. La produzione annua stimata \u00e8 intorno ai ovvero annui pari a oltre il 3% dell'energia elettrica consumata in Cina, che corrispondono a circa 140 milioni di barili di petrolio. La media portata del fiume alla foce \u00e8 di circa . La diga \u00e8 in grado di avere una portata massima di -.\nIl 3 luglio 2012 sono state attivate le ultime turbine, portando la centrale a pieno regime, con 32 turbine attive e un potenziale di produzione annua di 104 TWh. A monte della diga si trova la citt\u00e0 di Chongqing. La costruzione prende il nome dalle tre gole attraversate dal fiume: la Gola di Qutang, la Gola di Wuxia e la Gola di Xiling. Nel 2015 \u00e8 stato messo in funzione il pi\u00f9 grande ascensore per navi al mondo che consente di risalire il fiume senza dover circumnavigare la diga, comportando un risparmio in termini di tempo e denaro per le imbarcazioni che percorrono la tratta da valle a monte della diga.\nLa produzione di energia elettrica della diga delle Tre Gole previene la produzione di polveri inquinanti che sarebbero derivate dalla combustione di combustibili fossili: l'energia elettrica nel paese \u00e8 prodotta in gran parte con il carbone (68% nel 2017). Inoltre, la costruzione della diga, grazie al suo bacino, permette la laminazione del fiume rendendolo, insieme ai suoi tributari, pi\u00f9 sicuro da navigare.\nCritiche.\nPer la creazione del bacino sono stati sommersi pi\u00f9 di 1300 siti archeologici (tra i quali Baiheliang), 13 citt\u00e0, 140 paesi e 1352 villaggi che hanno comportato il trasferimento di circa 1,4 milioni di abitanti (sono 116 le localit\u00e0 finite direttamente sott'acqua). Le autorit\u00e0 cinesi prevedono il trasferimento di almeno altri quattro milioni di persone dalla zona delle Tre Gole nel periodo 2008-2023.\nLa giornalista Dai Qing \u00e8 stata incarcerata per 11 mesi per aver denunciato nel suo saggio \"Chang Jiang!Chang Jiang!\" del 1989 il fatto che a seguito della costruzione molte specie animali e vegetali scompariranno a causa della distruzione degli habitat in cui vivono, dovuta anche all'inquinamento provocato dalle industrie locali e dall'eccessivo traffico navale. Un esempio \u00e8 dato dal lipote, un delfino d'acqua dolce che popolava le acque del fiume Yangtze, dichiarato estinto nel 2006, ma avvistato nuovamente il 30 agosto 2007."}
{"id": "1404038", "revid": "240277", "url": "https://it.wikipedia.org/wiki?curid=1404038", "title": "Ferrovia Bologna-Ancona", "text": "La ferrovia Bologna-Ancona \u00e8 una linea ferroviaria italiana di interesse nazionale che collega la citt\u00e0 di Bologna con la citt\u00e0 di Ancona, attraversando la pianura padana fino a Rimini e costeggiando il litorale adriatico per il resto del percorso.\nStoria.\nLa \"Facolt\u00e0\" (ovvero, la concessione) di costruire ed esercitare la ferrovia tra Ancona e Bologna venne accordata dal governo pontificio, con decreto del 21 maggio 1856 al Marchese di Casa Valdes, con la prescrizione di costruirla entro 10 anni e per la durata di 95 anni. Il 16 agosto successivo il governo approv\u00f2 lo statuto della \"Societ\u00e0 generale delle strade ferrate romane\" costituita per la costruzione e l'esercizio dell'intera linea ferroviaria Roma-Ancona e prosecuzione fino a Bologna. Detta societ\u00e0 era concessionaria della intera rete detta \"Pio Centrale\" che comprendeva anche la Roma-Civitavecchia e favoriva anche gli interessi della rete ferroviaria dell'austriaco Lombardo-Veneto portando la strada ferrata fino a Ferrara e al Po.\nLa ferrovia fu aperta all'esercizio nel 1861, all'annessione dei territori al Regno d'Italia. Con essa avvenne l'inversione della stazione di partenza, che divenne Bologna, e della stazione di arrivo, che divenne Ancona. Il tronco Bologna-Forl\u00ec fu aperto il 1\u00ba settembre 1861, quello Forl\u00ec-Rimini il 5 ottobre e il 17 novembre fu la volta del tratto ferroviario fino alla stazione di Ancona. La cerimonia inaugurale della linea completa si era tenuta sette giorni prima.\nLa linea in oggetto assieme ad altre della stessa \"Pio Centrale\" venne assegnata alla Societ\u00e0 per le strade ferrate romane costituita a seguito del riordino delle ferrovie previsto dalla . In seguito alla crisi della societ\u00e0 delle \"Romane\" acuitasi dopo gli anni settanta la gestione della linea pass\u00f2 infine alla Societ\u00e0 Italiana per le strade ferrate meridionali che la mantenne anche con le \"Convenzioni\" del 1885. Dopo il 1905, a seguito della legge \"\", che statalizzava le ferrovie, la gestione pass\u00f2 alle Ferrovie dello Stato.\nLa linea \u00e8 stata raddoppiata agli inizi del Novecento.\nL'elettrificazione a CC venne inaugurata il 12 novembre 1938 ed entr\u00f2 in esercizio due giorni dopo.\nCaratteristiche.\nLa linea \u00e8 una ferrovia a doppio binario banalizzato e elettrificato in corrente continua a . La gestione dell'infrastruttura \u00e8 affidata a Rete Ferroviaria Italiana.\n\u00c8 munita di Sistema Controllo Marcia Treno, di Controllo Centralizzato del Traffico (Bologna Centrale-Castelbolognese Riolo Terme) e di Sistema di Comando e Controllo (Castelbolognese Riolo Terme-Ancona Marittima).\nEsercita dal Dirigente Centrale Operativo con sede a Bologna Centrale (Bologna Centrale-Rimini) e a Bari Lamasinata (Rimini-Ancona Marittima), fa uso del regime di circolazione Blocco Automatico a Correnti Codificate consentendo velocit\u00e0 massime comprese tra 115 e 200\u00a0km/h.\nDal 2015 la linea \u00e8 interessata da importanti lavori di potenziamento infrastrutturale, conseguentemente a questi lavori la velocit\u00e0 massima della linea sar\u00e0 elevata a 200\u00a0km/h.\nPercorso.\nIl tracciato ferroviario inizia presso la stazione di Bologna Centrale e prosegue toccando la fermata di Bologna San Vitale, sottopassando quindi la linea di cintura della citt\u00e0 di Bologna e scavalcando poco dopo la linea FER per Portomaggiore.\nProsegue per un breve tratto parallelamente all'autostrada A14 giungendo poi nella localit\u00e0 di San Lazzaro di Savena; da qui fino a Savignano sul Rubicone la linea segue un tracciato rettilineo e per gran parte parallelo alla strada statale 9 \"Via Emilia\" attraversando le localit\u00e0 di Ozzano dell'Emilia, Castel San Pietro Terme, Imola, Castel Bolognese, Faenza, Forl\u00ec, Forlimpopoli, Cesena e Gambettola.\nSuperato il comune di Savignano sul Rubicone, la linea piega leggermente verso sud-est e prosegue fino alla localit\u00e0 di Santarcangelo di Romagna continuando quindi in rettilineo con andamento ovest-est per poi piegare parallelamente alla costa adriatica giungendo cos\u00ec a Rimini.\nDa quest'ultima a Cattolica il tracciato continua seguendo un andamento parallelo alla costa toccando le localit\u00e0 di Riccione e Misano Adriatico per poi affiancarsi dapprima, in localit\u00e0 Gabicce Mare, all'autostrada A14 e successivamente, nei pressi di Pesaro, alla strada statale 16 \"Adriatica\".\nDalla citt\u00e0 di Pesaro la linea continua il suo percorso a fianco la strada statale 16 \"Adriatica\" attraversando le localit\u00e0 di Fano, Marotta, Senigallia, Marzocca, Marina di Montemarciano e Falconara Marittima.\nDa quest'ultima la ferrovia prosegue il suo percorso affiancando il tracciato storico della strada statale 16 \"Adriatica\" giungendo cos\u00ec alla citt\u00e0 di Ancona e diramandosi fin dentro il suo porto.\nLa linea presenta una lunghezza complessiva di 204\u00a0km con pendenze comprese tra lo 0 e il 7\u2030 ad eccezione di due brevi tratti compresi tra le stazioni di Ancona e di Ancona Torrette e tra l'ex stazione di Gradara e la galleria \"Cattolica\" dove viene raggiunta una pendenza massima del 12\u2030.\nDurante tutto il suo percorso, la ferrovia incrocia numerose ferrovie e tranvie, alcune tuttora in uso, altre dismesse, altre mai completate.\nIn Romagna, nei pressi di Imola, e fino al 1944, si incrociava con la ferrovia Massalombarda-Imola-Fontanelice; a Castel Bolognese dapprima con la linea per Riolo Bagni, chiusa nel 1933, e poco dopo con la linea per Ravenna. A Faenza la ferrovia si incrocia con due ferrovie di interesse regionale: la Faenza-Firenze detta \"Faentina\" e la Faenza-Ravenna. Nella localit\u00e0 di Santarcangelo di Romagna la legge \"Baccarini\" prevedeva un collegamento, mai completato, con Urbino e quindi con la ferrovia Roma-Ancona, la cosiddetta \"Ferrovia Subappennina\". Infine a Rimini dove, nei pressi della stazione, confluisce con la linea per Ravenna e, fino al 1944, con la ferrovia di interesse internazionale Rimini-San Marino. Fino al 1960 si attest\u00f2 sul piazzale antistante della stazione la Rimini-Novafeltria.\nNelle Marche, la ferrovia ha due diramazioni: la prima nei pressi di Fano con la linea per Fermignano e Urbino, chiusa al traffico nel 1987, la seconda nei pressi di Falconara Marittima con la linea per Roma.\nTraffico.\nSono presenti sulla linea sia treni passeggeri che svolgono servizio regionale che treni a lunga percorrenza. Tali treni sono svolti da Trenitalia e Trenitalia Tper; quest'ultima nel periodo estivo, esercisce inoltre la relazione \"Freccia Orobica\" (Bergamo-Pesaro)."}
{"id": "1404041", "revid": "124337980", "url": "https://it.wikipedia.org/wiki?curid=1404041", "title": "Mil Mi-34", "text": "Il Mil Mi-34 (nome in codice NATO \"Hermit\" - eremita) \u00e8 un elicottero leggero da addestramento, adatto anche per esibizioni acrobatiche.\nDotato di rotore a pale semirigide, \u00e8 in grado di eseguire figure acrobatiche come il looping.\nIl suo primo volo risale al 1986 ed \u00e8 entrato in produzione nel 1989. Il progetto dell'elicottero leggero \u00e8 stato elaborato per sostituire la flotta degli elicotteri Mil Mi-1 e Mil Mi-2 utilizzati prima per addestrare i piloti russi."}
{"id": "1404042", "revid": "438678", "url": "https://it.wikipedia.org/wiki?curid=1404042", "title": "Impresa (scout)", "text": "Nello scautismo la parola impresa indica una modalit\u00e0 di lavoro tipica soprattutto del reparto. Se la struttura dell'impresa \u00e8 pi\u00f9 o meno fissa, i contenuti, la durata e l'impegno sono invece estremamente flessibili.\nL'impresa in Agesci.\nL'impresa in branca Esploratori/Guide.\nIl regolamento metodologico dell'Associazione Guide e Scouts Cattolici Italiani (AGESCI) definisce l'impresa come \"cardine della vita di reparto e luogo privilegiato dove vivere l'avventura\". L'impresa e le sue dinamiche sono quindi strumenti fondamentali a disposizione dei capi per veicolare i contenuti educativi della proposta scout.\nOgni impresa segue questo schema, ricalcato sul pi\u00f9 ampio schema scoperta-competenza-responsabilit\u00e0 caratteristico del cammino scout:\nDopo la fase di \"ideazione\", che solitamente coinvolge i pi\u00f9 grandi del reparto e i capi, in cui si individuano a grandi linee contenuti, obiettivi e tempi del progetto, si passa al \"lancio\", cio\u00e8 al presentare al resto del reparto l'impresa che si vuole compiere. A questo punto viene costituito il \"consiglio d'impresa\", un gruppo di ragazzi che dovr\u00e0 coordinare la progettazione e la realizzazione, avendo cura che ogni componente del reparto trovi un ruolo proprio e importante all'interno dell'impresa. Al termine dell'impresa si procede alla verifica, che viene svolta in una cerimonia ufficiale, in cui ognuno \u00e8 chiamato a verificare il proprio impegno e la qualit\u00e0 dell'impresa. L'ultima fase, chiamata \"fiesta\" \u00e8 il momento in cui godere dei frutti dell'impresa, anche presentandola a persone esterne al reparto.\nL'impresa \u00e8 quindi un grande contenitore di attivit\u00e0, organizzato in modo da dare alle attivit\u00e0 un senso educativo, stimolando il senso di responsabilit\u00e0 e la progettualit\u00e0 dei ragazzi. Di fatto la vita del reparto \u00e8 scandita da imprese, che possono essere svolte con la medesima modalit\u00e0 sia dal reparto nel suo insieme che dalle singole squadriglie che lo compongono.\nL'impresa in branca Rover/Scolte.\nLa medesima struttura concettuale dell'impresa E/G pu\u00f2 essere applicata anche alla branca R/S. In particolare il regolamento la definisce \"strumento metodologico privilegiato del noviziato\".\nL'impresa negli Scouts d'Europa.\nL'impresa di Squadriglia.\nL'impresa \u00e8, per definizione, una realizzazione grande, che impegni la squadriglia per uno o due mesi al raggiungimento di un obiettivo ritenuto dagli squadriglieri ai limiti delle proprie possibilit\u00e0. L'impresa \u00e8 un modo concreto di rispondere alla sete di avventura e autodeterminazione del singolo; \u00e8 l'orizzonte con cui il Consiglio di Squadriglia si misura per realizzare i propri sogni. L'impresa non \u00e8 un'occasione eccezionale, ma un'attivit\u00e0 normale di una squadriglia; nel corso di un anno, possono essere realizzate una o pi\u00f9 imprese. I momenti sostanziali dell'impresa sono quattro:\nL'impresa di Riparto nella FSE.\nL'impresa di riparto si caratterizza per le medesime peculiarit\u00e0 rispetto all'impresa di squadriglia; la differenza sostanziale \u00e8 che la fase di ideazione viene avviata in consiglio capi (per cui il tema dell'impresa sar\u00e0 unico per tutte le squadriglie del riparto), mentre la progettazione e la realizzazione possono essere svolte di riparto o di squadriglia, a seconda delle decisioni prese dalla Corte d'Onore.\nL'impresa di Clan.\nNell'ambito del Clan, per impresa si intende una serie di attivit\u00e0 programmate secondo criteri di concretezza ed efficacia per raggiungere un determinato obiettivo. Generalmente essa \u00e8 orientata a prestare un servizio a favore del prossimo, ma pu\u00f2 avere anche altri scopi. Talvolta l'impresa pu\u00f2 richiedere la collaborazione di esperti esterni, coinvolti e coordinati dal capo clan.\nNell'Assoraider.\nL'Assoraider propone due tipi di impresa: personale e di pattuglia (quella che in molte altre associazioni si chiama squadriglia).\nDi pattuglia.\nLe pattuglie portano con s\u00e9 tende, cordini, cibo e tutto il necessario.\nSi cominciano ad attrezzare i campi, le tende e vengono tirate fuori le casse a brace per cucinare.\nOgni pattuglia ha un incarico, che pu\u00f2 essere:"}
{"id": "1404056", "revid": "93556", "url": "https://it.wikipedia.org/wiki?curid=1404056", "title": "Chiesa di San Martino (Ronco Scrivia)", "text": "La chiesa di San Martino \u00e8 un luogo di culto cattolico situato nel comune di Ronco Scrivia, in piazza della Vittoria, nella citt\u00e0 metropolitana di Genova. La chiesa \u00e8 sede della parrocchia omonima del vicariato della Valle Scrivia dell'arcidiocesi di Genova.\nStoria.\nSecondo alcune fonti la chiesa, intitolata al vescovo Martino di Tours, ha origini antiche nonostante non siano presenti date storiche che ne affermino la veridicit\u00e0. Forse chiesa parrocchiale dal 1236 fu nominata per la prima volta in un documento del 10 gennaio 1250 dove si sanc\u00ec il passaggio diocesano dalla curia vescovile di Tortona all'attuale arcidiocesi di Genova; nello scorporamento si decise inoltre l'aggregazione alla pieve di Ceta, pi\u00f9 conosciuta come pieve di Santa Maria Assunta di Borgo Fornari.\nL'antica parrocchiale fu eretta sulla riva sinistra del fiume Scrivia nel luogo dove nel 1641 furono completati i lavori di edificazione di un nuovo edificio religioso, quello attuale. La nuova chiesa fu benedetta dal prete Gio. Andrea Chioino, cos\u00ec come sancisce un documento arcivescovile di Genova del 4 gennaio 1641, gi\u00e0 rettore e vicario foraneo della chiesa di San Michele Arcangelo di Campolungo (Isola del Cantone).\nIl 21 febbraio 1823 il cardinale Luigi Lambruschini la elesse a prevostura, mentre il 16 gennaio 1843 il cardinale Placido Maria Tadini la nomin\u00f2 vicaria foranea. L'edificio fu solennemente consacrato il 16 settembre 1849 da monsignor Alerame Pallavicino.\nDescrizione.\nLo stile architettonico dell'edificio \u00e8 di tipo rinascimentale-barocco dovuto al completo rifacimento della facciata esterna, compiuto nel 1795, e della sagrestia nel 1797. Il coro fu completamente rifatto nel 1706 e fu arricchito di arredamenti in legno noce nel 1841. Nuovi lavori alla struttura furono eseguiti tra il 1810 e il 1832 dove fu rivisto il presbiterio, due cappelle e un nuovo pavimento in marmo.\nLa facciata, gi\u00e0 rivista in stile barocco sul finire del XVIII secolo, fu nuovamente rivista tra l'aprile del 1899 e il dicembre del 1903 con l'aggiunta di un affresco raffigurante \"San Martino\".\nAll'interno sono presenti diversi stucchi - datati al 1923 - e affreschi nonch\u00e9 l'altare maggiore in marmi policromi scolpito anteriormente al 1760. Nella seconda cappella destra \u00e8 custodita una tela ritraente i \"Santi Filippo Neri, Ignazio e Francesco Saverio\" del pittore Giovanni Lorenzo Bertolotto e nell'abside un dipinto raffigurante i \"Santi Rocco e Antonio\" di Orazio De Ferrari."}
{"id": "1404059", "revid": "767487", "url": "https://it.wikipedia.org/wiki?curid=1404059", "title": "Madhav Kumar Nepal", "text": "\u00c8 stato leader del Partito Comunista del Nepal (Unificato Marxista-Leninista), carica da cui si \u00e8 dimesso dopo la sconfitta elettorale del 10 aprile 2008.\nHa ricoperto la carica di vice primo ministro per nove mesi nel 1994, guidando un governo di minoranza. Per lungo tempo \u00e8 stato capo dell'opposizione ai governi moderati del Partito del Congresso Nepalese. Ha trascorso diversi periodi in carcere (nel 2001) e agli arresti domiciliari (nel 2005) durante le diverse crisi politiche hanno caratterizzato il passato recente del Paese asiatico.\nIl 24 maggio 2009 \u00e8 stato eletto Primo ministro da parte dell'Assemblea Costituente nepalese con 358 voti su 601. Il 25 maggio ha prestato giuramento."}
{"id": "1404064", "revid": "287204", "url": "https://it.wikipedia.org/wiki?curid=1404064", "title": "Linton", "text": "Linton pu\u00f2 riferirsi a diversi toponimi:"}
{"id": "1404068", "revid": "767487", "url": "https://it.wikipedia.org/wiki?curid=1404068", "title": "Pablo Cruise", "text": "Pablo Cruise \u00e8 un gruppo pop rock composto da David Jenkins (chitarra e voce), Cory Lerios (tastiere e voce), Steve Price (batteria) e George Gabriel (basso e voce). Il complesso si form\u00f2 nel 1973 nell'area di San Francisco, California ed ebbe una serie di canzoni di successo tra il 1977 e il 1981. Il loro primo singolo di successo fu \"Whatca Gonna Do?\" del 1977. A questo segu\u00ec altri successi, \"Love Will Find a Way\" e \"Don't Want to Live Without It\" del 1978, e \"Cool Love\" del 1981.\nStoria.\nI Pablo Cruise pubblicarono il primo album nel 1975, \"Pablo Cruise\", che riscosse scarso successo. Inizialmente, molti fan non sapevano chi era veramente Pablo Cruise; quando alla band fu posta la domanda, avrebbero risposto \"\u00e8 il tizio nel mezzo\". Quando fu loro chiesto cosa significasse Pablo Cruise, avrebbero detto che \"\u00abPablo rappresenta un individuo onesto, vero, pratico; Cruise rappresenta l'attitudine al divertimento e l'indulgenza nei confronti della vita\u00bb\".\nLoro pubblicarono il secondo album nel 1976, dal titolo \"Lifeline\"; il disco ebbe miglior successo del primo, ma in classifica si piazz\u00f2 appena al 139\u00ba posto in USA. L'album del 1977 \"A Place in the Sun\" fu il punto di svolta della carriera della band perch\u00e9 finalmente entrarono nella scena musicale autorevole. Con il singolo \"Watcha Gonna Do?\" e la \"title track\" \"A Place in the Sun\", il disco balz\u00f2 al 19\u00ba posto della classifica Billboard. Il gruppo \u00e8 tuttora in attivit\u00e0, con concerti negli Stati Uniti, principalmente in California e dintorni.\nModifiche alla formazione.\nIl bassista-cantante originale era Bud Cockrell, che fu sostituito dall'ex bassista dei Santana Bruce Day nel 1977. Quest'ultimo dopo poco fu sostituito ancora da John Pierce nel 1980, quando fu aggiunto un altro chitarrista, Angelo Rossi. Nel 1983, per l'uscita di \"Out of Our Hands\", la band sub\u00ec il maggior cambiamento, quando il batterista Price fu avvicendato da David Perper, e Rossi fu sostituito da Stef Birnbaum dopo soltanto un album.\nIl disco fu un insuccesso, vista la crescente popolarit\u00e0 della musica new wave, e allora i quattro membri originali si riunirono e andarono in tour dal 1983 al 1985 sino a che infine si sciolsero.\nNel 2004 il gruppo si riform\u00f2 di nuovo con tre dei quattro membri originali: Jenkins, Lerios e Price.\nAl posto del bassista Day c'\u00e8 George Gabriel al basso e voce."}
{"id": "1404069", "revid": "125123369", "url": "https://it.wikipedia.org/wiki?curid=1404069", "title": "Michael", "text": ""}
{"id": "1404072", "revid": "767487", "url": "https://it.wikipedia.org/wiki?curid=1404072", "title": "Queen + Paul Rodgers", "text": "I Queen + Paul Rodgers sono stati un gruppo musicale britannico nato nel 2004, quando Brian May, Roger Taylor e Paul Rodgers furono invitati all'UK Music Hall of Fame.\nBrian May aveva gi\u00e0 suonato in precedenza con Paul Rodgers (ex membro di Bad Company, Free, The Firm e The Law) in diverse altre occasioni, fra cui una alla Royal Albert Hall. Taylor e May (rispettivamente batterista e chitarrista dei Queen) avviarono diversi progetti musicali dopo la morte (avvenuta nel 1991) del cantante dei Queen, Freddie Mercury e il successivo abbandono del bassista John Deacon, avvenuto ufficiosamente alla fine degli anni novanta.\nRodgers, May e Taylor avevano gi\u00e0 suonato insieme nella cover di \"Smoke on the Water\" della band Rock Aid Armenia insieme ad altri artisti di successo.\nI tre furono i membri principali della band, accompagnati durante le tourn\u00e9e da un ex tastierista turnista dei Queen, Spike Edney (che fece parte anche dei The Cross, altro gruppo di Roger Taylor), dal chitarrista Jamie Moses (ex membro dei The Pretenders, dei The Hollies e della Brian May Band), e dal bassista Danny Miranda (ex dei Blue \u00d6yster Cult e della produzione del musical \"We Will Rock You\" di Las Vegas).\nL'inizio della collaborazione.\nEcco l'evolversi degli avvenimenti che hanno preceduto la nascita di questa collaborazione, in ordine cronologico:\nTourn\u00e9e.\nQueen + Paul Rodgers Tour 2005.\nLa prima apparizione ufficiale della band avvenne nel marzo 2005 per un concerto in Sudafrica a sostegno della campagna 46664 promossa da Nelson Mandela per sensibilizzare l'opinione pubblica sulla lotta all'AIDS. La tourn\u00e9e vera e propria cominci\u00f2 con un concerto alla Brixton Academy di Londra, i cui biglietti vennero principalmente venduti ai membri del fan club ufficiale dei Queen.\nIl tour europeo raggiunse poi diciassette paesi fra cui Germania, Paesi Bassi, Italia, Francia e Spagna, per un totale di 28 concerti tutti svoltisi al coperto. Seguirono quattro date all'aperto all'Estadio do Restelo in Portogallo (30.000 spettatori), al Rhein-Energie Stadion di Colonia in Germania, (27.500), all'Holland Arnhem Gelredome (30.000) e ad Hyde Park nel Regno Unito (65.000 spettatori).\nDurante il concerto all'Estadio do Restelo tenutosi il 2 luglio 2005 il gruppo dedic\u00f2 due brani all'evento Live 8: \"Say It's Not True\", scritta nel 2003 da Taylor per la succitata campagna 46664 e \"'39\", anticipata da un messaggio con cui Brian May ringrazia Bob Geldof per l'organizzazione dell'evento a scopo benefico.\nIl concerto a Hyde Park.\nPer il concerto a Hyde Park del 15 luglio 2005 il management della band decise di donare gratuitamente migliaia di biglietti ai volontari e ai soccorritori che avevano operato in seguito all'attentato terroristico del 7 luglio 2005, che caus\u00f2 fra l'altro lo slittamento di una settimana della data originariamente fissata. Per l'occasione la band esegu\u00ec dal vivo il celebre brano \"Imagine\" di John Lennon, cantato a turno da May, Taylor e Rodgers. Salirono sul palco anche i Razorlight in veste di band di supporto e il comico inglese Peter Kay (che presenzi\u00f2 anche alla data di Manchester). Originariamente era in programma la presenza di Justin e Dan Hawkins, al tempo membri dei The Darkness, ma il rinvio dell'evento ha reso impossibile la loro partecipazione.\nIl tour in Nord America e Giappone.\nNell'autunno 2005, dopo il tour europeo, i Queen + Paul Rodgers suonarono ad Aruba, negli Stati Uniti ed in Giappone. Durante il concerto alla Hollywood Bowl di Los Angeles, tenutosi il 22 ottobre 2005, il chitarrista Slash si un\u00ec alla band per il brano \"Can't Get Enough\".\nIl 3 marzo 2006 il gruppo inizi\u00f2 da Miami (primo concerto in Florida dal 1978) un tour nord-americano che termin\u00f2 con un \u201ctutto esaurito\u201d per la data di Vancouver (Canada), dove fra l'altro suonarono a sorpresa un brano di Jimi Hendrix, \"Red House\".\nLa scaletta dei concerti.\nLa scaletta sub\u00ec delle modifiche minori da un concerto all'altro. Le canzoni scelte comprendevano il repertorio di maggior successo dei Queen, con brani come \"Another One Bites the Dust\", \"Crazy Little Thing Called Love\", \"We Will Rock You\", \"We Are the Champions\" e \"Bohemian Rhapsody\" (quest'ultima in duetto virtuale con Mercury). La scaletta comprendeva anche alcuni brani del repertorio dei Free e dei Bad Company come \"All Right Now\", \"Wishing Well\", \"Feel Like Making Love,\" e \"Can't Get Enough\".\nBrian May interpret\u00f2 in veste di cantante la prima parte di \"Hammer to Fall\" (rivista per l'occasione: l'intro del brano veniva eseguita come si trattasse di una ballata. In seguito, Rodgers sostituiva May alla voce e il brano riprendeva l'arrangiamento tradizionale), Love of My Life e \"'39\" mentre Taylor cant\u00f2 \"Radio Ga Ga\" (alternandosi con Rodgers), \"These Are the Days of Our Lives\", \"Say It's Not True\" e \"I'm in Love with My Car\". A eccezione di quest'ultimo, gli altri brani vedevano Roger Taylor abbandonare temporaneamente il suo strumento, la batteria per l'esibizione canora.\nLa scaletta tipica della maggior parte dei concerti, costituita prevalentemente dai maggiori successi dei Queen sub\u00ec di tanto in tanto qualche piccola variazione costituita da brani come \"I Was Born To Love You\" e \"Teo Torriatte\" (solo in Giappone), \"Imagine\" (Hyde Park), \"Too Much Love Will Kill You\" (solo in Sudafrica, con Katie Melua alla voce), \"Long Away\", \"Tavaszi Szel Vizet Araszt\" (Budapest) e \"Let There Be Drums\" (cover di un brano di Sandy Nelson suonata nella maggior parte dei concerti). \"Sunshine of Your Love\" fu suonata a Newcastle per rendere omaggio al concerto-\u201creunion\u201d dei Cream, cui presenzi\u00f2 fra il pubblico anche lo stesso May. \"Dragon Attack\" \u00e8 un pezzo aggiunto alla scaletta durante la tourn\u00e9e nord-americana del 2006.\nLa tourn\u00e9e italiana.\nNel marzo 2005, in concomitanza con le date italiane del tour, le condizioni di salute del Papa Giovanni Paolo II si aggravarono progressivamente. Si ventil\u00f2 un possibile rinvio. Il 1\u00ba aprile la Barley Arts (che organizz\u00f2 le tappe italiane del tour) conferm\u00f2 i concerti parlando di \"rispetto e comprensione\" per gli accadimenti e le persone coinvolte.\nIl 2 aprile dello stesso anno mor\u00ec Papa Giovanni Paolo II. Senza ulteriori comunicati, i concerti si svolsero regolarmente. Il capo della Protezione Civile italiana, Guido Bertolaso espresse la propria opinione contro la decisione attribuita specificamente al gruppo, e non all'organizzazione.\nPrima dei concerti italiani, un portavoce della Barley Arts precedeva l'inizio dell'esibizione con un comunicato: \nL'introduzione con la tredicesima traccia di \"Made in Heaven\" suonata per intero (la lunghezza \u00e8 di quasi 23 minuti) cui solitamente seguiva il brano \"Lose Yourself\" di Eminem, fu tagliata.\nIl concerto di Roma riscosse un grande successo.\nReturn of the Champions.\nIl 19 settembre 2005 su etichetta Parlophone viene pubblicato il doppio CD \"Return of the Champions\", tratto dal concerto tenutosi alla Hallam FM Arena di Sheffield il 9 maggio 2005. Durante la fase di editing in studio, sono state modificate alcune parti vocali (pi\u00f9 che altro inerenti al parlato) e si \u00e8 scelto di non includere nell'album \"Under Pressure\". La foto scelta per la copertina dell'album \u00e8 tratta dal concerto a Milano del 5 aprile dello stesso anno. Un DVD omonimo e tratto dal medesimo concerto \u00e8 stato pubblicato nell'ottobre dello stesso anno. Quest'ultimo contiene anche \"Imagine\" di John Lennon tratta dal concerto a Hyde Park. A scopo promozionale, \u00e8 stato pubblicato anche il singolo \"Reachin' Out/Tie Your Mother Down/Fat Bottomed Girls\".\nAltre pubblicazioni.\nEsistono registrazioni ufficiali di quasi tutte le date europee del tour, alcune delle quali sono state rese disponibili per il download a pagamento dal sito ufficiale dei Queen, con l'opzione di acquisto di CD vergini con impresso il logo dei Queen + Paul Rodgers.\nNell'aprile 2006 fu pubblicato solo per il mercato giapponese il DVD \"Super Live in Japan\", tratto dal concerto tenutosi a Tokyo il 26 ottobre 2005.\nThe Cosmos Rocks.\nIl 15 agosto 2006 Brian May conferm\u00f2 le voci (gi\u00e0 in circolazione da marzo) secondo le quali i Queen + Paul Rodgers sarebbero stati in procinto di procedere a sessioni di registrazione in studio a partire da ottobre, senza fornire per\u00f2 ulteriori dettagli inerenti al progetto.\nIl 23 ottobre 2006 fu lo stesso chitarrista ad annunciare che il gruppo si trovava in studio di registrazione a lavorare su brani inediti che faranno parte di un futuro album. Roger Taylor in un incontro con Mark Ratcliffe di BBC Radio 2 risalente al 14 novembre 2006 disse che le sessioni in studio procedevano senza intoppi e che la band non avrebbe iniziato una nuova tourn\u00e9e senza la previa pubblicazione di nuovo materiale. Paul Rodgers, in un'intervista concessa a \"Billboard\" nel giugno 2007, ha dichiarato che sino ad allora la band aveva composto nove nuovi brani.\nIl 19 marzo 2008 giunge la notizia ufficiale che rivela le date della nuova tourn\u00e9e della band, che partir\u00e0 da Mosca il 16 settembre per concludersi in Austria il 1\u00ba novembre, passando per Regno Unito (6 concerti), Germania (5), Spagna e altri Paesi fra i quali l'Italia, che ha visto il gruppo esibirsi nuovamente al PalaLottomatica di Roma e al Mediolanum Forum di Milano (dopo l'annullamento della data all'Arena di Verona nel mese di settembre). In seguito la tourn\u00e9e ha visto l'inserimento di quattro nuove date in Inghilterra e una coda \"latina\" del tour, che tocc\u00f2 Cile, Argentina e Brasile dopo l'esibizione a Dubai. La prima data moscovita del Rock The Cosmos Tour \u00e8 stata in realt\u00e0 preceduta da una esibizione tenutasi nella Freedom Square di Kharkov in Ucraina, dove i Queen + Paul Rodgers si sono esibiti per pi\u00f9 di due ore di fronte a una folla stimata tra le 300.000 e le 350.000 persone. Il concerto, gratuito, \u00e8 stato organizzato da un'associazione per la lotta all'AIDS con lo scopo di sensibilizzare il pubblico su questo tema. Il concerto \u00e8 stato inoltre trasmesso in diretta televisiva e web e da cui \u00e8 tratto il DVD intitolato \"Live In Ukraine\", i cui proventi andranno a beneficio di questa importante causa.\nIl \"Rock the Cosmos\" tour deve il suo nome all'album \"The Cosmos Rocks\" pubblicato il 15 settembre 2008 (19 settembre in Italia, 28 ottobre negli USA e in Canada. Le sessioni di registrazione in studio si sono concluse all'inizio del 2008. Fra i brani figura \"Say It's Not True\" (gi\u00e0 pubblicato come singolo) e \"C-lebrity\", inedito presentato in anteprima durante lo show televisivo \"Al Murray's Happy Hour\", trasmesso dal canale inglese ITV il 4 aprile 2008. La sera stessa della messa in onda \u00e8 apparso su YouTube il video dell'esibizione. L'edizione digitale di \"The Cosmos Rocks\" inoltre contiene la prima cover mai registrata dai Queen in studio. Si tratta di \"Runaway\", vecchio successo di Del Shannon.\n\"Take Love\" (l'unico brano inedito suonato dal vivo in una data della tourn\u00e9e 2006) non \u00e8 presente nell'album. \"Reachin' Out\" \u00e8 un brano eseguito da Brian May e Paul Rodgers per il progetto a scopo benefico \"Rock Therapy\" gi\u00e0 nel 1996. \"Reachin' Out\", in versione abbreviata, \u00e8 stata utilizzata come brano introduttivo per ciascuno dei concerti tenuti durante le varie tourn\u00e9e.\nIl 4 agosto 2008 l'emittente radiofonica britannica BBC Radio 2 ha trasmesso in anteprima mondiale il singolo \"C-lebrity\", la cui pubblicazione (nei formati CD, DVD, vinile e digitale) \u00e8 avvenuta l'8 settembre dello stesso anno. Le copertine di album e singolo sono a firma di Edgar Martins, rinomato fotografo per le sue opere ha ricevuto diversi riconoscimenti internazionali. Nel complesso \"The Cosmos Rocks\" ha ottenuto un discreto successo di vendite, seppur sotto le attese iniziali.\nConclusione della collaborazione.\nUna dichiarazione di Paul Rodgers avvenuta nel febbraio 2009 sembr\u00f2 sancire la fine della collaborazione con i Queen. Nell'articolo, si legge di un Rodgers \u00abaperto a future collaborazioni\u00bb con i Queen, soprattutto per quanto riguarda eventi di beneficenza, ma dichiara sostanzialmente chiusa l'esperienza con la band. Paul Rodgers torna alla sua storica band, i Bad Company. May, rispondendo alla email di un fan lasci\u00f2 intendere che ci sarebbe stato un periodo di riposo per tutti e che le voci di uno scioglimento erano infondate. A maggio 2009 Rodgers ha rivelato la fine della collaborazione coi Queen: \nNel 2014, a seguito dell'inizio della collaborazione con Adam Lambert, sia Roger Taylor sia Brian May hanno valutato pi\u00f9 criticamente l'esperienza con Rodgers. "}
{"id": "1404087", "revid": "2216431", "url": "https://it.wikipedia.org/wiki?curid=1404087", "title": "Amedeo Tommasi", "text": "Biografia.\nA 6 anni comincia a studiare il pianoforte prendendo lezioni private da un'insegnante classica. Interrompe gli studi dopo tre anni a causa della guerra, per poi riprenderli dal 1946 al 1950. A 17 anni frequenta l'Universit\u00e0 a Bologna e comincia ad appassionarsi di jazz. Costituisce un trio (pianoforte, basso e batteria) con il quale fa parecchi concerti in ambito locale, finch\u00e9 nel 1959 partecipa a La coppa del Jazz, concorso nazionale indetto dalla RAI, dove, pur essendo sconosciuto ai pi\u00f9, si classifica 3\u00ba in Italia tra i gruppi di stile moderno.\nDopo questo exploit, il trio di Amedeo Tommasi comincia a fare concerti jazz in tutta Italia, e suona con i migliori musicisti italiani di passaggio nella penisola.\nNel 1961 conosce Chet Baker, il famoso trombettista statunitense, ed entra a far parte del suo gruppo, composto interamente da musicisti europei di fama (Beno\u00eet Quersin, Franco Mondini, Ren\u00e9 Thomas, Bobby Jaspar). Con questo gruppo incide per la RCA Italiana un disco unanimemente considerato uno dei capolavori di Chet Baker, \"Chet is Back!\".\nNel 1963 partecipa alla trasmissione televisiva \"Gran Premio\" nella squadra del Friuli Venezia Giulia.\nDopo i numerosi concerti fatti con Chet Baker, Tommasi continua la sua attivit\u00e0 musicale all'estero, partecipando a tutti i principali festival del jazz europei, tra cui Comblain La Tour, Liegi, Koblenz, Bled, Jouan les Pins, per poi trasferirsi a Roma, dopo la laurea in Economia e Commercio.\nA Roma viene assunto come arrangiatore dalla RCA Italiana, e conosce tutto il mondo musicale nazionale, collaborando con numerosi arrangiatori e cantanti.\nCon Rita Pavone Tommasi fa una tourn\u00e9e in Inghilterra, dirigendo numerose orchestre per vari spettacoli televisivi. Fa anche una tourn\u00e9e europea con Mik\u012bs Theod\u014drak\u012bs (memorabile il concerto alla Royal Albert Hall) e suona all'Olympia di Parigi con Gianni Morandi.\nVerso la fine degli anni sessanta, Tommasi inizia a comporre musica da film, e, dopo alcuni film minori, collabora per circa 10 anni con il regista Pupi Avati, scrivendo le musiche di numerosi suoi film, tra cui \"Balsamus, l'uomo di Satana\", \"Thomas e gli indemoniati\", \"La mazurka del barone, della santa e del fico fiorone\", \"Bordella\", \"Tutti defunti... tranne i morti\", \"Le strelle nel fosso\", \"La casa dalle finestre che ridono\", oltre che a curare le musiche delle serie televisive \"Jazz Band\" e \"Cinema!!!\".\nL'attivit\u00e0 di Tommasi da quel periodo si \u00e8 rivolta al cinema e alla televisione. Ha composto le colonne sonore di numerosissimi documentari televisivi (tra cui, nel 1983, \"Italia in guerra\" di Massimo Sani) ed ha contribuito a moltissime trasmissioni. Ha collaborato con Bruno Biriaco alle musiche della trasmissione \"Piacere Raiuno\" (circa 300 puntate), ed ha composto le musiche per la versione italiana della soap opera \"Santa Barbara\" (circa 1000 puntate) e, pi\u00f9 successivamente ha composto le musiche originali del serial televisivo \"Passioni\" con Virna Lisi e Gigi Proietti, prodotto dalla Titanus, \"Un amore americano\" con Brooke Shields e Carlo delle Piane, \"Prigioniere del Cuore\" con Elisabetta Gardini, e la serie tv \"Non ho l'et\u00e0\" con Marco Columbro.\nPer oltre 20 anni Tommasi ha collaborato con Ennio Morricone fornendogli materiale sonoro elettronico per i suoi film, e successivamente ha collaborato con lui alla realizzazione delle musiche del film \"La leggenda del pianista sull'oceano\" di Giuseppe Tornatore. In questo film, Amedeo Tommasi ha composto 8 brani, tra cui il famoso \"Magic Waltz\" e \"Danny's Blues\", ed appare in un piccolo cameo nei panni di un accordatore di pianoforte.\nAmedeo Tommasi ha iniziato la sua carriera didattica con l'insegnamento dell'armonia Jazz alla scuola di musica St. Louis di Roma, inaugurando un sistema nuovo di insegnamento dell'armonia jazz, basato sulla riarmonizzazione dei famosi standard americani. In questo periodo, Tommasi insegnava ad una classe di oltre 150 allievi, che venivano da tutta Italia per assistere alle lezioni al St. Louis.\nTommasi ha avuto la cattedra di ear training e di armonia per 5 anni ai corsi estivi di Siena Jazz assieme ai migliori jazzisti italiani. Nel 1992 ha tenuto un corso estivo di jazz all'Accademia Chigiana di Siena, per i compositori classici, invitato dal Maestro Franco Donatoni. Nel 2003 ha tenuto uno stage di armonia jazz ed un concerto nel festival internazionale di Bled, e nell'estate del 2005 ha registrato il disco di jazz \"jam session in bled\" col famoso violinista classico Jernej Brence.\nNel 2010 ha partecipato al film documentario \"Pupi Avati, ieri oggi domani\" di Claudio Costa, dedicato al regista Pupi Avati che lo ha lanciato come compositore cinematografico. Il film \u00e8 stato presentato in anteprima al Festival di Bellaria.\nUna curiosit\u00e0: firmando con lo pseudonimo Amedeo Forte registra il pianoforte del brano \"Napule \u00e8\" di Pino Daniele, insieme a Roberto Spizzichino alla batteria e Piero Montanari al basso con i quali aveva formato un trio jazz."}
{"id": "1404095", "revid": "19330", "url": "https://it.wikipedia.org/wiki?curid=1404095", "title": "Marica (fiume)", "text": ""}
{"id": "1404096", "revid": "1005847", "url": "https://it.wikipedia.org/wiki?curid=1404096", "title": "Partito Comunista del Nepal (Unificato Marxista-Leninista)", "text": ""}
{"id": "1404105", "revid": "254059", "url": "https://it.wikipedia.org/wiki?curid=1404105", "title": "Maria Consolata Betrone", "text": "Biografia.\nNata da una numerosa e modesta famiglia, con essa Pierina si trasferisce nel 1917 a Torino dove, il 17 aprile 1929, entra in convento nel monastero delle Clarisse Cappuccine, prendendo appunto il nome di suor Maria Consolata.\nNel convento svolge i lavori di cuoca, portinaia e ciabattina e, una volta trasferita a Moncalieri, pure di infermiera e segretaria. Si dedica anche alla conversione dei \u00abpeccatori\u00bb, che chiamava \u00abmoribondi induriti dal rifiuto dei sacramenti\u00bb; in aggiunta presta servizio a sacerdoti e religiose in difficolt\u00e0.\nMuore a 43 anni; il suo corpo \u00e8 tumulato nella cappella esterna del monastero del Sacro Cuore di Moncalieri. \nL'8 febbraio 1995 \u00e8 stata aperta ufficialmente la fase diocesana del processo per la beatificazione, che si \u00e8 conclusa positivamente il 23 aprile 1999. Attualmente la documentazione \u00e8 al vaglio della Congregazione per le Cause dei Santi.\nSpiritualit\u00e0.\nIl suo padre spirituale Lorenzo Sales scrisse la spiritualit\u00e0 della piccolissima via d'amore di suor M. Consolata Betrone che racchiude:\n-L'atto incessante d\u2019amore \u201cGes\u00f9, Maria, vi amo, salvate anime\u201d\n-la Verginit\u00e0 della lingua dicendo solo quello che \u00e8 vero, necessario e utile\n-la Verginit\u00e0 della mente per non supporre niente che potrebbe disturbarmi inutilmente\n-la Verginit\u00e0 di cuore per non occuparmi di quello che manca di rispetto o di discrezione\n-uno sforzo pi\u00f9 importante del risultato\n-la Lotta contro i ripiegamenti dell\u2019anima su se stessa per accettare quello che mi capita di negativo a causa degli altri o delle circostanze\n-Il \u201cs\u00ec\u201d a tutti con il sorriso vedendo e trattando Ges\u00f9 in tutti.\n-Il \u201cs\u00ec\u201d col ringraziamento a tutto quanto Dio vuole e dispone."}
{"id": "1404108", "revid": "1305772", "url": "https://it.wikipedia.org/wiki?curid=1404108", "title": "Makedonia", "text": ""}
{"id": "1404120", "revid": "1305772", "url": "https://it.wikipedia.org/wiki?curid=1404120", "title": "Mayville", "text": ""}
{"id": "1404124", "revid": "287204", "url": "https://it.wikipedia.org/wiki?curid=1404124", "title": "Paul Shaffer", "text": "Biografia.\nNato in Canada, Shaffer fu uno dei primi componenti del cast del \"Saturday Night Live\", e spalla nonch\u00e9 conduttore musicale del \"David Letterman Show\".\nDal 1990 \u00e8 sposato con Cathy Vasapoli da cui ha avuto due figli: Victoria Lily (1993) e William (1999).\nLa carriera musicale.\nShaffer cominci\u00f2 la sua carriera musicale nel 1972 come direttore musicale di \"Godspell\", uno show di Broadway. Lo spettacolo vedeva come interpreti Victor Garber, Gilda Radner, Martin Short, Eugene Levy, Dave Thomas e Andrea Martin. Nel 1974 suon\u00f2 il pianoforte nello spettacolo \"The Magic Show\", sempre a Broadway, e dal 1975 al 1980 fu il direttore musicale del popolare programma televisivo della NBC \"Saturday Night Live\", con una breve interruzione nel 1977. Sebbene Shaffer suonasse il piano e guidasse le azioni della band, fu Howard Shore ad essere accreditato ufficialmente come direttore musicale del SNL tra il 1975 e il 1980. Shaffer in seguito apparve regolarmente nelle scenette comiche dello show. Shaffer occasionalmente lavor\u00f2 accanto ad alcuni membri del cast anche al di fuori del SNL: fu direttore musicale per John Belushi e Dan Aykroyd ogni volta che registravano o si esibivano come \"The Blues Brothers\". Lo stesso Shaffer apparve in \"\" film del 1998; era previsto che partecipasse al film originale \"The Blues Brothers\" nel 1980, ma all'epoca era impegnato con \"Gilda Live!\", uno show di Broadway.\nDal 1982, Shaffer \u00e8 stato direttore musicale del talk show di David Letterman e \"leader\" della \"Band Pi\u00f9 Calda Del Mondo\" del \"Late Night with David Letterman\" (1982\u20131993) sulla NBC, di cui ha anche composto la sigla, e direttore della \"CBS Orchestra\" per il \"Late Show with David Letterman\" (1993\u20132015) sulla CBS. Letterman sostenne che il passaggio alla CBS fu a causa della decisione della NBC di \"licenziare Paul per aver rubato un gessetto\" o per altre facezie. Shaffer ha inoltre condotto lo show alcune volte quando Letterman non era disponibile.\nShaffer \u00e8 direttore musicale e produttore della cerimonia di ammissione alla Rock and Roll Hall of Fame dal 1986 e ricopr\u00ec lo stesso ruolo nella cerimonia di chiusura dei Giochi Olimpici del 1996; \u00e8 stato direttore musicale anche di \"Fats Domino and Friends\", uno special via cavo, con Ray Charles, Jerry Lee Lewis e Ron Wood.\nShaffer ha pubblicato due album solisti, \"Coast to Coast\" del 1989 (che ebbe una nomination ai Grammy) e \"The World's Most Dangerous Party\" del 1993. Tra gli artisti con cui ha registrato, da citare: Donald Fagen, Grand Funk Railroad, Diana Ross, B.B. King, Cyndi Lauper, Carl Perkins, Y\u014dko Ono, Blues Traveler, Cher, Chicago, Robert Burns, George Clinton, Bootsy Collins, Robert Plant, Scandal, Warren Zevon, il trombettista jazz Lew Soloff, il sassofonista jazz Lou Marini e la leggenda \"bluegrass\" Earl Scruggs. Ha scritto e prodotto, insieme a Paul Jabara, la canzone \"It's Raining Men\" per le Weather Girls, numero due dei singoli in Inghilterra nel 1984 e numero uno nel Regno Unito nel \"remake\" del 2001 di Geri Halliwell.\nDal 2018 contribuisce ad inserire le musiche all'interno del programma \"Non c'\u00e8 bisogno di presentazioni\" di nuovo al fianco di David Letterman."}
{"id": "1404126", "revid": "767487", "url": "https://it.wikipedia.org/wiki?curid=1404126", "title": "Fratelli Sberlicchio", "text": "I Fratelli Sberlicchio erano un gruppo musicale italiano formatosi nel 1998 a Torino e scioltosi nel 2010.\nIl loro progetto \u201cTormentone Project\u201d acquista visibilit\u00e0 con il videoclip \"Parlami d'amore remix\", rivisitazione in chiave ironica dell'omonimo brano dei Negramaro.\nI brani riscuotono discreto successo sul web e sono stati trasmessi durante lo show radiofonico \"Sciambola!\" in onda su Radio Deejay condotto da Albertino, Digei Angelo e Roberto Ferrari.\nA marzo 2008, grazie alla reinterpretazione del brano sanremese \"Il mio amico\" di Anna Tatangelo partecipano alla trasmissione televisiva \"Quelli che il calcio\", condotta da Simona Ventura.\nHanno in totale realizzato tre album: \"Mucche pazze\" (2001), \"Discodelirio\" (2005) e \"Mesh-Up\" (2007).\nStoria del gruppo.\nIl nome \u00e8 tratto dalla parola dialettale \u201csberlicch\u00e8\u201d cio\u00e8 \u201cleccare in modo buffo\u201d e racchiude l'ideologia irriverente su cui si fonda il gruppo, che nacque nel 1998 fondato da Gianluca Marino, Alberto Drandi e Dino Mazzeo che contattarono musicisti a Torino.\nNel 1999 hanno registrato un demo tape dal titolo \"Tromba\". L'anno successivo pubblicano il primo singolo \"Ballo Ballo\", cover di un brano di Raffaella Carr\u00e0.\nNel 2001 esce il primo album, \"Mucche Pazze\" e la band si esibisce in concerti per l'Italia.\nNel 2002 ideano lo spettacolo teatrale \"Superclassifica Show\", presentato al teatro Colosseo di Torino. In seguito continuano i concerti anche in Svizzera. Tra la fine del 2003 e i primi mesi del 2004 i Fratelli Sberlicchio partecipano a diverse puntate della trasmissione televisiva \"Music Zoo\" in onda su rete All Music. Il 17 marzo 2005 il gruppo \u00e8 ospite di una puntata della trasmissione \"Markette\" condotta da Piero Chiambretti, in onda su La7.\nNotati dagli stessi Subsonica, il brano I cantieri su Torino viene citato da \"La Stampa\" e i Fratelli ottengono uno speciale sulla home page del sito di MTV; in seguito appaiono live durante le Olimpiadi invernali.\nA giugno il gruppo realizza le riprese del suo secondo videoclip \"El Diablo/The Beautiful People\". Nel marzo 2007, parallelamente al Festival di Sanremo, la band realizza l'operazione \"Sanremo Festival del Tarocco\" per notare le somiglianze dei brani con altri precedenti. Il 5 maggio 2007 esce \"Mesh Up\", terzo album.\nAd agosto gli Sberlicchio lanciano \"Parlami d'amore remix\", il primo episodio di una serie di videoclip parodistici definita \u201cTormentone Project\u201d. Il brano \u00e8 il rifacimento in chiave ironica del tormentone estivo \"Parlami d'amore\" dei Negramaro, futuri vincitori del Festivalbar e ottiene successo su YouTube tanto da essere trasmesso da Radio Deejay. A questo fanno seguito a settembre \"Cambio posizione\", remix di \"Cambio direzione\" di Francesco Renga e ad ottobre \"Il badile\", parodia del brano \"+ stile\" di J-Ax e The Styles. Il quarto episodio arriva a novembre con \"La manutenzione\", remix del singolo \"La glaciazione\" dei Subsonica.\nNel febbraio 2008 durante il periodo di Sanremo i Fratelli lanciano la seconda edizione di \"Sanremo Festival del Tarocco\". Quest'anno a ospitare i \u201cplagi\u201d svelati dal gruppo \u00e8 Radio Deejay. Quindi esce il brano \"Il luogo comune \u00e8 mio amico\", parodia del brano \"Il mio amico\" della seconda classificata in gara Anna Tatangelo, che eseguono live sul palco di \"Quelli che il calcio\".\nNell'estate 2008 esce \"Non ti scordar mai di me remix\", parodia del fenomeno musicale Giusy Ferreri, uscita da X Factor. A novembre, in sostegno della protesta degli studenti universitari contro il Decreto Gelmini, realizzano il remix di \"Love Show\" dei Sonohra, che si trasforma in \"School show\"."}
{"id": "1404130", "revid": "1305772", "url": "https://it.wikipedia.org/wiki?curid=1404130", "title": "Changes", "text": ""}
{"id": "1404134", "revid": "1522738", "url": "https://it.wikipedia.org/wiki?curid=1404134", "title": "Min Farshaw", "text": ""}
{"id": "1404138", "revid": "287204", "url": "https://it.wikipedia.org/wiki?curid=1404138", "title": "Ferrante Aporti", "text": "Biografia.\nFerrante Aporti nasce il 20 novembre 1791 a San Martino dall'Argine (Mantova) da Giuseppe Aporti, avvocato e piccolo proprietario terriero, e da Giuseppa Isalberti. La sua era una delle tipiche famiglie della borghesia mantovano-cremonese che vivevano di attivit\u00e0 professionali e con le rendite della terra. Primo di sei fratelli, viene avviato dal padre alla carriera ecclesiastica: nel 1804 entra nel seminario di Cremona, dove nel 1815 riceve gli ordini sacerdotali. Si distingue soprattutto negli studi di teologia, metafisica, fisica e matematica; per questo nel 1816 viene accettata la sua iscrizione presso l'Istituto superiore per la formazione del clero secolare a Vienna (\u00abFrintaneum\u00bb), dove risiede per tutto il periodo; nel contempo frequenta il corso di specializzazione in pedagogia al \"Collegio Theresianum\" dove era stato introdotto nel 1810.\nAporti non condivide l'indirizzo dominante dell'istituto, orientato a formare preti che siano soprattutto servitori dello stato asburgico. Perci\u00f2, non disposto a giurare fedelt\u00e0 a dottrine non in linea coi principii della Chiesa cattolica, rinuncia a conseguire la laurea e nel 1819 torna a Cremona.\nIl vescovo Omobono Offredi gli affida le cattedre di Storia ecclesiastica ed Esegesi biblica nel seminario diocesano; contemporaneamente l'amministrazione austriaca lo nomina direttore delle scuole elementari maggiori e ispettore scolastico provinciale.\n\u00c8 da questo momento che Aporti individua la sua missione nell'attivit\u00e0 educativa, intesa come lotta all'ignoranza, la vera ed unica origine dei mali dell'uomo, della societ\u00e0 e della patria. Il sacerdote imposta nuove strutture, nuovi metodi, nuovi modelli educativi; nel giro di pochi anni amplia la sua scuola elementare, tiene corsi per i maestri, apre le scuole festive di disegno e architettura, presenta un progetto di riforma per creare gli istituti tecnici, promuove la diffusione di istituzioni educative sul territorio cremonese.\nNel frattempo intrattiene contatti epistolari con intellettuali lombardi, si aggiorna costantemente sulle nuove esperienze educative europee ed approfondisce gli studi teologici e pedagogici, dando alle stampe molti articoli e saggi.\nL'attenzione per la condizione di abbandono dei bambini appartenenti alle classi popolari lo induce a fondare a Cremona, nel 1828, il secondo \"asilo d'infanzia\" in Italia, a pagamento, per alunni da due anni e mezzo a sei anni.\nNel 1830 apre la prima scuola infantile gratuita, finanziata dal governo austriaco e dalle autorit\u00e0 scolastiche.\nL'iniziativa si diffonde in pochi anni nel resto del Lombardo-Veneto, in.\nNel 1834 apre a San Martino dall'Argine la prima scuola infantile rurale. Quasi tutti i centri fanno capo a don Ferrante, che nel frattempo promuove anche scuole per sordomuti, ciechi e orfani del colera. L'istituzione dell'asilo suscita dibattiti in tutta Italia e impegna Aporti a pubblicare articoli su diverse riviste e a rispondere ai molti che scrivevano per chiedere spiegazioni. La sua fama si diffonde e viene invitato da numerosi intellettuali, politici e regnanti in tutta la penisola per illustrare la sua iniziativa.\nLe istituzioni aportiane si diffondono in tutta Italia, meno che nello Stato Pontificio, proibite nel 1837 a causa di timori e pregiudizi.\nNel 1844 re Carlo Alberto di Savoia lo chiama a Torino a tenere il primo corso di \"Metodo per gli insegnanti elementari\" all'Universit\u00e0 della capitale sabauda. Nello stesso anno apre a San Martino dall'Argine il primo istituto tecnico agrario.\nNel 1846 riceve la Legion d'onore, su proposta del ministro francese dell'Istruzione Salvandy, probabilmente su pressione della zia Emilie Mallet, che era alla testa del movimento dei fondatori delle \"Salles d'asile\", i quali vedevano nell'Aporti un punto di riferimento per l'organizzazione degli asili.\nLa sua attivit\u00e0, che lo porta a schierarsi a favore dell'innovazione in campo educativo, gli procura l'apprezzamento degli ambienti liberali. Nel 1848 si espone a favore del Risorgimento italiano firmando l'appello che chiede a Carlo Alberto di Savoia di intervenire nei moti contro l'Impero austriaco. In realt\u00e0 l'appello viene rinvenuto in minuta, ma non si ha notizia sul fatto che sia stato realmente reso noto. Al rientro degli austriaci a Cremona, \u00e8 costretto a rifugiarsi a Torino assieme alla famiglia e non otterr\u00e0 mai la grazia e il consenso al rientro come invece accadde a molti altri. Questo probabilmente perch\u00e9 era un funzionario asburgico e quindi il suo \u00e8 stato ritenuto un reato di alto tradimento.\nLa sua candidatura ad arcivescovo di Genova viene attaccata polemicamente costringendolo a rinunciare. Il governo sabaudo gli affida l'incarico di gestire l'istruzione pubblica (in qualit\u00e0 di presidente del Consiglio universitario); nel 1856 il re lo nomina senatore. La mancata nomina ad arcivescovo, anzi la sua spontanea rinuncia alla carica \u00e8 dovuta all'opera di dissuasione fatta dal segretario per gli Affari ecclesiastici della Santa Sede monsignor Giovanni Corboli Bussoli, con la scusa della sua manifesta impreparazione data dalla stesura di un manoscritto finalizzato alla stampa e rivolto alla conversione degli ebrei. L'Aporti aveva utilizzato allo scopo alcuni passi della \u00abBibbia Diodati\u00bb, una versione in lingua italiana della Bibbia realizzata nel 1607 da Giovanni Diodati, protestante lucchese in esilio a Ginevra. Tale traduzione non era autorizzata dalla Chiesa cattolica. Nei fatti, comunque, la Chiesa non poteva approvare la nomina ad arcivescovo di un personaggio che l'Austria considerava un traditore.\nNei suoi ultimi anni Aporti continua a dedicarsi con passione instancabile alla sua attivit\u00e0 di studioso e di promotore di istituzioni educative, scrivendo testi, articoli e lettere di teologia e pedagogia, anche quando nel 1857 viene posto in aspettativa.\nMuore a Torino il 29 novembre 1858.\nMetodo pedagogico.\nL'asilo doveva:\nOrari, contenuti e organizzazione della scuola gli stessi della scuola elementare: ingresso alle ore 8:00 e uscita alle ore 17:00.\nIl primo asilo di Aporti \u00e8 anteriore al \"giardino d'infanzia\" di Frobel (1840).Nell'educazione intellettiva di Aporti \u00e8 presente il principio dell'intuizione affermato da Pestalozzi.\nAporti considerava l'Asilo un'importante occasione di prevenzione sociale e di prima educazione, soprattutto, per coloro che non potevano godere dell'educazione scolastica.\nLe attivit\u00e0 che variavano ogni mezz'ora, venivano organizzate in questo modo: appello, preghiera e canto; colazione ricreazione, nomenclatura, gioco e preghiera; aritmetica, catechismo e sacre scritture, pranzo ricreazione e preghiera; alfabeto in prima classe, scrivere in seconda e terza, canto e merenda, ginnastica e merenda.\nL'esercizio della nomenclatura si basa sul metodo dimostrativo di presentare gli oggetti comuni, nominarli e mostrarne qualit\u00e0 ed usi.\nLa storia sacra si insegna per mezzo di tabelloni illustrati, gli esercizi preliminari prevedono la corretta pronuncia di suoni alfabetici, sillabici e il tracciare le aste, poich\u00e9 lettura e scrittura si insegnano solo nell'ultimo anno, ci si abitua al calcolo numerando le cose concrete mentre in terza si apprendono le quattro operazioni, le frazioni le misure, i pesi e le monete.\nOggi il carcere minorile di Torino \u00e8 intitolato alla sua memoria."}
{"id": "1404139", "revid": "1305772", "url": "https://it.wikipedia.org/wiki?curid=1404139", "title": "Marcos", "text": ""}
{"id": "1404150", "revid": "767487", "url": "https://it.wikipedia.org/wiki?curid=1404150", "title": "The Velvet Underground (album)", "text": "The Velvet Underground \u00e8 il terzo album dei Velvet Underground, il primo con in formazione Doug Yule, che sostituisce John Cale, e il primo con l'etichetta MGM Records (i due dischi precedenti erano stati pubblicati con la Verve Records, storica etichetta jazz e sussidiaria della MGM).\nNel 2003 la rivista \"Rolling Stone\" ha inserito il disco al 314\u00ba posto nella sua classifica dei migliori 500 album della storia.\nIl disco.\n\u00c8 stato registrato nell'autunno 1968 ai TTG Studios di Hollywood, piuttosto velocemente dopo la dipartita di John Cale. Con il solo Lou Reed al comando l'album segna un radicale cambiamento nel suono e nell'approccio, avvicinandosi ad un taglio pi\u00f9 propriamente rock. Abbondano le canzoni \"lente\" e sull'intero album aleggia un'atmosfera ovattata.\nLa forte influenza precedente di Andy Warhol \u00e8 diminuita: gli unici legami degni di nota con la Factory warholiana sono solo le fotografie di copertina di Billy Name e la traccia d'apertura, \"Candy Says\", sulla transessuale Candy Darling (che in seguito apparir\u00e0 tra i protagonisti di un'altra canzone di Lou Reed nel 1972, \"Walk on the Wild Side\").\nProduzione.\nA proposito dell'album, Il leader del gruppo Lou Reed disse: \u00abEro fermamente convinto che non avremmo dovuto fare un altro \"White Light/White Heat\". Pensavo che sarebbe stato un terribile errore, e ci credevo veramente. Pensai che dovessimo mostrare un lato diverso di noi stessi. Tuttavia, rischiavamo di diventare una band \"monodimensionale\", e ci\u00f2 doveva essere evitato ad ogni costo\u00bb. Ricordando il periodo delle sessioni per il disco, la batterista Maureen Tucker disse: \u00abEro felice della nuova direzione che stavamo prendendo e della rinnovata calma che aleggiava nel gruppo, speravamo in un futuro migliore, sperando di piacere al pubblico e che qualche casa discografica ci promuovesse rendendoci finalmente giustizia\u00bb. Doug Yule cos\u00ec si espresse circa la lavorazione dell'album: \u00abfu molto divertente. Le sessioni in studio furono costruttive, felici e creative, tutti collaboravamo insieme\u00bb.\nMissaggi differenti.\nL'album \u00e8 stato prodotto dalla band stessa e pubblicato in due differenti versioni di missaggio stereo: una fatta dall'ingegnere del suono Val Valentin dello staff TTG e l'altra dallo stesso Reed, denominata \"closet mix\" (mix da stanzino, chiuso) dal chitarrista Sterling Morrison. Egli infatti pensava che il mix di Lou Reed avesse un suono debole, racchiuso, come paralizzato. Nel mix di Valentin le percussioni o la batteria sono solitamente poste al centro, mentre nel mix di Reed in molte tracce le percussioni sono poste su un unico canale (tipico della maggior parte delle registrazioni degli anni '60). Le due versioni possono inoltre essere distinte per l'uso di differenti registrazioni di \"Some Kinda Love\", che nel mix di Valentin \u00e8 anche venti secondi pi\u00f9 lunga. Vi sono poi altre diversit\u00e0 meno ovvie.\nLa pubblicazione originale in Gran Bretagna \u00e8 il \"Valentin mix\". La prima versione statunitense ha invece il mix di Lou Reed; tuttavia i tempi delle tracce elencati in questa edizione corrispondono maggiormente al mix di Valentin, forse ad indicare che la versione di Reed era stata pubblicata per errore. La riedizione dell'LP negli Stati Uniti nel 1985 usa il Valentin mix; altre riedizioni in LP variano. La pubblicazione in CD usa anch'essa la versione di Valentin; l'unica eccezione \u00e8 nel 4\u00ba disco del box set uscito nel 1995 \"Peel Slowly and See\", che presenta il Reed mix.\nCopertina.\nL'album, conosciuto anche come \"The Grey Album\" (L'album grigio) a causa del colore della copertina, presenta sulla cover una foto della band (con in formazione Doug Yule) scattata da Billy Name, fotografo ufficiale della Factory, dove i membri del gruppo sono comodamente adagiati su un divano in una stanza dalle luci soffuse. L'artwork finale della copertina fu opera di Dick Smith, all'epoca membro dello staff artistico della MGM/Verve.\nDescrizione dei brani.\n\"Candy Says\".\nDelicata ballata dedicata alla transessuale Candy Darling, star della Factory di Andy Warhol, morta di cancro a causa delle iniezioni di ormoni femminili a cui si sottoponeva. Sul disco il brano \u00e8 cantato da Doug Yule, poich\u00e9 Reed si era rovinato la voce esibendosi troppo dal vivo. Lou Reed ha definito il brano: \u00abprobabilmente una delle migliori canzoni che abbia mai scritto\u00bb.\n\"What Goes On\".\nBriosa canzone pop-rock sugli alti e bassi di una relazione amorosa. Un assolo di chitarra quasi new wave, in anticipo sui tempi, impreziosisce il brano.\n\"Some Kinda Love\".\nLenta e blueseggiante canzone sulle sperimentazioni in campo \"sessuale\". In seguito Reed riprender\u00e0 una strofa del testo (\"Between thought and expression\") per utilizzarla come titolo per la raccolta dei suoi testi scelti pubblicata nel 1992 e per l'omonimo box set retrospettivo sulla sua carriera musicale. La versione del Valentin mix \u00e8 una take completamente differente del brano rispetto a quella del \"closet mix\" di Lou Reed.\n\"Pale Blue Eyes\".\nUna delle pi\u00f9 tenere e dolci canzoni d'amore mai scritte da Lou Reed. Dedicata al suo primo amore Shelley Albin, all'epoca sposata con un altro.\nIl significato del testo \u00e8 tanto profondo e personale che Sterling Morrison, quando Reed la suon\u00f2 davanti a lui per la prima volta, gli disse:\n\"Jesus\".\nUna ballata in forma di laica invocazione di salvezza esistenziale. Lou Reed stesso si stup\u00ec di aver scritto una specie di inno religioso a met\u00e0 tra il folk, il country-blues e il gospel.\n\"Beginning to See the Light\".\nFrenetico e divertito rock in cui il narratore ci informa di \"iniziare a vedere la luce\" in fondo al tunnel.\n\"I'm Set Free\".\nUna malinconica canzone sulla fine di una relazione. Il protagonista si sente ora libero dai legami costrittivi della vecchia relazione e prospetta a se stesso nuove relazioni che, per\u00f2, diventeranno inevitabilmente come quella appena conclusasi.\n\"That's the Story of My Life\".\nBrano dalla melodia quasi vaudeville, cantato da Lou Reed con una voce piena di amarezza, che contrasta con l'atmosfera cupa della canzone precedente. Il \"Billy\" citato nella canzone, \u00e8 Billy Name (vero nome Billy Linich), fotografo della Factory di Warhol con cui Reed ebbe una relazione omosessuale all'epoca della registrazione dell'album.\n\"The Murder Mystery\".\nAvanguardistico esperimento sonoro in cui due testi differenti vengono recitati (pi\u00f9 che cantati) contemporaneamente nei canali stereo destro e sinistro su un tappeto sonoro fatto di musica dissonante. Uno degli esperimenti pi\u00f9 curiosi del gruppo, effettuato nonostante il grande \"sperimentatore\" della band, John Cale, avesse gi\u00e0 lasciato i Velvet Underground da tempo.\n\"After Hours\".\nCantata sull'album dalla batterista del gruppo Maureen Tucker, a cui Reed affid\u00f2 il cantato perch\u00e9 riteneva avesse un tono di voce molto pi\u00f9 \"innocente\" del suo per poterne cantare il testo. \u00c8 una ode agli \"after hours\", i locali aperti tutta la notte, che parla di solitudine, depressione e alcolismo, la protagonista si rifugia in un bar notturno per non dover vedere la luce del giorno, osserva gli altri divertirsi e ballare ma lei non ci riesce. Il tutto cantato su una straniante melodia cabarettistica. La versione mixata da Lou Reed ha un approccio pi\u00f9 folk-blues rispetto a quella del Valentin mix.\nTracce.\nTutte le canzoni sono state scritte da Lou Reed e arrangiate dai Velvet Underground:"}
{"id": "1404166", "revid": "6923", "url": "https://it.wikipedia.org/wiki?curid=1404166", "title": "Aermacchi (azienda)", "text": "LAermacchi \u00e8 stata una azienda attiva nel campo aeronautico e, a partire dal secondo dopoguerra fino ai primi anni settanta, anche nel settore della costruzione di motociclette. A fine 2002 viene acquistata da Finmeccanica ed infine nel 2012 diventa Alenia Aermacchi.\nStoria.\nLa Fratelli Macchi era un'azienda familiare fondata a Varese da Giovanni e Agostino Macchi, nella seconda met\u00e0 del XIX secolo, per la costruzione di carrozze e omnibus a traino animale, dalla quale discendono le omonime imprese produttrici di motociclette, autobus, aerei e altre realizzazioni meccaniche.\nAgli inizi del XX secolo, sotto il segno della grande rivoluzione tecnica portata dall'avvento degli automobili, l'azienda era gestita dai discendenti dei fondatori, i fratelli Giovanni, Giuseppe, Enrico e Giulio Macchi che decisero di costituire, il 19 giugno 1905, la Societ\u00e0 Anonima Fratelli Macchi - Carrozzeria, Automobili e Ruotificio, indirizzando la produzione verso le nuove tecnologie e riuscendo a reperire gli ingenti capitali necessari, forniti da investitori di Milano e Varese, pi\u00f9 un limitato apporto del 3,75% della \"Banca di Busto Arsizio\" unico istituto di credito a partecipare all'atto costitutivo.\nL'attivit\u00e0 di carrozzeria ebbe scarsi risultati in campo automobilistico, ma si svilupp\u00f2 grandemente in quello delle forniture ferroviarie e il ruotificio ottenne grandi commesse dall'esercito per equipaggiare la nuova artiglieria trainata.\nIn seguito alla guerra italo-turca, ove per la prima volta fu sperimentato l'impiego di automobili e aerei, il ministero della difesa aveva bandito, nell'ottobre 1912, un concorso per la fornitura di aerei militari. Il pioniere del motorismo Carlo Felice Buzzi convinse Giulio Macchi a realizzare una \"joint venture\" con la francese \"Societe Anonyme des Etablissements Nieuport\" che prese corpo, il 1\u00ba maggio 1913, con la fondazione a Varese della Societ\u00e0 Anonima Nieuport-Macchi.\nDal 1945 si dedica anche alla produzione di veicoli terrestri con la presentazione di un motocarro a tre ruote dal nome di \"Macchi MB1\" che si differenziava dalla produzione del periodo per vari accorgimenti tecnici. Innanzitutto per la presenza di una comoda cabina chiusa, di un volante anzich\u00e9 del manubrio di derivazione motociclistica e per il comfort di marcia garantito dall'impianto di sospensioni progettate usufruendo della notevole esperienza aeronautica.\nLa produzione del motocarro (o autocarro a tre ruote per le leggi del tempo) continu\u00f2 come unico modello in produzione sino al 1951 anno in cui venne presentato lo scooter a ruote alte \"Macchi 125 N\". Originalit\u00e0 di questo modello era la presenza di un portaoggetti, incernierato sul canotto dello sterzo che poteva essere aganciato davanti al sellino, trasformandolo in motoveicolo classico, oppure abbassato lascianado la zona delle gambe aperta come uno scooter.\nProgettista era l'ing. Lino Tonti, geniale tecnico romagnolo che collabor\u00f2, anni dopo, anche alle fortune della Moto Guzzi.\nNel 1961 l'azienda accorci\u00f2 il proprio nome in Aermacchi.\nUna complessiva ristrutturazione condusse l'azienda, nel 1981, a riorganizzarsi come holding Aermacchi SpA, per essere in seguito acquistata da Finmeccanica nel 2002 ed infine nel 2012 diventare Alenia Aermacchi.\nAeromobili.\nInizialmente, la Societ\u00e0 Anonima Nieuport-Macchi si occupava della costruzione, su licenza, di un famoso caccia della prima guerra mondiale, il francese Nieuport Type 11 B\u00e9b\u00e9. Con la fine della guerra, e di conseguenza con la riduzione dei consistenti ordini militari, l'azienda si specializz\u00f2 nella costruzione di idrovolanti, inizialmente convertendo i suoi aerei militari per l'utilizzo in ambito civile, ad esempio nel trasporto di passeggeri e posta. Durante il periodo delle corse di velocit\u00e0 (iniziato in Italia dal 1919) gli aerei della Macchi furono i primi a superare la barriera dei 400, 500 e infine dei 700\u00a0km/h. Negli anni venti l'azienda cambi\u00f2 nome in Aeronautica Macchi.\nDurante il periodo della seconda guerra mondiale vennero prodotti alcuni dei pi\u00f9 famosi caccia italiani: l'M.C.200, l'M.C.202 e l'M.C.205. Soprattutto quest'ultimo si rivel\u00f2 un avversario davvero temibile per gli aerei alleati, mentre il primo non disponeva di un motore abbastanza potente e il secondo aveva un armamento che col progredire del conflitto risult\u00f2 insufficiente per affrontare gli avversari.\nSu licenza furono costruiti numerosi Trimotori S.M.79 \"Il Gobbo Maledetto\", molti dei quali presso lo stabilimento aeronautico Aeronautica Umbra S.A. di Foligno, che produceva anche gli S.M.81. L' A.U.S.A. ha tra l'altro progettato e costruito un caccia, l'AUT 18, ma solo in prototipo.\nDalla met\u00e0 degli anni cinquanta l'Aermacchi concentr\u00f2 le sue ricerche e i suoi sforzi produttivi nella costruzione di un aereo da addestramento per i piloti militari: nacque cos\u00ec l'Aermacchi MB-326, che si rivel\u00f2 un ottimo aereo. Il suo successo si riflette nei volumi di vendita: 800 MB-326 entrarono in servizio in 14 forze aeree diverse.\nIl successore del 326 \u00e8 l'Aermacchi MB-339, la risposta dell'azienda a delle specifiche richieste dell'Aeronautica Militare Italiana\nHa partecipato anche ai programmi di sviluppo e produzione dell'AMX, G.222, C-27J Spartan, del cacciabombardiere Panavia Tornado e dell'Eurofighter Typhoon.\nHa avuto e ha tuttora un ruolo attivo anche nello sviluppo e produzione delle gondole dei motori per gli aerei commerciali Boeing 787, Airbus A330, A318, A319, A320, A321, per il nuovo A380 e per i jet d'affari Dassault Falcon 900, 2000 ed 7X.\nNel 1997 l'Aermacchi acquista un'altra famosa azienda aeronautica, la SIAI-Marchetti, e i relativi progetti, come ad esempio l'SF-260; diventa cos\u00ec l'azienda leader nella costruzione di aeroplani da addestramento.\nL'Aermacchi ha esteso il suo campo di interesse anche nell'aviazione civile, collaborando dapprima con la tedesca Dornier per la costruzione del Do 328, e successivamente nel settore delle prese d'aria e capottature per le gondole motore di vari propulsori adottati da aerei civili.\nIl suo pi\u00f9 recente prodotto aeronautico \u00e8 costituito dall'addestratore bireattore transonico Aermacchi M-346, per il quale \u00e8 stata scelta la denominazione commerciale \"Master\".\nLa sede attuale della ditta \u00e8 situata nell'aeroporto \"Arturo Ferrarin\" di Venegono Inferiore, che oltre a ospitare la fabbrica del gruppo Finmeccanica \u00e8 anche luogo di collaudo.\nVeicoli.\nFino al 1955 la produzione industriale era imperniata sul Macchi MB1 e Macchi 125 N e sulle loro derivazioni; in quell'anno venne presentata invece la \"Chimera\", una due ruote quasi avveniristica per i tempi, in cui venivano presentate delle soluzioni aerodinamiche all'avanguardia. Assieme a queste veniva segnato anche il passaggio dal motore a due tempi che equipaggiava le prime produzioni a quello a quattro tempi che equipaggiava l'ultima nata. Un'altra caratteristica molto interessante della Chimera era la presenza, sul posteriore, di un ammortizzatore singolo, soluzione inedita a quell'epoca e che diventer\u00e0 di produzione comune solo diversi anni dopo.\nSempre nella seconda met\u00e0 degli anni cinquanta la casa di Schiranna si dedica alla progettazione e costruzione di motociclette destinate ai record di velocit\u00e0, molto in voga nel periodo anche e soprattutto come cassa di risonanza. Ancora oggi il record stesso risulta detenuto dalla casa varesina per quanto riguarda i motocicli di cilindrata 75\u00a0cm\u00b3, conquistato nel 1955 da Massimo Pasolini su LinTo-Aermacchi Record, utilizzando come percorso un tratto dell'Autostrada dei Laghi.\nDal progetto della Chimera presero origine anche le prime serie di modelli che si fregiarono del nome \"Ala\", \"Ala Rossa\", \"Ala Bianca\" (entrambe di 175\u00a0cm\u00b3), \"Ala Azzurra\", \"Ala Verde\" (di 250\u00a0cm\u00b3). Al top della gamma, per prestazioni, si poneva l\"Ala d'Oro\" (di 175 e 250\u00a0cm\u00b3, successivamente anche 350\u00a0cm\u00b3), utilizzata, con poche modifiche rispetto alla versione di serie, in varie competizioni motociclistiche del tempo (Motomondiale incluso), con piloti del calibro di Pasolini, Pagani, Milani e Visenzi.\nIl rapporto con Harley-Davidson.\nIl 1960 segn\u00f2 una data importante nella storia Aermacchi settore motociclistico, innanzitutto con la separazione del reparto dalla casa madre e con la successiva formazione di una joint venture paritetica sul territorio italiano con uno dei marchi storici mondiali, l'Harley-Davidson. Tale forma di collaborazione continuer\u00e0 poi sino al 1972.\nLa Aermacchi Harley-Davidson S.p.A. con sede legale a Milano e stabilimenti produttivi a Varese intendeva promuovere la vendita dei modelli italiani, di piccola cilindrata, negli USA affiancando la produzione di grosse cilindrate da sempre fiore all'occhiello della casa di Milwaukee. Tutti i modelli in produzione avevano pi\u00f9 o meno le stesse caratteristiche tecniche generali: motore monocilindrico orizzontale a quattro tempi con distribuzione ad aste e bilancieri, cambio a quattro velocit\u00e0 (eccezione era la \"Ala Verde\" che si pu\u00f2 fregiare del titolo di prima moto di serie fornita di 5 rapporti), telaio monotrave tubolare, forcella anteriore telescopica e forcellone posteriore con due ammortizzatori. L'eccezione \u00e8 naturalmente costituita dai vari modelli di scooter, che nel frattempo con il \"Brezza\" si erano convertiti alle ruote piccole sul modello Vespa e Lambretta, e dai motocarri che continuavano ad essere prodotti con marchio della casa.\nNel 1969 venne presentata una moto completamente nuova, la \"350 GTS\", con linee moderne e che fu l'ispiratrice di molti altri modelli successivi anche nelle cilindrate minori. Tra le modifiche estetiche pi\u00f9 appariscenti rispetto al passato vi era la presenza di un manubrio pi\u00f9 alto e di un serbatoio a goccia. L'anno precedente, invece, aveva visto il ritorno dell'Aermacchi ai motori a due tempi, con l\"Aletta 125\", che avr\u00e0 una discreta fortuna commerciale (specialmente in America) e sportiva (la \"Aletta Oro\" impegnata nel motomondiale Classe 125).\nIl decennio 1960-1970 vide anche l'impegno della casa nelle varie corse motociclistiche, sia in quelle di regolarit\u00e0 che in quelle su pista. Tra i piloti che esordirono proprio con la casa di Schiranna uno dei pi\u00f9 famosi fu Renzo Pasolini nel 1962.\nL'inizio degli anni settanta furono un'altra delle date fondamentali per le attivit\u00e0 motociclistiche della Aermacchi. In contemporanea si dovette registrare un periodo di forte tensione nel mercato motociclistico europeo con lo sbarco in forze delle case motociclistiche nipponiche e d'altra parte un periodo di forte crisi all'interno della Harley Davidson che dovette affrontare vari passaggi di propriet\u00e0.\nIl disimpegno della casa madre.\nQuesta crisi di mercato, unita all'espansione delle commesse del settore aeronautico, fece s\u00ec che la casa madre decidesse di disimpegnarsi dal settore motociclistico e il risultato fu l'uscita completa dal settore del nome Aermacchi e la scissione dell'accordo con la casa statunitense, che nel corso del 1972 divent\u00f2 unica proprietaria della fabbrica della Schiranna. L'attivit\u00e0 in questo campo prosegu\u00ec con una nuova societ\u00e0, la AMF-Harley-Davidson (che sta per American Machinery Foundry - Harley-Davidson), destinata in ogni caso pur essa ad una vita piuttosto breve, fino al 1978 anno in cui la AMF-HD decide di cessare la propria produzione in Italia e pone in liquidazione l'azienda. Dalle sue ceneri, nell'autunno 1978, i fratelli Claudio e Gianfranco Castiglioni danno vita alla Cagiva rilevando la fabbrica di Schiranna e garantendo un futuro agli operai che vi lavoravano."}
{"id": "1404173", "revid": "117957759", "url": "https://it.wikipedia.org/wiki?curid=1404173", "title": "Samuel Frederick Gray", "text": "Gray fu l'autore di \"The Natural Arrangement of British Plants\" (1821). Fu padre di due zoologi, John Edward Gray e George Robert Gray."}
{"id": "1404174", "revid": "184755", "url": "https://it.wikipedia.org/wiki?curid=1404174", "title": "Johnny Ola", "text": ""}
{"id": "1404186", "revid": "298055", "url": "https://it.wikipedia.org/wiki?curid=1404186", "title": "Jack Woltz", "text": ""}
{"id": "1404187", "revid": "30274", "url": "https://it.wikipedia.org/wiki?curid=1404187", "title": "Numeri pseudocasuali", "text": ""}
{"id": "1404193", "revid": "267975", "url": "https://it.wikipedia.org/wiki?curid=1404193", "title": "San Marcos", "text": ""}
{"id": "1404200", "revid": "228587", "url": "https://it.wikipedia.org/wiki?curid=1404200", "title": "Milton", "text": ""}
{"id": "1404202", "revid": "110157", "url": "https://it.wikipedia.org/wiki?curid=1404202", "title": "Minnewaukan", "text": "Minnewaukan \u00e8 un centro abitato (\"city\") degli Stati Uniti, capoluogo della Contea di Benson nello Stato del Dakota del Nord. Nel censimento del 2000 la popolazione era di 318 abitanti. La citt\u00e0 \u00e8 stata fondata nel 1884.\nGeografia fisica.\nSecondo i rilevamenti dell'United States Census Bureau, la localit\u00e0 di Minnewaukan si estende su una superficie di 0,70\u00a0km\u00b2, tutti occupati da terre.\nPopolazione.\nSecondo il censimento del 2000, a Minnewaukan vivevano 318 persone, ed erano presenti 87 gruppi familiari. La densit\u00e0 di popolazione era di 447 ab./km\u00b2. Nel territorio comunale si trovavano 199 unit\u00e0 edificate. Per quanto riguarda la composizione etnica degli abitanti, l'86,16% era bianco e il 9,75% era nativo. L'1,26% apparteneva ad altre razze e il 2,83% a pi\u00f9 di una. La popolazione di ogni razza ispanica corrispondeva all'1,57% degli abitanti.\nPer quanto riguarda la suddivisione della popolazione in fasce d'et\u00e0, il 22,3% era al di sotto dei 18, il 4,1% fra i 18 e i 24, il 26,4% fra i 25 e i 44, il 28,9% fra i 45 e i 64, mentre infine il 18,2% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 107,8 maschi."}
{"id": "1404215", "revid": "287204", "url": "https://it.wikipedia.org/wiki?curid=1404215", "title": "Nilo (disambigua)", "text": ""}
{"id": "1404216", "revid": "122277717", "url": "https://it.wikipedia.org/wiki?curid=1404216", "title": "Pier Maria Pasinetti", "text": "\u00c8 stato docente universitario di Letteratura Comparata e di Lingua Italiana negli Stati Uniti. Si \u00e8 anche occupato, in vari modi, di cinema.\nBiografia.\nPier Maria Pasinetti nasce a Venezia nel 1913 da una famiglia benestante e in vista. Il padre Carlo \u00e8 uno stimato primario ospedaliero; il nonno Guglielmo Ciardi e gli zii Giuseppe e Emma Ciardi sono noti pittori; il fratello Francesco Pasinetti diventer\u00e0 un famoso cineasta, storico e teorico del cinema, e sar\u00e0 tra i fondatori del Centro Sperimentale di Cinematografia di Roma.\nGiovanissimi (1932), i due fratelli fondano \"Il Ventuno\", gazzetta culturale che diventer\u00e0 una rivista di punta nell'ambito delle iniziative dei GUF (Gruppi Universitari Fascisti) che all'epoca gestivano quasi tutti gli aspetti della vita studentesca e giovanile.\nPier Maria si laurea in lettere a Padova con una tesi su James Joyce documentata anche grazie a due lunghi soggiorni in Inghilterra e in Irlanda durante i quali apprende alla perfezione l'inglese, che diventer\u00e0 la sua seconda lingua. In quel periodo inizia a collaborare alla terza pagina della \"Gazzetta del Popolo\". Dopo la laurea compie il suo primo viaggio negli Stati Uniti e si innamora di quel paese. Nel 1938 \u00e8 in Germania in qualit\u00e0 di lettore di italiano presso l'universit\u00e0 di Berlino, dove \u00e8 testimone oculare della \"notte dei cristalli\" (9-10 novembre 1938); in seguito insegna italiano anche a Gottinga (fra il 1940 e il 1942) e poi in Svezia (fra il 1942 e il 1946).\nDopo la guerra, nel 1946, si reca nuovamente negli Stati Uniti, dove, dal 1949 al 1985, \u00e8 docente di Letteratura Comparata e di Lingua Italiana presso l'Universit\u00e0 di Los Angeles (UCLA): per tutto questo lungo periodo divide la sua vita fra Los Angeles e Venezia, dove torna ogni anno al termine del semestre accademico.\nDurante la lunga carriera universitaria produce una considerevole mole di lavori e saggi, in particolare ma non solo sulla letteratura italiana, e nel 1957 \u00e8 tra i fondatori della prestigiosa rivista letteraria \"Italian Quarterly\", tuttora attiva. Inoltre dal 1965 affianca Maynard Mack nella realizzazione della famosa \"Norton Antology of World Masterpieces\".\nIl suo primo romanzo, \"Rosso veneziano\", pubblicato nel 1959 a cura dell'editore Colombo di Roma, passa quasi inosservato in Italia ma riscuote immediato successo negli Stati Uniti e in seguito in Francia, paesi nei quali la sua fama \u00e8 tuttora ben superiore a quella registrata in Italia. Nel 1964 Bompiani pubblica il secondo romanzo, \"La confusione\", e l'anno seguente ristampa \"Rosso veneziano\" in una versione riveduta e ridotta.\nFra il 1964 e il 1993, inoltre, Pasinetti collabora con il \"Corriere della Sera\" inviando regolari corrispondenze dall'America su temi culturali e di costume, molte delle quali saranno raccolte nel volume \"Dall'estrema America\" (Bompiani 1974).\nNel 1968 Bompiani pubblica \"Il Ponte dell'Accademia\", finalista al premio Campiello nello stesso anno. Successivamente Pasinetti scrive altri sei romanzi, uno dei quali (\"Dorsoduro\", 1983) gli vale per la seconda volta la finale al Campiello. Va osservato che lo scrittore in ognuno dei suoi romanzi, bench\u00e9 introduca sempre personaggi e vicende nuove, richiama in scena anche alcune figure gi\u00e0 presenti nei romanzi precedenti, creando cos\u00ec nel tempo una rete di rapporti e di collegamenti che consentono di considerare la sua opera narrativa come una \"saga\".\nNel 1980 Pasinetti cura la revisione di \"La confusione\", riaffidandolo alle stampe con il nuovo titolo \"Il Sorriso del Leone\" arricchito di un intero capitolo inedito. Il suo ultimo romanzo, \"A proposito di Astolfo\", \u00e8 pubblicato nel 2005, mentre l'autobiografia \"Fate partire le immagini\", \u00e8 stata pubblicata dall'editrice Antenore nel 2010 grazie al competente lavoro di riordino e annotazioni di Silvana Tamiozzo Goldmann.\nPasinetti si \u00e8 anche attivamente occupato di cinema, iniziando giovanissimo con il fratello Francesco e proseguendo come soggettista e/o sceneggiatore per Michelangelo Antonioni (\"La signora senza camelie\", 1952, in cui peraltro ha un piccolo ruolo di comparsa) e Franco Rossi (\"Smog\", 1962, e Eneide del 1974, di cui fu realizzata nello stesso anno anche una versione per le sale cinematografiche, con il titolo \"Le avventure di Enea\".\nTra i diversi riconoscimenti letterari ricevuti, ricordiamo il premio del \"National Institute of Arts and Letters\" di New York, il premio \"Scanno\" (1979), il premio \"Amelia\" (1992), il Premio Nazionale Letterario Pisa (1993), il premio \"Ecureuil de Litt\u00e9rature Etrang\u00e8re\" (assegnatogli nel 1996 dal salone del libro di Bordeaux), il \"Premio alla Venezianit\u00e0\" del Bistrot de Venise (2004); ha ottenuto due volte il premio \"Selezione Campiello\" e ha fatto parte della giuria dello stesso premio fra il 1971 e il 1973. Tuttavia Pasinetti ha sempre ottenuto i maggiori riconoscimenti di pubblico e di critica lontano dall'Italia, in particolar modo negli Stati Uniti d'America (il \"Columbia Dictionary of Modern Literature\" definisce il suo stile \"sinuosamente intellettuale, ma parlato diretto\"), e in Francia, dove tutte le sue opere sono state tradotte e ristampate.\nAlla sua morte ha lasciato un corposo archivio, ora donato dalle eredi al \"Centro Interuniversitario di Studi Veneti\" di Venezia, che ha intrapreso la divulgazione delle opere di questo originale e cosmopolita esponente del '900 italiano.\nIl saggista.\nNel corso della sua lunga carriera accademica, Pasinetti firma una cospicua produzione saggistica, che spazia da Baudelaire a Leopardi, da Foscolo a Fogazzaro, da Carducci a Moravia. Tra i titoli principali si annoverano:\nIl giornalista.\nNegli anni giovanili (fra il 1932 e il 1942) collabora con alcune riviste culturali: \"Il Ventuno\", da lui fondata insieme al fratello Francesco, \"Bianco e Nero\", \"Cinema\" e \"Primato\".\nA partire dal 1934 pubblica i suoi contributi sulla terza pagina della \"Gazzetta del Popolo\", alla quale collaborano nomi illustri quali Carlo Emilio Gadda e Eugenio Montale.\nDal 1964 al 1993 \u00e8 corrispondente dagli Stati Uniti per il \"Corriere della Sera\"; molti di quei reportages confluiscono nella raccolta \"Dall'estrema America\" pubblicata nel 1974 da Bompiani.\nL'uomo di cinema.\nNei primi anni trenta collabora con il fratello Francesco ai suoi esordi nel cinema scrivendo alcuni soggetti, fra i quali \"La draga\", vincitore del \"Premio Mazzucchi\", che \u00e8 alla base del film \"Il canale degli angeli\" (1934); gira egli stesso un corto 'sperimentale' intitolato \"Nuvola\" (1935). Entrambe le pellicole sono state di recente restaurate (2006 e 2008).\nNel 1952 \u00e8 tra gli sceneggiatori di \"La signora senza camelie\" di Michelangelo Antonioni, suo grande amico.\nNel 1953 \u00e8 supervisore storico per il film \"Julius Caesar\" diretto da Joseph L. Mankiewicz (sei nomination e un Oscar per la migliore regia artistica).\nNel 1962 scrive il soggetto di \"Smog\" per il regista Franco Rossi.\nNel 1974 collabora nuovamente con Franco Rossi come co-sceneggiatore dell\"'Eneide\" televisiva.\nNel 1976 esce una mini-serie televisiva tratta da \"Rosso veneziano\" diretta da Marco Leto e sceneggiata dal regista e da Diego Fabbri.\nLe opere tradotte.\nI libri di Pasinetti sono stati regolarmente tradotti nelle lingue inglese, francese e tedesca.\nLa critica.\nTra i molti che hanno firmato critiche, saggi e recensioni su P. M. Pasinetti si annoverano in particolare:\nDante Della Terza, Fredi Chiappelli, Pier Massimo Forni, Lucia Re, Lowry Nelson, Cristina Della Coletta, Cesare Cavalleri, Mario Alicata, Gianfranco Corsini, Gianfranco Contini, Denitza Bantcheva, Carlo Bo, Teresa Buongiorno, Giovanni Antonio Cibotto, Geno Pampaloni, Alberto Bevilacqua, Carlo della Corte, Indro Montanelli, Alcide Paolini, Claudio Toscani, Carlo Sgorlon, Michele Prisco, Michelangelo Antonioni, Ivo Prandin, Giulio Nascimbeni, Silvana Tamiozzo Goldmann."}
{"id": "1404218", "revid": "112294117", "url": "https://it.wikipedia.org/wiki?curid=1404218", "title": "VIEW Conference", "text": "VIEW Conference \u00e8 un evento italiano sulla computer grafica che si tiene ogni anno a Torino, tra ottobre e novembre.\nLa manifestazione si articola in pi\u00f9 giornate fatte di eventi (inizialmente gratuiti, ma da alcuni anni solo a pagamento) aperti al pubblico: ospiti internazionali (tra cui numerosi premi Oscar), anteprime, proiezioni, un'area espositiva, presentazioni e incontri, lezioni tecniche tenute da esperti e importanti aziende del settore (da \"Softimage\" a \"NVIDIA\" ad Autodesk), che forniscono un'occasione formativa extra-accademica rivolta a tutti.\nLa storia.\nNata nel 2000 come \"Virtuality Conference\", cambia nome alla sua ottava edizione, nel 2007, e diventa \"VIEW: Virtual Interactive Emerging World\". I contenuti si ampliano: pur mantenendo tutto quanto concerne la realt\u00e0 virtuale, VIEW si apre alla tecnologia digitale di ultima generazione e alle sue applicazioni (dall'animazione agli effetti speciali, dall'architettura virtuale ai videogiochi, dal \"design\" al \"marketing\" territoriale e ai beni culturali).\nDi anno in anno, VIEW si pone come obiettivo un'offerta all'avanguardia e aggiornata della realt\u00e0 virtuale e delle tecniche interattive, riservando un'attenzione particolare alle applicazioni industriali, all'ambito della formazione e a quello del cinema.\nA partire dall'edizione 2005 nasce il \"VIEW Award\", un premio internazionale per cortometraggi con animazione 3D e VFX. Nel 2012 nasce un nuovo concorso, il VIEW SOCIAL CONTEST, rivolto ai creativi, ai designer e agli appassionati di grafica digitale, per introdurre temi legati all'attualit\u00e0 e al sociale.\nVIEW Awards 2016.\nIl \"VIEW Award\" \u00e8 il premio internazionale per cortometraggi di animazione 3D e VFX dedicato ai talenti emergenti dell'animazione e degli effetti speciali, che vede la partecipazione di giovani artisti in concorso da tutto il mondo. I vincitori vengono selezionati da una giuria internazionale, composta da esperti nei vari settori del premio e da direttori e professori di provenienti da scuole di animazione in Europa e in Nord America.\nCategorie.\nVIEW Conference ha aperto i bandi per partecipare a quattro diversi concorsi:\nEdizione 2015.\nVIEW Conference 2015 si \u00e8 tenuta a Torino dal 19 al 23 ottobre 2015. Tra gli speaker principali Mark Osborne, Randy Thom, Jorge R. Gutierrez, Shannon Tindl, Daniel Kramer, Scott Carrol, Kim White, Jason Reisig, Michael Kurinskye Christopher Townsend.\nEdizione 2019.\nVIEW Conference 2019 si terr\u00e0 a Torino dal 21 al 25 ottobre 2019. Tra gli Speakers: Brad Bird, Michael Giacchino e Peter Ramsey.\nArea conferenze.\nVIEW Conference si tiene ogni ottobre a Torino. Gli eventi avevano luogo al Centro congressi \"Torino Incontra\", in due diverse luoghi: il Foyer e la Torino Hall. Dal 2018 l'evento \u00e8 alle OGR (Officine Grandi Riparazioni). Altre conferenze si tengono presso il Cinema Massimo."}
{"id": "1404221", "revid": "124551103", "url": "https://it.wikipedia.org/wiki?curid=1404221", "title": "Rio freddo", "text": ""}
{"id": "1404226", "revid": "1728", "url": "https://it.wikipedia.org/wiki?curid=1404226", "title": "Adelaide Bono Cairoli", "text": ""}
{"id": "1404235", "revid": "287204", "url": "https://it.wikipedia.org/wiki?curid=1404235", "title": "Nitrosomonas", "text": "Nitrosomonas \u00e8 un genere che comprende batteri chemioautotrofi a forma di bastoncello.\nQuesti rari batteri ossidano l'ammoniaca in nitrito tramite un processo metabolico. Essendo l'ammoniaca una sostanza tossica, i \"Nitrosomonas\" sono utili nel trattamento di acque industriali e fognarie. \nSono inoltre importanti nel ciclo dell'azoto perch\u00e9 incrementano la disponibilit\u00e0 di azoto per le piante e limitano la fissazione dell'anidride carbonica. I batteri di questo genere si trovano nel terreno, nelle fognature, nell'acqua dolce e sulla superficie degli edifici, specialmente in aree inquinate dove l'aria contiene alti livelli di composti dell'azoto. Sono inoltre presenti negli acquari (nei cosiddetti filtri biologici) facendo parte, insieme ai Nitrobacter, del ciclo dell'azoto atto a garantire la vita in acquario, ovvero la conversione dell'ammoniaca prodotta dai pesci in nitriti, poi in nitrati che sono molto meno tossici.\nLe condizioni ambientali ottimali per questi batteri sono tra 6,0-9,0 di pH e tra 20 e di temperatura. La maggior parte delle specie sono mobili grazie a flagelli polari.\nI \"Nitrosomonas\" hanno la capacit\u00e0 di generare delle membrane che formano tubi lunghi e stretti all'interno della cellula. In queste membrane vengono utilizzati gli elettroni provenienti dall'ossidazione dell'ammoniaca al fine di produrre energia. I batteri di questo genere ottengono il carbonio dall'atmosfera tramite la fissazione del carbonio, la quale converte l'anidride carbonica in carbonio organico. A differenza delle piante, che per questo stesso processo sfruttano l'energia solare tramite la fotosintesi, i \"Nitrosomonas\" si servono dell'energia derivata dall'ossidazione dell'ammoniaca per fissare il carbonio gassoso in molecole organiche. Questi batteri devono consumare grandi quantit\u00e0 di ammoniaca prima di potersi dividere e il processo della mitosi pu\u00f2 durare svariati giorni. I \"Nitrosomonas\" sono fotofobici, per proteggersi dalla luce si coprono di fanghiglia o formano dei gruppi con altri microbi.\n\u00c8 stato scoperto che la specie \"Nitrosomonas europaea\" \u00e8 in grado di degradare anche una variet\u00e0 di composti alogenati tra cui il tricloroetilene, il benzene e il vinilcloruro."}
{"id": "1404241", "revid": "281901", "url": "https://it.wikipedia.org/wiki?curid=1404241", "title": "Scienza del suolo", "text": "La scienza del suolo \u00e8 il ramo della scienza della terra che studia il suolo come risorsa naturale sulla superficie della Terra inclusa la pedogenesi, la classificazione del suolo e la mappatura; si occupa delle propriet\u00e0 fisiche, chimiche, biologiche e della fertilit\u00e0 dei suoli, e di queste propriet\u00e0 in relazione all'uso ed allo sfruttamento del suolo terrestre.\nA volte i termini che si riferiscono alle branche della scienza del suolo, come la pedologia (formazione, chimica, morfologia e classificazione dei suoli) e l'edafologia (influenza del suolo sugli organismi, specialmente sulle piante), sono usate come sinonimo per la scienza del suolo cos\u00ec come l'agronomia. La diversit\u00e0 dei nomi associati con questa disciplina \u00e8 correlata alle varie scienze ad essa associate. Infatti, ingegneri, agronomi, chimici, geologi, geografi, biologi, microbiologi, silviculturisti, sanitari, archeologi, forestali e altri specialisti in geologia regionale, contribuiscono ad accrescere le scienze del suolo.\nPoich\u00e9 una comprensione delle scienze del suolo \u00e8 importante nella corretta pratica delle vaste variet\u00e0 di discipline ad essa correlate, non \u00e8 inusuale trovare specialisti del suolo esperti anche di discipline correlate. Gli specialisti del suolo che si occupano di discipline correlate a volte scelgono di essere definiti come geologi, e questo porta a far confusione sulle qualifiche. Negli Stati Uniti per distinguerli tra di loro si ha un registro delle specializzazioni degli scienziati dei suoli nel quale questi possono essere inseriti.\nPratica della scienza del suolo.\nAccademicamente, gli scienziati del suolo tendono ad essere descritti come appartenenti a una delle cinque aree di specializzazione: microbiologia, pedologia, edafologia, fisica del suolo o chimica del suolo. Le specifiche del lavoro sono dettate dalle sfide che affronta il desiderio della nostra civilt\u00e0 di sostenere la Terra che ci fornisce il sostentamento e le distinzioni nelle specializzazioni seguono questa logica. I professionisti di scienza del suolo si tengono aggiornati sulla chimica del suolo, fisica del suolo, microbiologia, pedologia e scienze del suolo applicate alle varie discipline ad esse correlate.\nUn interessante sforzo di descrivere gli scienziati del suolo negli Stati Uniti nel 2004 \u00e8 la \"Soil Quality Initiative\". Di importanza per la \"Soil Quality Initiative\" \u00e8 sviluppare indici della salute del suolo e monitorarli in modo da dare un feedback a lungo termine (di decade in decade) sulle nostre azioni come assistenti del pianeta. Lo sforzo include capire le funzioni della microbiologia del suolo nella crosta terrestre ed esplorare la possibilit\u00e0 di scindere il carbone atmosferico nella materia organica del suolo. Il concetto di qualit\u00e0 del suolo, tuttavia, non va senza controversie e critiche, incluse le critiche da parte del premio Nobel Norman Borlaug e del vincitore del premio per l'alimentazione mondiale \"World Food Prize\" Pedro S\u00e1nchez.\nUn ruolo pi\u00f9 tradizionale per lo scienziato del suolo \u00e8 quello di mappare i suoli. Praticamente ogni area degli Stati Uniti dispone di una mappatura della sorveglianza dei suoli, che include tavole interpretative su come le propriet\u00e0 del suolo supportano o limitano gli usi e le attivit\u00e0. Una tassonomia internazionalmente accettata permette un'uniforme comunicazione sulle caratteristiche dei suoli e le loro funzioni.\nOrganismi di monitoraggio internazionali hanno dato alla professione visibilit\u00e0 uniche nella scale delle funzioni del paesaggio. Le funzioni del paesaggio alle quali gli scienziati del suolo sono chiamati a prendersi carico sembrano potersi dividere in sei aree:\nVi sono anche applicazioni pratiche della scienza del suolo che possono non risultare apparenti dalla pubblicazione delle indagini sul suolo."}
{"id": "1404252", "revid": "15756", "url": "https://it.wikipedia.org/wiki?curid=1404252", "title": "Alain Gerbault", "text": "Ha compiuto in solitario il giro del mondo ed \u00e8 anche stato aviatore. Alla fine della sua vita si \u00e8 ritirato nelle isole del Sud dell'Oceano Pacifico dove ha scritto diversi libri sul suo stile di vita.\nPrimi anni della sua vita.\nAlain Gerbault nacque da una famiglia di classe medio-alta. Pass\u00f2 gran parte della sua giovent\u00f9 a Dinard, vicino al vecchio porto di Saint-Malo. Tra le sue passioni c'erano il tennis, il calcio, la caccia e la pesca. All'universit\u00e0 studi\u00f2 ingegneria civile.\nDurante la Prima guerra mondiale si arruol\u00f2 nell'aviazione come ufficiale. Bench\u00e9 molto giovane, si dimostr\u00f2 subito un pilota dotato, riportando spettacolari vittorie e mettendo in mostra le sue abilit\u00e0 tattiche e delle insolite doti in acrobazie aeree. Alla fine della guerra fu decorato come eroe. Lasci\u00f2 l'aviazione e si butt\u00f2 senza grandi successi nel mondo degli affari. Inizi\u00f2 a giocare a tennis riuscendo a diventare campione francese.Nonostante tutti questi successi Alain sembrava sempre in cerca di qualcosa da fare. E in questo periodo prese in considerazione l'idea di trasvolare l'Atlantico.Nel 1921, durante una visita in Inghilterra, a Southampton, per giocare a tennis, si imbatt\u00e9 nel \"Firecrest\", una vecchia imbarcazione inglese. Affascinato dall'idea delle lunghe traversate la compr\u00f2 e pass\u00f2 circa un anno a navigare nei dintorni di Cannes.\nIl mare.\nIl 6 giugno 1923 Gerbault salp\u00f2 da Gibilterra per il suo viaggio intorno al mondo in solitario.Giunse a New York dopo 101 giorni di mare. Nonostante non fosse il primo a compiere l'impresa, fu accolto con tutti gli onori e ricevette la \"Blue Water Medal\" dal Cruising Club of America. Durante il suo soggiorno a New York inizi\u00f2 a scrivere \"The Fight of the Firecrest\". Al rientro in Francia ricevette la Legion d'onore.\nGli ultimi anni della sua vita.\nGerbault scopr\u00ec presto che le isole del Pacifico gli mancavano molto, perci\u00f2 decise di tornarvi. Il suo \"Firecrest\" era ormai molto rovinato e decise di costruire una nuova barca, di 34 piedi, che battezz\u00f2 col proprio nome: \"Alain Gerbault\".Scomparve dalla vita pubblica e trascorse gli ultimi anni della sua vita vagando da un'isola all'altra, scrivendo libri sulla vita sulle isole e criticando lo stile di vita moderno.\nMor\u00ec a Dili di febbre tropicale il 16 dicembre 1941. Per tre anni nessuno seppe della sua morte, che fu resa nota solo il 22 agosto 1944. Nel 1947 il suo corpo venne recuperato e sepolto a Bora Bora, dove fu eretto un monumento in suo onore."}
{"id": "1404253", "revid": "62004", "url": "https://it.wikipedia.org/wiki?curid=1404253", "title": "Roberto Chiappa", "text": "Professionista dal 1995, nel 1993 fu campione del mondo nel tandem con Federico Paris.\nCarriera.\nChiappa ha vinto 49 titoli italiani tra velocit\u00e0, velocit\u00e0 a squadre, keirin e tandem. Ha ottenuto anche piazzamenti di livello internazionale, con il titolo mondiale della velocit\u00e0 da juniores nel 1991, la vittoria mondiale della velocit\u00e0 su tandem a livello open nel 1993, il quarto posto ai Giochi della XXV Olimpiade di Barcellona nel 1992 sempre nella velocit\u00e0. Dal 1993 pass\u00f2 professionista.\nVinse 21 prove di coppa del mondo, fu primatista mondiale sui 200 metri lanciati juniores (10\"274) e campione del mondo militare nella velocit\u00e0 nel 1997.\nVinse 18 volte il campionato italiano di velocit\u00e0 su pista professionisti, spodestando Antonio Maspes, fermo a 13 titoli. Partecip\u00f2 a 56 Sei giorni, ai XI Giochi del Mediterraneo di Atene, ai Goodwill Games 1990 a Seattle e a quattro edizioni dei Giochi Olimpici. Tra il 1990 e il 2008 prese parte a 17 edizioni dei campionati del mondo e nel 2011 ai campionati del mondo di paraciclismo, come guida nel tandem.\nDetiene il record italiano juniores nei 200 metri lanciati (10\"274), ottenuto nel 1991 in Colorado, e il record italiano nella velocit\u00e0 olimpica, ottenuto in Coppa del mondo a Hyeres (45\"44) con Gollinelli e Paris nel 1993.\nDetiene la migliore prestazione italiana sui 200 metri lanciati (9\"94), ottenuta in Coppa del mondo a Colorado nel 1994, sui 200 metri lanciati nella categoria esordienti (11\"45) e allievi (11\"01) e il record di imbattibilit\u00e0 ai campionati italiani di velocit\u00e0, vinti dal 1987 al 2010, con l'eccezione del 1996 quando non partecip\u00f2.\nPalmar\u00e8s.\n1990 3 campionati del mondo di ciclismo su pista juniores velocit\u00e0 juniores "}
{"id": "1404256", "revid": "767487", "url": "https://it.wikipedia.org/wiki?curid=1404256", "title": "Thaddeus William Harris", "text": "Era specializzato nello studio dei lepidotteri. "}
{"id": "1404265", "revid": "2730", "url": "https://it.wikipedia.org/wiki?curid=1404265", "title": "Comes domesticorum", "text": "Il comes domesticorum era una figura dell'apparato militare dell'Impero romano. Questo \"comes\" comandava infatti i \"protectores domestici\" \nNel 400, sotto l'imperatore Onorio, esistevano due \"comites domesticorum\": il \"comes domesticorum peditum\" ed il \"comes domesticorum equitum\", al comando rispettivamente delle unit\u00e0 di fanteria e cavalleria di \"protectores domestici\". "}
{"id": "1404274", "revid": "287204", "url": "https://it.wikipedia.org/wiki?curid=1404274", "title": "Alberto Pirelli", "text": ""}
{"id": "1404285", "revid": "1494169", "url": "https://it.wikipedia.org/wiki?curid=1404285", "title": "Ray of Light", "text": ""}
{"id": "1404297", "revid": "1259603", "url": "https://it.wikipedia.org/wiki?curid=1404297", "title": "Riserva reale Alta Val di Sangro", "text": "La Riserva reale dell'Alta Val di Sangro \u00e8 stata un'area, compresa nel territorio di alcuni centri della Marsica, ex provincia di Abruzzo Ultra II, in cui i diritti di caccia erano riservati esclusivamente ai sovrani di Casa Savoia.\nPrima istituzione (1873 \u2013 1878).\nIl 21 giugno 1872 i fratelli Carmelo e Francesco Saverio Sipari offrirono al re d'Italia, Vittorio Emanuele II, i diritti di caccia su tre montagne di loro propriet\u00e0 (denominate Pratillo, Fossetta e Macchiatavana) nel comune e nel tenimento di Villavallelonga. L'offerta, che venne accettata dal sovrano, innesc\u00f2 un'adesione all'iniziativa privata da parte di diverse amministrazioni municipali marsicane e dell'Alta Val di Sangro (Opi, Pescasseroli, Lecce nei Marsi, Gioia dei Marsi, Villavallelonga e Collelongo e, in un secondo tempo, Balsorano e Castellafiume), che deliberarono di consentire al re l'esclusivo diritto di caccia nei rispettivi territori. \nDopo la ratifica della Deputazione provinciale dell'Aquila (dicembre 1872), nell'aprile del 1873 arriv\u00f2 il definitivo assenso del sovrano, che pose il neo-istituito distretto di caccia alle dirette dipendenze della Direzione delle Regie Cacce e Pesche nelle Province napoletane. Nonostante i numerosi viaggi di esponenti reali, che studiarono i luoghi interessati dalla Riserva, al fine di preparare le eventuali battute di caccia, Vittorio Emanuele II non pot\u00e9 mai recarsi a caccia nell'Alta Val di Sangro. Con la sua morte, avvenuta il 9 gennaio 1878, la prima Riserva reale nella Marsica venne soppressa nel successivo mese di marzo.\nSeconda istituzione (1900 \u2013 1912).\nIl 26 ottobre 1899 giunse a Pescasseroli il principe di Napoli, futuro re d'Italia, su invito di Carmelo Sipari e del deputato Mansueto De Amicis. Si trattenne sino al 28 ottobre, partecipando ad una battuta di caccia. Il principe, nonostante non ebbe neanche modo di vedere l'orso bruno marsicano (ben diversi saranno gli esiti delle cacce nel 1907 e nel 1921), rimase egualmente soddisfatto dell'ospitalit\u00e0 ricevuta. \nInfatti, una volta asceso al trono con il nome di Vittorio Emanuele III, in seguito all'omicidio del padre (29 luglio 1900), sostenne la nuova istituzione della Riserva, che in questa occasione interess\u00f2 il territorio di undici comuni: Alfedena, Barrea, Civitella, Collelongo, Gioia dei Marsi, Lecce nei Marsi, Opi, Pescasseroli, Pizzone, Villavallelonga e Villetta. Per la prima volta venne in tal modo a definirsi la fisionomia del futuro Parco Nazionale d'Abruzzo (fondato nel 1922 da Erminio Sipari).\nLa riserva rimase in vigore sino a tutto il 1912, quando il sovrano fu costretto ad abolirla, a causa delle eccessive lamentele di agricoltori e allevatori, che subivano frequenti danni dalla fauna autoctona.\nImpatto ecologico all'epoca.\nLe fonti e i dati statistici pubblicati da ricerche di ecostoria, hanno smentito le prime ipotesi secondo cui le riserve reali di caccia in genere, servendo come svago ai sovrani e al loro seguito, avessero prodotto una distruzione indiscriminata di specie faunistiche. I diritti di caccia erano esclusivamente riservati al re, e ad un esiguo numero di cacciatori (la caccia era all'epoca un'attivit\u00e0 riservata ad una ristretta \"\u00e9lite\"). Nel caso della Riserva reale dell'Alta Val di Sangro, gli studi dell'epoca registrarono, durante la sua vigenza, un significativo incremento del numero di orsi bruni marsicani e di camosci d'Abruzzo, altrimenti destinati all'estinzione, proprio nei periodi (1878 \u2013 1900 e 1913 \u2013 1921) in cui il territorio interessato era privo di tutela."}
{"id": "1404318", "revid": "33751", "url": "https://it.wikipedia.org/wiki?curid=1404318", "title": "Coppa Libertadores 1972", "text": "La Coppa Libertadores 1972 fu la 13\u00aa edizione della massima competizione calcistica per club del Sudamerica.\nPrimo turno.\nGruppo 3.\n1:Partita sospesa sul 2\u20132."}
{"id": "1404324", "revid": "653210", "url": "https://it.wikipedia.org/wiki?curid=1404324", "title": "Tercio de Extranjeros", "text": ""}
{"id": "1404365", "revid": "111433", "url": "https://it.wikipedia.org/wiki?curid=1404365", "title": "Collegiata di Santa Maria Assunta (Ariccia)", "text": "La collegiata di Santa Maria Assunta in Cielo (in latino: \"Ecclesia collegiata Beatae Mariae Virginis Dei Matris in Coelum Assumptae\") \u00e8 il principale luogo di culto cattolico del comune di Ariccia, nell'area dei Castelli Romani, in citt\u00e0 metropolitana di Roma Capitale e sede suburbicaria di Albano.\nUna collegiata con questa denominazione esisteva ad Ariccia fin dal VI secolo, ma l'attuale edificio con prospetto principale sulla monumentale piazza di Corte \u00e8 stato costruito tra il 1663 ed il 1665 per interessamento della famiglia Chigi su progetto di Gian Lorenzo Bernini, con il contributo di altri importanti artisti attivi a Roma nel Seicento. La chiesa, inserita tra i beni monumentali schedati della provincia di Roma, \u00e8 oggi la principale sede parrocchiale del comune, unita alla parrocchia del santuario di Santa Maria di Galloro.\nStoria.\nLa collegiata antica.\nL'antica chiesa collegiata di Ariccia venne fondata in et\u00e0 molto antica nel sito dell'attuale chiesa sconsacrata di San Nicola di Bari, che occupa una parte della navata principale dell'antica collegiata stessa.La collegiata in questione, dedicata anch'essa alla Madonna, venne forse fondata addirittura nel VI secolo, durante la breve parentesi del regno ostrogoto d'Italia di Atalarico (526 - 534), come riportavano alcune medaglie celebrative rinvenute nel Seicento nel luogo dell'antica chiesa.\nLa collegiata possedeva numerose propriet\u00e0 nel territorio ariccino, come testimoniato da quattro istrumenti notarili conservati nell'archivio del monastero dei santi Alessio e Bonifacio in Roma datati tra il 1281 ed il 1296.\nIn seguito al progressivo spopolamento di Ariccia la collegiata assieme ai suoi beni, ed alle altre due chiese ariccine di Santa Maria \"in Petrola\" -ubicata probabilmente nell'area di Vallericcia- e di San Pietro \"de Aritia\" venne assegnata da papa Bonifacio IX all'abbazia di Sant'Anastasio alle Tre Fontane in Roma con bolla del 1\u00ba febbraio 1404.\nL'antica collegiata, secondo quanto ricostruisce lo storico e canonico ariccino Emanuele Lucidi, era lunga 120 piedi-calcolando l'equivalenza di un piede romano a 30 centimetri, circa 35 metri, calcolandolo a 50 centimetri, circa 60 metri- ed aveva dieci altari laterali. Oltre alla porta principale, probabilmente rivolta verso l'attuale corso Giuseppe Garibaldi, nel 1557 venne aperta una porticina laterale verso ovest. Il presbiterio era stretto, l'altare maggiore -probabilmente un altare in marmo bianco rinvenuto durante scavi nel sito dell'antica chiesa nel 1852- addossato al muro e separato dalla navata da una balaustra di legno: sulla parete di fondo, era dipinta l'assunzione di Maria. La chiesa era dotata di una torre campanaria, e di un portico antistante l'ingresso, al secondo piano del quale erano collocate le stanze riservate ai canonici. Il tetto, a quanto riferisce il Lucidi, era in legno e non in buono stato. La sagrestia era collocata sotto al piano della chiesa; il cimitero era stato ricavato in due grandi fosse comuni praticate nel pavimento in peperino della chiesa stessa, che si esaurirono nel 1633 rendendo necessario lo svuotamento delle medesime in un terreno adiacente alla chiesa: e l'arciprete dell'epoca, Leonardo Garfagnano, venne anche accusato di aver fatto gettare le ossa dei morti ariccini in luogo non consacrato.\nNumerosi papi vennero ad Ariccia e visitarono la collegiata: tra essi, papa Pio II, papa Sisto V, papa Clemente VIII e papa Urbano VIII. E fu proprio un pontefice, papa Alessandro VII, ad ordinare la demolizione della collegiata antica in luogo di una nuova collegiata, il 27 aprile 1665. I Chigi ebbero cura di far lasciare in piedi una parte dell'antica collegiata, che dietro progetto di Luigi Bernini, fratello del pi\u00f9 famoso Gian Lorenzo Bernini -in quel periodo impegnato nella realizzazione del complesso monumentale chigiano- divenne l'attuale chiesa sconsacrata di San Nicola di Bari, assegnata come sede pi\u00f9 capiente al locale collegio dei padri dottrinari il 16 ottobre 1665.\nDelle opere pi\u00f9 pregevoli conservate nella collegiata distrutta, alcune furono distrutte, altre riutilizzate. Due colonne di granito che sostenevano gli archi delle navate, ad esempio, erano rimaste ai lati della facciata della chiesa di San Nicola di Bari e vennero adeperate nel 1751 per sorreggere il balcone della facciata principale di Palazzo Chigi; diverse lapidi funerarie erano conservate ancora alla fine del Settecento dai padri dottrinari nel cortile del collegio di San Nicola e in altre abitazioni private. Dei dipinti che adornavano l'antica collegiata, la maggior parte tornarono alle famiglie che li avevano commissionati: una \"Visitazione della Vergine\" e la statua in legno dorato di sant'Apollonia, opere commissionate dalla famiglia Savelli, sono ancora oggi conservate presso l'attuale collegiata.\nLa fondazione della nuova collegiata.\nIl 20 luglio 1661, i tre nipoti di papa Alessandro VII, ovvero il cardinale Flavio Chigi ed i suoi fratelli Mario ed Agostino, acquistarono il feudo di Ariccia dal cardinale Paolo Savelli e da suo fratello Giulio, al prezzo di 358.000 scudi: inizi\u00f2 per Ariccia un periodo di grande rinnovamento urbanistico ed economico.\nPapa Alessandro VII matur\u00f2 subito il desiderio di costruire nel nuovo feudo una collegiata che fosse pi\u00f9 bella e funzionale, pertanto inizi\u00f2 ad acquistare numerose case in prossimit\u00e0 dell'attuale piazza di Corte -l'acquisto dei lotti pi\u00f9 importanti fu siglato con l'istromento del 25 giugno 1663-. Il costo per i lavori di muratura, stucco e pittura -con la partecipazione di grandi artisti come Gian Lorenzo Bernini, Antonio Raggi, Jacques Courtois il \"Borgognone\", Raffaele Vanni, Ludovico Gimignani, Giacinto Gimignani, Bernardino Mei, Alessandro Mattia da Farnese- ammont\u00f2 a 84.000 scudi, probabilmente provenienti -almeno in parte- dal lascito testamentario del cardinale Giulio Mazzarino, gi\u00e0 ministro capo del regno di Francia.\nAd ogni modo, la benedizione della nuova collegiata a lavori terminati si tenne il 16 maggio 1665, quando prima il cardinale Flavio Chigi assieme al capitolo di Ariccia benedissero la chiesa, poi papa Alessandro VII assistito da numerosi cardinali -segnatamente il cardinale vescovo della diocesi suburbicaria di Albano Giovanni Battista Pallotta, Paolo Savelli, Pier Luigi Carafa, Giovanni Battista Spada- celebr\u00f2 una solenne funzione, e quindi la chiesa venne consegnata ufficialmente all'arciprete e al capitolo stesso.\nNonostante l'architettura della chiesa sia celebrata addirittura come una delle opere pi\u00f9 perfette del Bernini, pare che l'opera non risult\u00f2 gradita completamente a papa Alessandro VII, perch\u00e9 risultava piuttosto poco funzionale per la celebrazione della liturgia. Cos\u00ec, la scarsa praticabilit\u00e0 del presbiterio venne compensata nel 1687, quando il cardinale Flavio Chigi ordinando la traslazione presso la chiesa delle reliquie di san Deodato di Nola fece staccare l'altare dalla parete e ricollocarlo pi\u00f9 al centro dell'abside, e poi nel 1779, quando l'area presbiteriale venne allargata e delimitata da una balaustra di legno. Nel 1683 venne restaurato il tetto della chiesa poich\u00e9 per un difetto nella costruzione l'acqua piovana tendeva ad entrare in chiesa dal tetto spiovente anzich\u00e9 scolare verso gli appositi tubi.\nIl Settecento.\nLa mancanza di una sagrestia capiente -considerando che gi\u00e0 dal 1667 la collegiata era stata canonicamente istituita a tutti gli effetti con un numero portato da cinque a dieci canonici- venne compensata nel 1769, quando il canonico ariccino Paolo Minini don\u00f2 alcuni locali adiacenti alla collegiata con uso di sagrestia, stanze che vennero unite alla sagrestia vecchia grazie al finanziamento di scudi cento donati dal marchese piacentino Orazio Casati a prezzo di una messa cantata annua in suo suffragio. Nel 1775 la Congregazione dei Riti autorizz\u00f2 la celebrazione della messa da parte di sacerdoti vecchi o malati in una cappella ricavata nella sagrestia della collegiata. L'originaria cantor\u00eca dell'organo, situata sopra la porta d'ingresso principale della chiesa, era in peperino: a causa della sua pesantezza che poteva compromettere la stabilit\u00e0 dell'edificio, nel 1753 il principe Agostino Chigi fece rifare cantor\u00eca ed organo per una spesa di 1200 scudi. Nel 1759 vennero compiuti nuovi lavori sul tetto della chiesa, per ovviare agli stessi problemi di costruzione a cui avevano messo una pezza i restauri del 1683: infatti, persino l'imponente affresco del catino dell'abside era stato rovinato dall'acqua, e dovette essere ridipinto dal pittore Masucci.\nIl principe Sigismondo Chigi, non appena prese possesso del feudo di Ariccia nel 1771, non esit\u00f2 ad investire la somma di 12.000 scudi per il rifacimento della altre parti rovinate della chiesa e per dare a piazza di Corte la sua sistemazione attuale, con la collocazione dell'attuale iscrizione sulla facciata della chiesa e sui cornicioni dei due casini laterali.\nLa consacrazione ufficiale della collegiata, e dell'altare laterale intitolato alla Santissima Trinit\u00e0 ed a sant'Agostino di Ippona, fu celebrata il 18 ottobre 1778, terza domenica del mese, dal cardinale vescovo della diocesi suburbicaria di Sabina Andrea Corsini. A causa della saturazione del cimitero posto sotto il pavimento della chiesa, nel 1780 il principe Sigismondo Chigi decise di vietare la tumulazione di corpi presso la collegiata ed ordin\u00f2 a sue spese il trasporto delle ossa ivi contenute nel nuovo cimitero situato accanto alla chiesa di San Rocco, nell'attuale quartiere omonimo appena fuori porta Napoletana.\nDopo l'occupazione di Roma del 9 febbraio 1798, compiuta dall'armata rivoluzionaria francese comandata dal generale Louis Alexandre Berthier, il potere temporale pontificio venne misconosciuto e gi\u00e0 il 15 febbraio venne proclamata la Repubblica Romana: nell'area dei Castelli Romani, Frascati, Albano Laziale, Velletri e Marino si proclamarono repubbliche sorelle della Repubblica Romana nei giorni immediatamente successivi. L'11 aprile 1798 un commissario francese venne inviato ad Ariccia dal governo di Albano per requisire tutti i preziosi conservati presso il santuario di Santa Maria di Galloro, da cui erano stati cacciati i monaci vallombrosani: per custodire meglio l'immagine della Madonna di Galloro da furti e profanazioni gli ariccini decisero cos\u00ec di portarla al sicuro nella collegiata. Il Settecento si chiuse per Ariccia con i disordini legati al transito delle truppe francesi e napoletane in combattimento: alla Madonna di Galloro, allora conservata nella collegiata, si attribuisce il miracolo di aver allontanato oltre tremila francesi che stavano bivaccando per le strade del paese con la notizia dell'arrivo dell'esercito sanfedista.\nDall'Ottocento al Duemila.\nPassata la prima invasione francese, dopo il ritorno del potere temporale pontificio alcuni monaci vallombrosani tornarono ad abitare nel santuario di Santa Maria di Galloro, e pretesero la riconsegna dell'immagine della Madonna di Galloro, ancora nella collegiata. Poich\u00e9 l'arciprete ed i canonici non volevano cedere, la controversia fu portata al cospetto di papa Pio VII -in quel momento esule a Venezia- che ordin\u00f2 che l'immagine fosse riconsegnata al santuario. Il trasporto avvenne nella notte tra il 5 ed il 6 novembre 1801: da allora la Madonna di Galloro non ha pi\u00f9 abbandonato l'omonimo santuario. Papa Pio VII si rec\u00f2 in visita presso la collegiata il 23 ottobre 1803, e concesse ai canonici il privilegio di indossare il rocchetto. La chiesa durante la seconda guerra mondiale fu scampata dai bombardamenti aerei anglo-americani, che colpirono Ariccia il 1\u00ba febbraio 1944 distruggendo la parte settentrionale di Palazzo Chigi ed il ponte di Ariccia. Alcuni lavori di riqualificazione furono iniziati a partire dalla fine degli anni ottanta.\nNell'estate 2008 alcuni parrocchiani hanno sollevato una protesta contro il provvedimento di trasferimento del parroco don Pietro Massari presso la basilica di San Barnaba a Marino disposto dal vescovo della diocesi suburbicaria di Albano Marcello Semeraro, in carica ad Ariccia da ben ventitr\u00e9 anni: la protesta ha avuto ampia risonanza sulla stampa locale e nazionale e sollevando simili proteste in occasione di trasferimento di parroci disposto dal vescovo diocesano (a Coldirodi, frazione di Sanremo, in Liguria). Le richieste dei manifestanti non sono state accolte, il trasferimento \u00e8 avvenuto e la situazione si \u00e8 andata normalizzando dopo l'arrivo del nuovo parroco don Aldo Anfuso.\nDescrizione.\nLa collegiata, come gi\u00e0 si \u00e8 detto, \u00e8 stata un'opera progettata da Gian Lorenzo Bernini su commissione della famiglia Chigi e di papa Alessandro VII: allo stesso progettista sono da attribuire tutti gli edifici che prospettano su piazza di Corte -pur considerando i cambiamenti legati agli interventi del 1771 e all'apertura del ponte di Ariccia a met\u00e0 Ottocento-, che culminano nel famoso complesso di Palazzo Chigi con il retrostante Parco Chigi.\nLa chiesa ariccina, come la collegiata pontificia di San Tommaso da Villanova a Castel Gandolfo o la chiesa di Sant'Andrea al Quirinale a Roma, \u00e8 un'opera che appartiene alla maturit\u00e0 berniniana, quando aveva iniziato a privilegiare la pianta centrale: nel caso della collegiata di Ariccia, il Bernini prefer\u00ec utilizzare una pianta centrale circolare sormontata da una semisfera, schiacciando il tutto verso il basso ma estendendo il complesso longitudinalmente all'esterno, grazie ai due casini porticati laterali che fiancheggiano il portico della chiesa; nel caso dell'altro importante monumento berniniano ai Castelli Romani, la collegiata di Castel Gandolfo, prefer\u00ec adottare una pianta centrale a croce greca che si estendeva maggiormente verso l'alto grazie ad una cupola pi\u00f9 slanciata.\nEsterno.\nLa facciata si inquadra nel fronte monumentale di piazza di Corte, progettato da Gian Lorenzo Bernini e mantenuto negli interventi settecenteschi come quinta scenografica antistante la lunga facciata di Palazzo Chigi.\nL'ingresso \u00e8 preceduto da un portico a tre fornici con archi a tutto sesto, richiamato dai due portici laterali anch'essi a tre fornici l'uno, ma privi dell'arco a tutto sesto. Originariamente, sul cornicione del portico si leggeva la scritta \"Beatae Mariae Virgini Dei Matri in Caelum Assumptae\", accompagnata dallo stemma in marmo di papa Alessandro VII: dopo i lavori del 1771 voluti dal principe Sigismondo Chigi lo stemma \u00e8 rimasto ma la scritta sul cornicione \u00e8 diventata \"Deiparae in Coelum Assumptae\".\nSopra la porta d'ingresso, c'\u00e8 una stella -che simboleggia sia la Madonna che i Chigi- con l'iscrizione \"Stella matutina ora pro nobis\".\nSu un pilastro del fornice centrale sono collocate le memorie in bronzo della missione gesuita del 1932 e della missione passionista del 1979.\nInterno.\nL'ingresso.\nAi due lati della moderna porta d'ingresso sono collocati due fonti battesimali in legno seicenteschi, oggi privati della loro funzione. Presso la porta d'ingresso, nella pavimentazione originaria, aveva trovato sepoltura per propria volont\u00e0 l'arciprete Bartolomeo Galloppi di Frascati, letterato ed uomo di cultura che fu fra i fondatori della locale accademia degli Sfaccendati, sede di una proficua esperienza letteraria e teatrale ad Ariccia tra il Seicento ed il Settecento. Lo storico e canonico ariccino Emanuele Lucidi riporta l'artistico epitaffio che l'arciprete stesso si scrisse prima della sua morte nel 1720 -scherzando amaramente sul proprio cognome- e che era, seppur molto usurato dal continuo calpest\u00eco, ancora leggibile alla fine del Settecento:\nSulla controfacciata nel progetto originario del Bernini era stata appoggiata una cantoria in peperino che accoglieva un piccolo organo: a causa della pesantezza della struttura che appesantiva la parete minacciando la stabilit\u00e0 dell'intero edificio, nel 1753 il principe Agostino Chigi stanzi\u00f2 la somma di 1200 scudi per ricostruire nelle forme attuali la cantoria e ricollocarvi un organo pi\u00f9 imponente.\nSotto alla cantoria dell'organo, sulla controfacciata si legge la seguente lapide, apposta durante i lavori di costruzione della chiesa:\nIl tutto \u00e8 sormontato, al centro dell'arco a tutto sesto che incornicia porta e cantoria, da un grande stemma di papa Alessandro VII.\nL'organo a canne.\nL'organo a canne della chiesa \u00e8 stato costruito nella seconda met\u00e0 del XX secolo dalla ditta organaria Rieger-Kloss.\nLo strumento \u00e8 collocato sulla cantoria in controfacciata in una cassa barocca. Questa ospitava un precedente organo, opera di Giovanni Matteo di Niccol\u00f2 e Giovanni Francesco Donadio detto il Mormanno, risalente al 1506 e proveniente dalla chiesa di S. Maria della Pace a Roma, che vi fu collocato dall'organaro Matteo Marione nel 1665. La cassa, intagliata e dipinta, presenta una superficie piana divisa in tre campate, ciascuna contenente sette canne di principale disposte a cuspide. Il sistema di trasmissione \u00e8 elettrico e la consolle, indipendente, \u00e8 situata nella terza cappella di sinistra; essa dispone di due tastiere di 61 note ciascuna e di una pedaliera concavo-radiale di 32 note.\nLa cupola.\nI lavori in stucco della cupola sono opera dello scultore ed allievo fedele di Gian Lorenzo Bernini, Antonio Raggi.\nLa struttura della cupola, del diametro di 17,3\u00a0m, vagamente ispirata al Pantheon di Roma nell'imponenza -seppur in piccolo- tanto che sembra fosse desiderio di papa Alessandro VII di fare di questa chiesa una sorta di \"Pantheon Mariano\", \u00e8 sorretta da otto pilastri: nella calotta della cupola sono raffigurati sedici angeli -due per ogni campata- che sostengono ghirlande e di quercia e lunghi festoni arborei. L'intera superficie convessa \u00e8 punteggiata da cassettoni esagonali che vanno a rimpicciolirsi nel progredire verso l'occhialone centrale, al quale convergono le otto fasce bianche dei costoloni. L'occhialone centrale di cui sopra \u00e8 sormontato da una lanterna.\nLungo tutto il cornicione interno su cui appoggia la cupola all'interno si legge la seguente iscrizione:\nGli altari laterali.\nGli altari laterali sono sei: si presentano rivestiti di stucchi e presentano un timpano alternato sorretto da due colonne.\nEmisfero destro.\nAccoglie un dipinto di grandi dimensioni raffigurante \"San Tommaso da Villanova agonizzante\" opera del pittore Raffaele Vanni, pagata dall'elemosiniere segreto di papa Alessandro VII 200 scudi nel 1665.\nIl quadro dell'altare \u00e8 una \"Sacra Famiglia\", o '\"Riposo durante la fuga in Egitto\", di Ludovico Gimignani, pagato nel 1665 200 scudi assieme ad un altro quadro dipinto dal fratello del Gimignani.\nAd una parete della nicchia dell'altare sono collocate tre lapidi funerarie della famiglia Nardini risalenti alla met\u00e0 dell'Ottocento: la lapide del piccolo Ugo Nardini del 1847, la lapide del fratello di questi Pio Nardini del 1848 ed infine la lapide della madre di questi, Giulietta Masini, morta nel 1849, apposta dal marito Lorenzo Nardini.\nLa tela d'altare, pagata per 200 scudi nel 1665 assieme al quadro precedentemente menzionato, \u00e8 un \"Sant'Antonio abate\" eseguito da Giacinto Gimignani, fratello di Ludovico.\nEmisfero sinistro.\nIl quadro che adorna questo altare \u00e8 un \"San Francesco di Sales\" del pittore Alessandro Taruffi, costato 110 scudi.\nQuesto altare ospita una tela di Bernardino Mei raffigurante \"Sant'Agostino\", costata nel 1665 160 scudi. Sull'altare \u00e8 collocato un recente dipinto rotondo di piccole dimensioni del Sacro Cuore di Ges\u00f9.\nAd una parete di questo altare venne collocata la lapide celebrativa della consacrazione della collegiata, il 18 ottobre 1778, operata dal cardinale vescovo della diocesi suburbicaria di Sabina Andrea Corsini con la partecipazione del cardinale vescovo della diocesi suburbicaria di Albano Fran\u00e7ois-Joachim de Pierre de Bernis:\nIn questo altare \u00e8 conservata la tela del \"San Rocco\" del misterioso Alessandro Mattia da Farnese, il \"Prete Farnesiano\", costata 120 scudi all'elemosiniere segreto di papa Alessandro VII.\nL'abside.\nIl catino absidale \u00e8 interamente occupato da un grande affresco di Jacques Courtois detto il Borgognone raffigurante l'Assunzione di Maria. Il dipinto, retribuito 400 scudi, raffigura Maria, alcuni angeli che la sollevano e, sotto, gli apostoli.\nDavanti all'affresco \u00e8 collocato il coro per il capitolo dei canonici ed il tabernacolo, opere risalenti almeno al 1687, quando il cardinale Flavio Chigi ordin\u00f2 di staccare l'altare maggiore dalla parete e di collocarlo dove \u00e8 ora, al centro dell'abside. Un nuovo intervento all'abside venne effettuato nel 1779, conl'almpliamento del presbiterio verso la chiesa e la realizzazione della balaustra di legno che ancora oggi lo delimita. Pi\u00f9 recenti sono gli interventi per la realizzazione dell'ambone e della sede esterni alla balaustra.\nLa sagrestia.\nLa sagrestia progettata originariamente da Gian Lorenzo Bernini era stata giudicata troppo angusta dall'arciprete e dai canonici: perci\u00f2, si rese necessario l'allargamento della stessa, che fu possibile -come racconta il Lucidi- solo nel 1769 grazie alla munificenza del canonico Paolo Minini e del marchese Orazio Casati, originario di Piacenza: il primo don\u00f2 alla parrocchia alcuni locali che possedeva a ridosso della sagrestia vecchia, ed il secondo invece finanzi\u00f2 i lavori di muratura necessaria a collegare i due ambienti con la somma di 100 scudi, concessa in cambio della promessa in perpetuo di celebrare in suo onore una messa in suffragio all'anno. In memoria di questo ampliamento, venne apposta la seguente lapide sulla porta della sagrestia nuova:\nIl 9 luglio 1775 la Congregazione dei Riti autorizz\u00f2 la celebrazione della messa in una cappella ricavata nella sagrestia della collegiata ad uso di sacerdoti vecchi o malati.\nAlla sagrestia, attualmente, si entra da una porticina semi-nascosta dietro un pilastro alla sinistra dell'altare maggiore -\"in cornu Epistolae\"-, che attraverso uno stretto corridoio conduce ad una serie di quattro o cinque stanze, collegate attraverso una ripida scala alla casa dell'arciprete e dei suoi collaboratori, oltre che all'esterno sul retro della collegiata. Nel corso degli anni ottanta e novanta del Novecento nei locali simmetricamente opposti all'attuale sagrestia, a cui si accede da una porticina semi-nascosta dietro un pilastro alla destra dell'altare maggiore, sono stati ricavati i locali per ospitare un piccolo museo parrocchiale, contenente arredi liturgici relativamente antichi e preziosi ed altre suppellettili sacre conservate nella sagrestia. Negli stessi locali \u00e8 conservata la statua in legno dorato di sant'Apollonia -santa patrona di Ariccia- ed ha sede il confessionale.\nCritica architettonica.\nLa chiesa dell'Assunta costituisce una delle opere paradigmatiche dell'architettura barocca. De Fusco ne evidenzia la derivazione in pianta dai modelli bramanteschi, come il tempietto circolare di San Pietro in Montorio, mentre Norberg-Schulz la pone in diretta corrispondenza con il Pantheon di Roma. Se all'interno i caratteri barocchi si colgono nella ricca decorazione plastica, all'esterno l'invenzione barocca si manifesta nella disposizione urbana del complesso, che vede la chiesa, con le due ali simmetriche che si sviluppano intorno ad un corridoio anulare, fronteggiare la mole di palazzo Chigi. Cos\u00ec si esprime Cesare Brandi:\nSecondo Norberg-Schulz, la collegiata di Santa Maria Assunta:\nLa parrocchia.\nCon 7500 abitanti la parrocchia di Santa Maria Assunta \u00e8 la pi\u00f9 grande del territorio ariccino, ma non la pi\u00f9 grande della vicar\u00eca. Dall'inizio degli anni novanta la parrocchia di Santa Maria Assunta \u00e8 retta dallo stesso parroco della parrocchia del santuario di Santa Maria di Galloro (2500 abitanti), controllando cos\u00ec la maggior parte del territorio comunale di Ariccia.\nOltre alla collegiata ed al santuario, altri luoghi di culto cattolici nella parrocchia si trovano presso l'oratorio di via Silvia, costruito nel 1856 sull'omonima strada in mezzo al centro storico di Ariccia, e presso la \"memoria\" del ritrovamento della Madonna di Galloro, proprio sotto al santuario omonimo. Fa parte della parrocchia anche l'oratorio parrocchiale \"San Giovanni Bosco\", situato in via Antonietta Chigi."}
{"id": "1404371", "revid": "729019", "url": "https://it.wikipedia.org/wiki?curid=1404371", "title": "Stefano Bordon", "text": "Biografia.\nDa sempre nel rugby (inizi\u00f2 a giocare all'et\u00e0 di 8 anni) e cresciuto nel , club nel quale milit\u00f2 fino al 2000 a parte una parentesi al , in Francia, Bordon vinse con il club rossoblu due campionati, nel 1988 e nel 1990.\nMessosi in luce a livello nazionale, fu convocato da Bertrand Fourcade nella selezione azzurra, nella quale esord\u00ec nel 1990 alle qualificazioni alla Coppa del Mondo di rugby 1991 contro la .\nOltre a vantare la partecipazione alle Coppe del Mondo del 1991 nel Regno Unito e del 1995 in Sudafrica, Bordon fece parte della Nazionale che ottenne i risultati pi\u00f9 prestigiosi dell'epoca immediatamente precedente all'ingresso dell' nel Sei Nazioni: fu presente in due vittorie contro l' e, soprattutto, la conquista della Coppa FIRA 1995-97 a Grenoble, nella finale vinta contro la per 40-32.\nQuella di Grenoble fu anche l'ultima presenza internazionale di Bordon, che successivamente, nel 2000, lasci\u00f2 Rovigo per giocare tre stagioni nel .\nSmessa l'attivit\u00e0 nel 2003, nella stagione successiva inizi\u00f2 ad allenare, partendo proprio dal club veronese che lo vide giocatore per l'ultima volta; nel 2004 al e nel 2005 al , nel 2006 firm\u00f2 un biennale con l'; dopo solo una stagione, peraltro conclusa al quarto posto e l'ingresso in serie A, Bordon lasci\u00f2 il club sardo per trasferirsi al , sempre in serie A; alla fine della stagione 2007-08 la squadra fu promossa nel Super 10; a met\u00e0 stagione, nel gennaio 2009, il club romano annunci\u00f2 l'esonero del tecnico; le motivazioni addotte per l'esonero spinsero Bordon a emettere un comunicato di preannuncio di azione legale nei confronti della Rugby Roma.\nNel successivo arbitrato federale, la cui sentenza fu emessa nel marzo 2010, a Bordon fu riconosciuta la legittimit\u00e0 del suo operato e il club fu condannato a rifondergli un risarcimento danni di euro.\nDopo l'esonero Bordon fu ingaggiato come consulente tecnico di SPQRugby, consorzio con sede a Roma propostosi come franchigia per il centro-sud Italia per la Celtic League, dopo che il consiglio direttivo di quest'ultima aveva deciso l'allargamento del torneo a due compagini italiane.\nDi nuovo all' in serie A/2 nel luglio 2009, la seconda esperienza in Sardegna termin\u00f2 a gennaio 2010 dopo i risultati non soddisfacenti ottenuti dalla squadra.\nNel dicembre 2010 Bordon assunse la guida del , formazione del rodigino che militava in serie A1; dopo una salvezza ottenuta alla fine della prima stagione e un quarto posto in quella successiva, la societ\u00e0 e l'allenatore decisero di separare le loro strade.\nA dicembre 2012 fu chiamato a sostituire Francesco Mazzariol alla guida dei di Parma ultimi in classifica di Eccellenza; al termine della stagione la squadra si salv\u00f2 dopo avere vinto uno spareggio contro , giunta a pari punti dei parmigiani.\nA febbraio 2014 assunse la guida del che lo ingaggi\u00f2 a met\u00e0 stagione con l'obiettivo di portare la squadra, ultima in classifica di A2, almeno agli spareggi-salvezza, compito portato a termine a fine stagione vincendo il \"play-out\" contro il .\nDopo un'ulteriore stagione, Bordon si dimise alla fine del campionato 2015-16."}
{"id": "1404377", "revid": "486946", "url": "https://it.wikipedia.org/wiki?curid=1404377", "title": "Simbolismo (pittura)", "text": ""}
{"id": "1404381", "revid": "486946", "url": "https://it.wikipedia.org/wiki?curid=1404381", "title": "Design d'interni", "text": ""}
{"id": "1404388", "revid": "486946", "url": "https://it.wikipedia.org/wiki?curid=1404388", "title": "Arts &amp; Crafts", "text": ""}
{"id": "1404389", "revid": "1005847", "url": "https://it.wikipedia.org/wiki?curid=1404389", "title": "Movimento dei Democratici di Centro", "text": "Il Movimento dei Democratici di Centro (DdC) \u00e8 stato un partito politico sammarinese, a ispirazione cattolico-democratica, popolarista e liberale.\nStoria.\nIl Movimento dei Democratici di Centro (DdC) \u00e8 stato fondato il 27 marzo 2007, da una scissione dal Partito Democratico Cristiano Sammarinese (PDCS).\nLa genesi della scissione parte ai primi di luglio del 2006, quando i vertici del Partito Democratico Cristiano Sammarinese (PDCS) impongono la nomina del nuovo Presidente del Gruppo Consiliare, formato da 21 Consiglieri. Questo fatto insieme alle tensioni sui risultati non esaltanti avuti (una perdita dell'8,53% rispetto alle elezioni del 2001), porta il 4 ottobre 2006 ad una formalizzazione di un gruppo interno critico e scissionista al Partito Democratico Cristiano Sammarinese (PDCS). Questo gruppo individua in alcuni punti focali il proprio dissenso:\nQueste istanze vengono reputate non accolte ed il 26 marzo 2007 si consuma la scissione con la conseguente nascita, il 27 marzo 2007 del Movimento dei Democratici di Centro (DdC).\nIl 27 novembre 2007, insieme al Partito dei Socialisti e dei Democratici (PSD), Alleanza Popolare (AP) e Sinistra Unita (SU) forma un nuovo governo di maggioranza.\nIl 4 marzo 2011 il partito si \u00e8 fuso con gli Europopolari per San Marino, formando l'Unione per la Repubblica.\nValori.\nI valori a cui si ispira il Movimento dei Democratici di Centro (DdC) sono i seguenti:\nMovimenti giovanili.\nIl Movimento dei Democratici di Centro (DdC) ha un suo Movimento Giovanile, [Gruppo Giovani], il cui responsabile \u00e8 Valentina Latino (GG).\nSimbolo.\nIl del Movimento dei Democratici di Centro (DdC) \u00e8 costituito da uno scudetto bianco bordato d'azzurro con il profilo in blu del Monte Titano sovrastato dalla parola \"Libertas\", il tutto racchiuso da un bordo azzurro con la scritta \"Democratici di Centro\"."}
{"id": "1404409", "revid": "1695745", "url": "https://it.wikipedia.org/wiki?curid=1404409", "title": "Delos (disambigua)", "text": ""}
{"id": "1404415", "revid": "112307444", "url": "https://it.wikipedia.org/wiki?curid=1404415", "title": "Giovanni Lonfernini", "text": "Ha ricoperto la carica di Capitano Reggente della Repubblica di San Marino dall'ottobre del 2003 all'aprile del 2004, insieme a Valeria Ciavatta.\n\u00c8 membro del Gruppo dei Democratici di Centro.\nSegretario Politico del Partito Democratico Cristiano Sammarinese dall'aprile 2002 al febbraio 2005 e Segretario di Stato alla Cultura dal febbraio 2005 al luglio 2006, dopo una fase di forte scontro con la dirigenza del partito, insieme ai colleghi Pier Marino Mularoni, Rosa Zafferani e Cesare Antonio Gasperoni ha fondato il 26 marzo 2007 il Gruppo dei Democratici di Centro.\nHa ricoperto il ruolo di Coordinatore del Movimento dei \"Democratici di Centro\" dal 27 settembre 2007 all'aprile 2010.\n\u00c8 stato Presidente della Commissione Consigliare Permanente Affari Esteri e Politici dal gennaio 2008.\nRieletto in Consiglio Grande e Generale, nella lista dei Democratici di Centro, in occasione delle elezioni politiche del 9 novembre 2008.\n\u00c8 Presidente del Gruppo Consigliare dei DdC dal maggio 2010."}
{"id": "1404417", "revid": "599013", "url": "https://it.wikipedia.org/wiki?curid=1404417", "title": "Fabricio Fuentes", "text": "Caratteristiche tecniche.\nGiocava come difensore centrale."}
{"id": "1404434", "revid": "775372", "url": "https://it.wikipedia.org/wiki?curid=1404434", "title": "Stromness (Georgia del Sud)", "text": "Stromness \u00e8 una stazione baleniera abbandonata situata nella costa settentrionale della Georgia del Sud, nel golfo centrale del lato occidentale della Stromness Bay. Nelle mappe pi\u00f9 antiche la localit\u00e0 \u00e8 indicata anche con il nome di \"Fridtjof Nansen\" o pi\u00f9 semplicemente \"Nansen\", ma dal 1920 il nome Stromness \u00e8 l'unico utilizzato.\nL'importanza storica del sito \u00e8 data anche dal fatto che nel 1916 venne raggiunto da Ernest Shackleton in cerca di aiuto per i naufraghi della spedizione Endurance rifugiati sull'isola Elephant (Shetland Meridionali).\nStoria.\nNel 1907 una \"industria baleniera galleggiante\" viene ancorata nella baia Stromness; la costruzione della base sulla terraferma inizia nel 1912.\nNel 1916 Ernest Shackleton alla guida di un piccolo gruppo sbarca alla baia di re Haakon, nella parte meridionale della Georgia del Sud dopo un viaggio di oltre 1\u00a0300 chilometri a bordo della \"James Caird\". L'intera costa \u00e8 disabitata, l'esploratore irlandese decide allora di effettuare una traversata dell'isola insieme a Tom Crean e Frank Worsley per raggiungere la costa settentrionale, dove sono presenti diverse basi baleniere. Dopo 36 ore di marcia il gruppo arriva a Stromness dove vengono accolti con tutti gli onori e possono organizzare il salvataggio degli uomini rimasti sull'altro lato dell'isola prima e dei naufraghi sull'isola Elephant poi.\nStromness oper\u00f2 come stazione baleniera dal 1912 al 1931, quando venne convertita in sito di riparazione di navi, con annessa officina e fonderia. Le strutture rimangono operative sino al 1961 quando l'area viene abbandonata.\nNei decenni successivi alla chiusura, Stromness ha subito diversi danni a causa del rigido clima del luogo e attualmente molti degli edifici che la componevano sono in rovina. Sono in corso progetti per ripulire e mettere in sicurezza la zona, in modo da renderla sicura per i visitatori.\nFuori dall'abitato \u00e8 possibile trovare un piccolo cimitero, con 14 tombe di balenieri."}
{"id": "1404446", "revid": "1543377", "url": "https://it.wikipedia.org/wiki?curid=1404446", "title": "(c)Brain", "text": "(c)Brain (normalmente indicato con Brain) \u00e8 considerato il primo virus per i sistemi MS-DOS.\nIl virus \u00e8 noto anche con altri nomi quali Lahore, Pakistani, Pakistani Brain, Brain-A e UIUC. Nel 1986, anno della sua diffusione, la rivista BusinessWeek lo defin\u00ec l\"'influenza pakistana\".\nIl virus infettava il boot sector dei dispositivi di memoria di massa formattati con il file system FAT (MS-DOS).\nDescrizione.\nIl Brain si manifesta rallentando l'unit\u00e0 a dischi e consumando 7 kB di memoria del sistema. Quando in memoria, il virus esamina ogni dischetto inserito nell'unit\u00e0 e verifica la presenza di una \"firma\": mancando questa firma, il virus infetta il dischetto sostituendo il boot sector con una copia di s\u00e9 stesso. Il vero boot sector viene poi spostato in un settore diverso, catalogato come corrotto per renderlo inutilizzabile dal DOS ed evitare che possa essere sovrascritto. I dischi infettati dal virus avevano circa 3 kB di settori corrotti, l'etichetta dell'unit\u00e0 veniva cambiata in \"(c) brain\" e nei settori infettati era possibile visualizzare il testo seguente:\nCuriosamente, i recapiti riportati nel testo erano reali e corrispondevano ai contatti di un negozio di computer di Lahore in Pakistan, gestito dai creatori del virus citati nel testo, \"Basit\" e \"Amjad Farooq Alvi\". Molti utenti di computer infettati iniziarono a telefonare da tutto il mondo chiedendo agli autori il modo per ripulire il proprio sistema.\nFortunatamente il virus non era devastante e spesso l'infezione non era neanche avvertita, soprattutto se l'utente non prestava attenzione alla riduzione della velocit\u00e0 di accesso ai dischi. Inoltre il Brain era sprovvisto del codice necessario a riconoscere le partizioni degli hard disk di un computer, evitando di infettarli. Gli effetti del virus erano completi nel momento in cui compariva a video lo stesso testo registrato nel boot sector.\nIl Brain \u00e8 anche il primo componente della famiglia dei virus \"nascosti\", ossia che cercano di nascondere la loro presenza all'interno del sistema. Il Brain intercettava infatti le chiamate all'codice_1, l'interrupt che nei sistemi MS-DOS gestiva gli accessi al disco, controllando che non fossero eseguite richieste di lettura del boot sector. In caso affermativo, forniva al software chiamante (ad esempio il DEBUG, un editor esadecimale usato per scrivere programmi in linguaggio macchina) il boot sector \"pulito\" leggendolo direttamente dai settori in cui lo aveva spostato.\nMotivazioni del virus.\nLe motivazioni alla base della scrittura del virus non sono ancora del tutto chiare. Alcune ipotesi di allora suggerirono che il Brain fosse in realt\u00e0 un sistema di protezione anticopia di qualche software scritto dai fratelli Farooq Alvi, altri ancora pensano che fosse stato scritto per \"punire\" gli Americani per la loro \"immorale\" abitudine di copiare il software, come riporta anche una intervista a Amjad Farooq Alvi pubblicata al TIME.\nIn realt\u00e0 pare pi\u00f9 plausibile, vista anche la relativa innocuit\u00e0 del virus, che il Brain sia stato un esperimento per sondare la diffusione del software piratato in Pakistan e che sia poi sfuggito al controllo dei loro creatori spargendosi anche all'estero.\nAttualmente i due creatori del virus sono ancora in attivit\u00e0 nel campo informatico avendo dato vita ad un Internet Service Provider dal nome Brain NET."}
{"id": "1404453", "revid": "615138", "url": "https://it.wikipedia.org/wiki?curid=1404453", "title": "Giacomo Durazzo (conte)", "text": "Biografia.\nGiacomo Durazzo appartiene ad un'aristocratica famiglia che ha dato a Genova 9 dogi. Doge \u00e8 anche suo fratello, il celebre Marcellino Durazzo, proprietario del palazzo in strada Balbi oggi divenuto Museo di Palazzo Reale. Durazzo giunge a Vienna nel 1749 in qualit\u00e0 di inviato straordinario della repubblica di Genova. Nei migliori ambienti della capitale viene rapidamente apprezzato per la sua cultura, e per la competenza in campo teatrale (la famiglia a cui appartiene il diplomatico era fra l'altro proprietaria dei principali teatri di Genova, tra cui il Falcone, sala all'interno del Palazzo di famiglia), in particolare dall'imperatrice Maria Teresa e dal potente cancelliere di Stato Wenzel Anton von Kaunitz-Rietberg. Nel 1752 lascia l'incarico diplomatico ed \u00e8 nominato assistente del direttore del teatro di corte. Nel 1754, con la nomina a direttore generale degli spettacoli teatrali (\"Generalspektakeldirektor\"), intraprende una riforma dei teatri imperiali.\nIntroduce a Vienna l'op\u00e9ra-comique, \u00e8 in contatto con Favart a Parigi; sostiene la riforma dell'opera seria, invita a Vienna Traetta, appoggia Gluck e ne favorisce l'incontro con Ranieri de' Calzabigi. Da tale incontro nascer\u00e0 l\"'Orfeo ed Euridice\" di Gluck, opera dal conte Durazzo fortemente voluta, che rappresenta una svolta in senso riformista. Riforma anche il balletto e offre a Gasparo Angiolini la possibilit\u00e0 di sviluppare le sue teorie innovative sulla danza-pantomima. Favorisce l'attivit\u00e0 di Kurz Bernardon nel teatro in tedesco.\nLa reazione degli avversari alle sue riforme lo costringe alle dimissioni nel 1764. Ritorna all'attivit\u00e0 diplomatica come ambasciatore imperiale a Venezia. Nella citt\u00e0 lagunare il conte si dedica al collezionismo di stampe. Si deve a lui, infatti, con l'appoggio di Alberto di Sassonia, genero dell'imperatrice Maria Teresa, la creazione della Collezione Albertina di Vienna.\nGiacomo Durazzo fece parte della Massoneria, fu membro della loggia di Vienna Aux Trois Canons.\nParte della sua vasta biblioteca musicale si trova ora alla Biblioteca nazionale di Torino, nei Fondi Mauro Fo\u00e0 e Renzo Giordano che comprendono anche la pi\u00f9 importante raccolta di partiture manoscritte autografe di Antonio Vivaldi esistente al mondo.\nCollegamenti esterni.\n- \"Biografia della moglie del Conte Giacomo Durazzo, Ernestine Ungnad von Weissenwolf\", su https://monacoitaliamagazine.net/ernestine-ungnad-von-weissenwolf-durazzo"}
{"id": "1404485", "revid": "767487", "url": "https://it.wikipedia.org/wiki?curid=1404485", "title": "Daemonia", "text": "I Daemonia sono un gruppo musicale rock progressivo italiano fondato nel 1999.\nBiografia.\nLa band si forma attorno alla figura di Claudio Simonetti, tastierista e compositore dei Goblin, nota per le collaborazioni alle colonne sonore dei film del regista Dario Argento. Simonetti costruisce i Daemonia con l'aiuto di giovani musicisti della scena metal romana: il chitarrista Bruno Previtali, il bassista Federico Amorosi e il batterista Titta Tani quest'ultimo noto anche per essere stato il cantante di DGM e batterista dei Necrophagia. Dal 2009 i Daemonia sono accompagnati dalla cantante Silvia Specchio, la quale raggiunge la band sul palco per l'esecuzione di alcuni brani. Nel 2010, il bassista Federico Amorosi viene sostituito da Silvio Assaiante.\nGran parte del repertorio della band \u00e8 costituito da temi appartenenti dalle colonne sonore dei film di Dario Argento, ai quali vanno aggiunti quelli tratti da altri film horror quali \"Halloween\", \"L'esorcista\" o \"D\u00e8moni\". Nel repertorio trovano anche spazio la cover di \"Gamma\", sigla scritta per l'omonimo sceneggiato televisivo dal padre Enrico Simonetti e la \"Toccata e fuga in re minore\" di Johann Sebastian Bach.\nCon l'arrivo di Silvia Specchio (gi\u00e0 protagonista nel musical tratto da \"Profondo rosso\") nel repertorio sono state aggiunte alcune canzoni scritte dalla cantante e la cover di \"Nemo\", dei Nightwish.\nRispetto alle versioni originali, i brani dei Goblin sono suonati con sonorit\u00e0 prossime al progressive metal, mentre le cover sono dei veri e propri riarrangiamenti\nI Daemonia hanno pubblicato l'album dal vivo \"Live... or Dead\" ed un dvd dalla loro esibizione al festival prog di Los Angeles.\nFederico Amorosi, Titta Tani e Bruno Previtali nel 2008 partecipano come attori al cortometraggio \"Bolle\" diretto da Sergio Stivaletti e Agnese Luzi con Alessandra Carlesi, Riccardo Serventi Longhi e Antonio Fazio.\nL'8 luglio 2009, come concerto inaugurale Traffic - Torino Free Festival, i Daemonia si sono esibiti in piazza C.L.N. a Torino, ovvero la stessa piazza in cui si svolgono alcune delle scene principali di \"Profondo rosso\". Per l'occasione, la band ha eseguito dal vivo la colonna sonora del film, che nel frattempo veniva proiettato su un maxi schermo alle sue spalle. La serata \u00e8 stata presentata da Dario Argento in persona.\nIl 16 ottobre 2010 hanno partecipato alla manifestazione \"Musica da film-tributo a Pino Rucher\". La manifestazione \u00e8 stata patrocinata dai comuni di San Nicandro Garganico e di Manfredonia.\nLa trasformazione in Claudio Simonetti's Goblin.\nDal 2010 l'attivit\u00e0 del gruppo si dirada a causa della costituzione di una incarnazione dei Goblin, chiamata New Goblin: nel gruppo confluiscono tre membri storici (Massimo Morante, Maurizio Guarini e Claudio Simonetti) pi\u00f9 due membri dei Daemonia (Titta Tani alla batteria e Bruno Previtali, curiosamente al basso e non alla chitarra).\nQuesta incarnazione, che si contrappone ai Goblin Re-Birth (composta dagli altri membri storici dei Goblin, Fabio Pignatelli e Agostino Marangolo, pi\u00f9 tre nuovi musicisti), sopravvive fino agli inizi del 2014 allorquando nasce una terza incarnazione composta da Guarini, Morante, Pignatelli, Marangolo (i Back To The Goblin del 2009).\nI quattro si accordano con Simonetti affinch\u00e9 possano fregiarsi dello storico pseudonimo. A sua volta, il tastierista \u00e8 autorizzato a presentare una sua formazione alternativa chiamata Goblin Re-loaded poi Claudio Simonetti's Goblin (sebbene su \"Facebook\", il quartetto si presenti come New Goblin, utilizzando le coordinate che furono di quella incarnazione).\nQuesta band presenta un organico che \u00e8 lo stesso della prima incarnazione dei Daemonia: Claudio Simonetti, Bruno Previtali, Federico Amorosi e Titta Tani. La formazione nel tempo cambier\u00e0 fino ai giorni nostri, nei quali oltre a Simonetti sono presenti Daniele Amador, Cecilia Nappo e Federico Maragoni."}
{"id": "1404490", "revid": "599013", "url": "https://it.wikipedia.org/wiki?curid=1404490", "title": "Josemi", "text": ""}
{"id": "1404496", "revid": "11809234", "url": "https://it.wikipedia.org/wiki?curid=1404496", "title": "Rico'", "text": ""}
{"id": "1404500", "revid": "46291", "url": "https://it.wikipedia.org/wiki?curid=1404500", "title": "Convolvulaceae", "text": "Le Convolvulacee (Convolvulaceae ) sono una famiglia di piante dicotiledoni che raggruppa circa 60 generi e circa 1300 specie.\nIn Italia sono presenti 6 generi (\"Cuscuta, Cressa, Dichondra, Calystegia, Convolvulus, Ipomoea\").\nDescrizione.\nI fiori sono ermafroditi, attinomorfi, con calice e corolla generalmente pentameri. Gli stami sono inseriti alla base della corolla. L'ovario \u00e8 supero. Il frutto pu\u00f2 essere una capsula, una bacca o una noce, tutti contenenti solo due semi perloggia.\nLe foglie sono semplici e alterne, senza stipole. In \"Cuscuta,\" una specie parassita, sono ridotte a squame.\nNella flora italiana sono comprese piante erbacee rampicanti\nBiologia.\nL'impollinazione \u00e8 entomofila, attuata dalle farfalle.\nTassonomia.\nNella classificazione di Cronquist (1981) la famiglia comprendeva 1650 specie suddivise in circa 55 generi. Secondo la pi\u00f9 recente classificazione filogenetica (APG del 1998 e APGII del 2003) le Convolvulaceae comprendono anche alcune altre famiglie (es. Cuscutaceae e Humbertiaceae).\nLa famiglia comprende i seguenti generi:\nUsi.\nLe foglie e le radici tuberizzate di alcune specie vengono utilizzate come alimenti (ad esempio patate dolci e spinaci d'acqua) e i semi vengono sfruttati per il loro valore medicinale come purganti. Alcune specie contengono alcaloidi ergotinici che sono probabilmente responsabili dell'uso di queste specie come ingredienti psichedelici (ad es. Ololiuhqui). La presenza di alcaloidi ergotinici in alcune specie di questa famiglia \u00e8 dovuta all'infezione da funghi legati al genere \"Claviceps\".\nMolte sono usate a scopo ornamentale e specie diverse vengono commercializzate con la dicitura generica \"Bella di giorno\"; alcune specie esotiche (come ad esempio \"Humbertia madagascariensis\") sono legnose e sfruttate per il legno."}
{"id": "1404518", "revid": "80030", "url": "https://it.wikipedia.org/wiki?curid=1404518", "title": "Tutaev", "text": "Tutaev (anche traslitterata come \"Tutayev\" o \"Tutajev;\" in russo: \u0422\u0443\u0442\u0430\u0435\u0432) \u00e8 una citt\u00e0 della Russia europea centrale (Oblast' di Jaroslavl'), situata sul fiume Volga, 38 chilometri a nordovest del capoluogo Jaroslavl'; \u00e8 il capoluogo del \"rajon\" omonimo.\nLa cittadina risulta fondata nel 1822 dall'unione dei precedenti villaggi di \"Romanov\" e \"Borisoglebsk\", fondati sulle opposte rive del fiume Volga rispettivamente nel XIV e XV secolo; mantenne il nome di \"Romanov-Borisoglebsk\" fino al 1918, quando venne ribattezzata con il nome attuale, in onore di un generale dell'Armata Rossa.\nLa cittadina \u00e8 un discreto centro industriale (meccanica).\nMonumenti e luoghi d'interesse.\nSulla riva sinistra del Volga sorgono diverse chiese:\nSulla riva destra domina la \nSociet\u00e0.\nEvoluzione demografica.\n\"Fonte: mojgorod.ru\""}
{"id": "1404519", "revid": "80339", "url": "https://it.wikipedia.org/wiki?curid=1404519", "title": "Tutayev", "text": ""}
{"id": "1404521", "revid": "80339", "url": "https://it.wikipedia.org/wiki?curid=1404521", "title": "Tutajev", "text": ""}
{"id": "1404526", "revid": "729019", "url": "https://it.wikipedia.org/wiki?curid=1404526", "title": "Giampiero De Carli", "text": "Biografia.\nCresciuto agonisticamente nella Capitale, de Carli inizi\u00f2 a giocare nel nel 1982 e rimase nel club continuativamente fino al 1997, anno in cui spese una stagione in prestito al per disputarvi la Heineken Cup.\nTornato a Roma per un'ulteriore stagione, nel 1999-2000 gioc\u00f2 a Parigi nello con cui si laure\u00f2 campione di Francia.\nEsord\u00ec in Nazionale durante la gestione di Georges Coste nel 1996, durante un'amichevole contro il ; prese poi parte alle qualificazioni alla nella quale tuttavia, pur figurando tra i convocati, non fu mai utilizzato.\nPrese anche parte alle prime quattro edizioni del Sei Nazioni e fu il primo italiano a realizzare una meta in tale torneo, all'esordio dell'edizione 2000 contro la ; nel Sei Nazioni 2003 de Carli disput\u00f2 il suo ultimo incontro internazionale, contro l'.\nDopo una stagione nuovamente a Roma, nel 2001 si trasfer\u00ec al , club con il quale vinse un campionato e una Coppa Italia; terminata l'attivit\u00e0 agonistica nel 2006 a 36 anni, divenne allenatore dei lombardi; ne 2009 assunse la guida della Nazionale A in coppia con Gianluca Guidi e, successivamente, della prima squadra dell'Accademia Federale della FIR.\nTerminato il suo impegno federale, dal 2012 fu l'allenatore degli avanti del , assistente del francese Marc Delpoux gi\u00e0 suo tecnico-capo a Calvisano.\nDopo l'esperienza francese, terminata con la retrocessione del Perpignano nel Pro D2, dalla fine del 2013 ricopre l'incarico di allenatore degli avanti della nazionale italiana."}
{"id": "1404530", "revid": "729019", "url": "https://it.wikipedia.org/wiki?curid=1404530", "title": "Battaglia del Boyne", "text": "La battaglia del Boyne fu lo scontro decisivo della Guerra guglielmita all'interno della Guerra della Grande Alleanza.\nStoria.\nGiacomo II Stuart era sbarcato nel marzo dell'anno precedente nella cattolica Irlanda nel tentativo di farne la base di partenza per la riconquista del regno d'Inghilterra. Sostenuto da una forza di spedizione francese al comando del duca di Lauzun e dei suoi sostenitori (detti giacobiti) raccolse attorno a s\u00e9 un esercito numeroso, ma anche mal attrezzato e inesperto. In realt\u00e0 le forze degli eserciti contrapposti si equivalevano. Guglielmo III d'Inghilterra contava su quindicimila uomini al suo seguito che si congiunsero con l'esercito eterogeneo che, guidato dal conte di Schomberg, dall'anno prima contrastava le mosse dei giacobiti.\nI due eserciti si scontrarono sulle rive del fiume Boyne, considerato la porta d'entrata di Dublino. Guglielmo III durante una ricognizione effettuata prima dello scontro vero e proprio fu ferito; corse anche voce della sua morte e addirittura un messaggero giunse a Parigi con questa notizia, ma si tratt\u00f2 solamente di una ferita superficiale. Giacomo II era convinto che la sua posizione fosse vantaggiosa, ma non calcol\u00f2 l'irruenza e il coraggio di Guglielmo.\nMentre Schomberg guadava il fiume a sud, Guglielmo affront\u00f2 il nemico direttamente al centro dello schieramento e riusc\u00ec ad attraversare il fiume con oltre ventimila uomini. I giacobiti, che si ritrovarono ad affrontare il nemico su tre fronti, sbandarono e si ritirarono in disordine. Giacomo II, deposto due anni prima da Guglielmo d'Orange, si ritir\u00f2 a sud e fu quindi costretto a fuggire di nuovo in Francia. Con tale vittoria re Guglielmo si assicur\u00f2 il dominio indiscusso sull'Irlanda, che sar\u00e0 reso definitivo l'anno seguente con la caduta di Limerick, l'ultima piazzaforte in mano giacobita."}
{"id": "1404534", "revid": "767487", "url": "https://it.wikipedia.org/wiki?curid=1404534", "title": "Evergreens", "text": "Evergreens \u00e8 una raccolta della cantante italiana Mina, pubblicata nel maggio 1974 dalla PDU con distribuzione EMI Italiana.\nDescrizione.\nRaccolta senza inediti, eccetto il titolo \"Lamento d'amore\", gi\u00e0 pubblicato su singolo nel 1973 di cui riprende la copertina ufficiale, che comparir\u00e0 in seguito solo nella raccolta su CD \"Mina Studio Collection\" del 1998.\nNel 2012, tutte le raccolte sono state rimosse dalla discografia sul sito ufficiale della cantante."}
{"id": "1404535", "revid": "33689", "url": "https://it.wikipedia.org/wiki?curid=1404535", "title": "Missione Alsos", "text": ""}
{"id": "1404545", "revid": "767487", "url": "https://it.wikipedia.org/wiki?curid=1404545", "title": "Gestione per obiettivi", "text": "Nell'ambito delle Risorse Umane la gestione per obiettivi (in inglese management by objectives o management by results, da cui le sigle MBO o MBR) \u00e8 un metodo di valutazione del personale che si basa sui risultati raggiunti a fronte di obiettivi prefissati, e non sulle competenze espresse. Se si usano congiuntamente i metodi di valutazione per obiettivi e quello per competenze, allora si utilizza il termine di \"valutazione mista\".\nAl conseguimento degli obiettivi \u00e8 legato un riconoscimento economico.\nGli obiettivi che vengono assegnati devono essere:\nGli obiettivi possono essere di tipo SMART o NUM.&lt;br&gt;\nSi definisce S.M.A.R.T. un obiettivo:\nSi definisce NUM un obiettivo che ha in comune con gli obiettivi SMART la Specificit\u00e0, la raggiungibilit\u00e0 (Achievable), la Rilevanza e il legame con il Tempo; un obiettivo NUM, per\u00f2, Non \u00e8 Univocamente Misurabile (NUM): la definizione e misurazione periodica pu\u00f2 dipendere in modo considerevole dall'unit\u00e0 di misura adottata per la valutazione, dall'esperienza e dalle conoscenze del valutato. Esempi di obiettivi NUM sono quelli legati allo sviluppo di una conoscenza, di una competenza o all'adozione di specifici comportamenti aziendali.\nGli obiettivi sono generalmente di tipo individuale, ma alcuni possono essere anche di gruppo. Il periodo assegnato per il raggiungimento \u00e8 normalmente di un anno, all'interno del quale ci sono momenti intermedi di verifica. In caso di mancato raggiungimento degli obiettivi bisogna analizzarne le cause per verificare l'esistenza di eventi imprevisti e per porre rimedio ad eventuali ostacoli.\nL'adozione della gestione per obiettivi richiede una stretta integrazione tra:\nL'aspetto positivo di questo metodo di valutazione \u00e8 che, traducendo gli obiettivi strategici d'impresa in obiettivi tattici a cascata per la gerarchia sottostante, permette di allineare l'attivit\u00e0 della struttura organizzativa su specifici obiettivi aziendali. \nL'aspetto negativo \u00e8 che c\u2018\u00e8 il rischio che gli interessati focalizzino le loro azioni solo o principalmente sugli obiettivi Mbo, trascurando la normale attivit\u00e0."}
{"id": "1404549", "revid": "56620", "url": "https://it.wikipedia.org/wiki?curid=1404549", "title": "Stampa (processo)", "text": ""}
{"id": "1404563", "revid": "1536407", "url": "https://it.wikipedia.org/wiki?curid=1404563", "title": "Diego God\u00edn", "text": "Biografia.\n\u00c8 sposato con Sof\u00eda Herrera, figlia dell'ex calciatore dell' e del Cagliari Jos\u00e9 Oscar Herrera.\nCaratteristiche tecniche.\nConsiderato tra i migliori difensori della sua generazione, \u00e8 un difensore centrale dotato di grande fisicit\u00e0, abile nel gioco aereo, che ha inoltre ottime abilit\u00e0 nel tackle e nell'anticipo. Alle doti tecniche abbina una riconosciuta capacit\u00e0 di leadership, che ne fa un punto di riferimento naturale per i suoi compagni.\nCarriera.\nClub.\nEsordi in Uruguay e Villarreal.\nCresciuto nelle giovanili del , esordisce nel , dove resta dal 2003 al 2006. Nella stagione 2006-2007 milita nel , prima di approdare l'anno successivo al . In Spagna trascorre tre stagioni, facendo l'esordio nelle competizioni UEFA.\nAtl\u00e9tico Madrid.\n2010-2015.\nIl 4 agosto 2010 firma un contratto quinquennale con l'. Gi\u00e0 nella prima stagione conquista il posto da titolare, vincendo la Supercoppa UEFA contro l' ad agosto per 2-0.\nNel 2011-2012 \u00e8 tra i protagonisti del successo finale in UEFA Europa League, giocando la finale vinta contro l' per 3-0. Intanto il 22 aprile 2012 segna il suo primo gol nella gara casalinga contro l'.\nLa stagione 2012-2013 inizia con un'altra vittoria in Supercoppa UEFA, questa volta ai danni del per 4-1. A maggio arriva pure il successo in Coppa del Re, grazie al 2-1 ottenuto contro il nei tempi supplementari.\nNel 2013-2014, all'ultima giornata di campionato, God\u00edn realizza il gol del pareggio contro il al Camp Nou (1-1) che permette all'Atl\u00e9tico, dopo 18 anni, di tornare a laurearsi campione di Spagna. L'uruguaiano segna anche in finale di Champions League contro il ma i \"Colchoneros\" vengono prima raggiunti dal gol di Sergio Ramos a tempo ormai scaduto e poi battuti nei supplementari. A fine anno God\u00edn colleziona complessivamente 51 partite e 8 reti.\n2015-2019.\nLa stagione 2014-2015 si apre con la vittoria in Supercoppa spagnola contro il Real Madrid, con i \"Colchoneros\" capaci di imporsi con il punteggio di 2-1 (pareggio per 1-1 all'andata e vittoria per 1-0 al ritorno). Il 9 gennaio 2015 viene inserito dall'UEFA nella squadra ideale dell'anno 2014.\nNel 2015-2016 diventa il calciatore uruguaiano con pi\u00f9 presenze in Primera Divisi\u00f3n.\nIl 24 ottobre 2016 a Valencia, in occasione della cerimonia dei Premi LFP, God\u00edn viene premiato come miglior difensore della Liga. Nel 2017 supera Luis Amaranto Perea come straniero con pi\u00f9 presenze nell'Atl\u00e9tico Madrid. Nella stagione 2017-2018 vince la sua seconda UEFA Europa League, sconfiggendo in finale l' per 3-0.\nIl 15 agosto 2018, vincendo per 4-2 ai tempi supplementari la finale di Supercoppa UEFA contro il Real Madrid, diventa il secondo giocatore pi\u00f9 titolato nella storia dell'Atl\u00e9tico Madrid. La stagione 2018-2019 \u00e8 anche l'ultima per God\u00edn con il club biancorosso.\nInter.\nDopo la scelta di non rinnovare il contratto in scadenza con l', il 1\u00ba luglio 2019 viene ufficializzato il suo passaggio a parametro zero all'. Esordisce in Serie A il 1\u00ba settembre successivo nella trasferta di vinta per 2-1. Dopo un inizio difficile, dovuto anche alle difficolt\u00e0 ad adattarsi alla difesa a 3 di Antonio Conte, si guadagna la titolarit\u00e0 al posto di Milan \u0160kriniar, tanto che il 13 luglio 2020 segna la sua prima rete con la maglia nerazzurra nel 3-1 al . Il 21 agosto va a segno nella finale di Europa League persa contro il per 2-3, diventando il sesto giocatore a segnare sia in finale di Champions League che di Europa League. Chiude la stagione in nerazzurro con 36 presenze e 2 reti tra tutte le competizioni.\nCagliari.\nFuori dai piani tecnici di Antonio Conte per la stagione 2020-2021, il 24 settembre 2020 passa a titolo gratuito al , firmando un contratto triennale. All'esordio con la maglia rossobl\u00f9 il 4 ottobre successivo mette a segno una rete nella sconfitta con l' per 2-5. Questa \u00e8 stata la sua unica rete stagionale per lui, che \u00e8 stato titolare della retroguardia dei rossobl\u00f9 nell'arco della stagione, conclusa con la salvezza nel finale di stagione.\nL'anno successivo i sardi vivono nuovamente una stagione difficile, con God\u00edn che in dicembre viene messo ai margini della rosa, fin quando, il 12 gennaio 2022, risolve il contratto con la societ\u00e0 sarda.\nAtl\u00e9tico Mineiro.\nIl 12 gennaio 2022 firma un contratto annuale con l'.\nNazionale.\nEsordisce con la maglia della nazionale uruguaiana all'et\u00e0 di 19 anni, in occasione di un'amichevole contro il nel 2005. Realizza la sua prima rete con la \"Celeste\" il 27 maggio 2006 nell'amichevole contro la nazionale serbomontenegrina (1-1). Nel 2007 gioca la Coppa America 2007, il suo primo torneo internazionale.\nNel 2010 partecipa al campionato mondiale in Sudafrica, nel quale raggiunge la semifinale poi persa contro l'Olanda (2-3). A fine torneo l'Uruguay si piazza quarto, perdendo contro la nella finale per il terzo e quarto posto. Nel 2011 vince con l'Uruguay la Coppa America giocata in Argentina, con la \"Celeste\" che in finale si impone per 3-0 sul . Nel 2013 partecipa alla Confederations Cup, con gli uruguaiani che si classificano quarti.\nNel 2014 prende parte anche al campionato mondiale in Brasile; nell'ultima gara del girone contro l', God\u00edn realizza il gol decisivo che permette all'Uruguay di andare agli ottavi di finale, dove viene eliminato dalla .\nDivenuto capitano della \"Celeste\", \u00e8 convocato per la Coppa America 2015 organizzata in Cile. L'Uruguay viene per\u00f2 eliminato ai quarti di finale dalla nazionale cilena padrone di casa. Viene convocato anche per la Copa Am\u00e9rica Centenario negli Stati Uniti, ma la spedizione si conclude con una deludente eliminazione della fase a gironi.\nNel 2018 prende parte al campionato mondiale giocato in Russia. L'Uruguay supera il negli ottavi, ma esce sconfitto ai quarti di finale contro la poi campione del mondo. Il 25 marzo 2019, in occasione della vittoria della \"Celeste\" contro la in amichevole, God\u00edn diventa il calciatore con pi\u00f9 presenze nella storia della nazionale uruguaiana. \u00c8 convocato anche per la Coppa America del 2019 in Brasile, dove la \"Celeste\" viene eliminata ai quarti di finale contro il dopo i calci di rigore.\nStatistiche.\nPresenze e reti nei club.\n\"Statistiche aggiornate al 12 gennaio 2022.\"\nCronologia presenze e reti in nazionale.\n&lt;/small&gt;"}
{"id": "1404568", "revid": "400694", "url": "https://it.wikipedia.org/wiki?curid=1404568", "title": "Barreiros (azienda)", "text": "La Barreiros \u00e8 stata una casa spagnola attiva dal 1954 al 1978 e dedita sia alla produzione di autocarri, sia a quella di autovetture.\nStoria.\nFondata nel 1954 da Eduardo Barreiros con il nome di \"Barreiros Diesel S.A.\" e con sede a Madrid, la Barreiros inizi\u00f2 la sua attivit\u00e0 costruendo motori Diesel. Successivamente l'attivit\u00e0 si espanse nel campo dei veicoli commerciali e industriali, grazie agli accordi con la francese Berliet (camion), l'inglese Associated Equipment Company (autobus) e la tedesca Hanomag (trattori), tutti costruiti su licenza, ma mossi da motori di costruzione propria.\nSuccessivamente la Barreiros decise di espandersi nel settore delle automobili. Fu cos\u00ec che nel 1963 venne raggiunto un accordo con la statunitense Chrysler, per la produzione della Dodge Dart. Venduta come \"Barreiros Dart\" (dal 1970 come \"Dodge 3700\", nelle versioni berlina e station wagon, anche con motore a gasolio), rispetto all'originale aveva un frontale rivisto, cambio a quattro marce e freni a disco. All'epoca il mercato automobilistico spagnolo era fortemente protetto: per entrarvi era praticamente obbligatorio costruire le vetture in loco (\u00e8 il caso della Fiat, da cui ebbe origine la SEAT). La gamma successivamente si allarg\u00f2 verso il basso con modelli di origine Simca (marchio di cui la Chrysler era proprietaria): del 1966 \u00e8 il lancio della Simca 1000, e di poco successiva \u00e8 la presentazione della \"Simca 1200\" (che altro non era se non la Simca 1100 con un motore maggiorato).\nNel 1969 la Chrysler prese il completo controllo della Barreiros. A partire dal 1975 negli stabilimenti Barreiros fu assemblata la Chrysler 160/180/2 litri, in precedenza costruita negli stabilimenti ex Simca di Poissy. Lo spostamento delle linee della \"160/180/2 litri\" fu dovuto allo scarso successo della vettura; in Spagna, invece, la vettura riscosse un buon successo (soprattutto come taxi), e fu costruita anche con un motore a gasolio di 2 litri di cilindrata (non disponibile nel resto d'Europa, mentre in Spagna non era disponibile la \"160\"). La Barreiros costru\u00ec anche altri modelli per il mercato domestico, come la Simca 1307 (ribattezzata \"Chrysler 150\") e la Chrysler Horizon.\nOltre alla produzione automobilistica, continuava anche quella di camion e autobus, venduti in Spagna con il marchio Barreiros e all'estero con il marchio Dodge.\nNel 1978 le attivit\u00e0 europee della Chrysler furono cedute alla PSA, che rimarchi\u00f2 tutti i modelli gi\u00e0 in produzione come Talbot (per esempio, la Chrysler 150 divenne Talbot 150). Gli stabilimenti Barreiros continuarono a costruire i modelli Talbot lanciati sotto la gestione PSA, come la Talbot Solara e la Talbot Samba. La divisione veicoli industriali fu invece scorporata e ceduta alla Renault, che prosegu\u00ec brevemente la costruzione dei vecchi modelli Barreiros con il proprio marchio."}
{"id": "1404570", "revid": "666668", "url": "https://it.wikipedia.org/wiki?curid=1404570", "title": "Ta\u00e7a Brasil (calcio a 5)", "text": "La Ta\u00e7a Brasil \u00e8 una competizione brasiliana di calcio a 5 fondata nel 1968. Prima dell'avvento della Liga Nacional de Futsal nel 1996 costituiva l'unico trofeo nazionale.\nStoria.\nLa prima edizione fu disputata nel 1968 a Lages, nello stato di Santa Catarina, e ad aggiudicarselo fu il davanti al . Fino al 1980 il torneo veniva disputato con cadenza biennale, a partire dall'anno seguente invece si disputa ogni anno.\nLa formazioni che ha conquistato pi\u00f9 edizioni \u00e8 il con 7 vittorie (6 delle quali conquistate consecutivamente dal 2003 al 2008), segue il con 6 titoli.\nStruttura.\nDurante gli anni il numero di squadre partecipanti e il formato sono sempre variati. Nelle ultime edizioni si \u00e8 confermato ripetutamente un torneo tra 10 squadre che giocano una fase a gironi e poi una fase finale."}
{"id": "1404574", "revid": "642594", "url": "https://it.wikipedia.org/wiki?curid=1404574", "title": "Coppa del Brasile di calcio a 5", "text": ""}
{"id": "1404593", "revid": "287204", "url": "https://it.wikipedia.org/wiki?curid=1404593", "title": "Palazzo Incontro", "text": "Palazzo Incontro \u00e8 un palazzo storico di Roma, situato nel rione Campo Marzio, costruito nella seconda met\u00e0 del Settecento, esattamente nel 1765 dall'architetto Giovanni Paolo Burij. L'edificio \u00e8 di propriet\u00e0 della Provincia di Roma, che lo ha restaurato nel 2004-07.\nStoria.\nL'area dove venne costruito il Palazzo apparteneva alle propriet\u00e0 dell'Ospedale di San Maria della Piet\u00e0 dei Poveri Pazzi; il terreno era gi\u00e0 stato interessato in et\u00e0 archeologica, con alcuni rinvenimenti di insulae e di edifici commerciali, datati fra la fine del II e l'inizio del III secolo. La zona viene poi abitata densamente durante tutto il Medioevo.\nPer la costruzione dell'edificio vennero demolite diverse costruzioni pi\u00f9 antiche, riportare nella pianta redatta dall'architetto Burij. Fra questi, la Cappella della Vergine - posta al centro del vicolo - venne demolita e ricomposta nelle vicinanze. Da altri documenti \u00e8 noto che il Palazzo era gi\u00e0 stato completato nel 1768, affittato poi l'anno successivo.\nCon il rifacimento del Malerini l'impianto venne adibito all'uso affittuario, realizzando diverse abitazioni ottimali per pi\u00f9 famiglie borghesi; questa tipologia architettonica divenne comune durante tutto il Settecento, quando i principali ordini religiosi decisero di smaltire i propri possedimenti immobiliari affidandoli a pagamento alle nuove famiglie della borghesia.\nMantenuta la sua funzione fino alla presa di Roma, i possedimenti ecclesiastici vennero assorbiti dal neonato Regno d'Italia, nel particolare affidando Palazzo Incontro alla nuova Provincia di Roma.\nArchitettura.\nLa facciata \u00e8 realizzata nel modello tipico del Barocco tardo, con un modesto cortile contenente una grande fontana a forma di ninfeo, scolpita nel travertino. La \"Cappella della Madonna del Divino Amore\" venne posta al piano stradale dell'edificio, dopo essere stata spostata dal vicolo che ostruiva; la cappella era gestita dalla vicina chiesa di San Nicola ai Prefetti, ed ancora oggi presenta il quadro della Madonna di Giovan Battista Salvi, meglio conosciuto come il Sassoferrato."}
{"id": "1404594", "revid": "1494169", "url": "https://it.wikipedia.org/wiki?curid=1404594", "title": "Porta Vecchia", "text": ""}
{"id": "1404596", "revid": "91475", "url": "https://it.wikipedia.org/wiki?curid=1404596", "title": "Scuola cristiana", "text": ""}
{"id": "1404599", "revid": "125345058", "url": "https://it.wikipedia.org/wiki?curid=1404599", "title": "George Santayana", "text": "Biografia.\nEducato negli Stati Uniti d'America, dove ha trascorso ventotto dei suoi ottantanove anni di vita, ha scritto tutte le sue opere in inglese, ed \u00e8 considerato a tutti gli effetti uomo di lettere e filosofo statunitense. Ricorda tuttavia Bertrand Russell: \u00abBench\u00e9 tutti e due i suoi genitori fossero spagnoli, era stato allevato a Boston e aveva insegnato ad Harvard. Per\u00f2 si sentiva sempre come un esule dalla Spagna\u00bb.\nFormatosi negli Stati Uniti alla Boston Latin School e alla Universit\u00e0 di Harvard sotto l'influsso di Josiah Royce e di William James, Santayana prosegu\u00ec i suoi studi a Berlino e a Cambridge, per ritornare poi a Harvard, dove inizi\u00f2 la carriera di docente nel 1898, rimanendovi fino al 1912, quando si trasfer\u00ec in Europa per trascorrere nel vecchio continente il resto della sua vita. Scrisse diciannove libri e riusc\u00ec a centrare un ottimo successo editoriale con il romanzo \"The Last Puritan\".\nSostenne, anche economicamente, molti scrittori, tra i quali spicca Bertrand Russell.\n\u00c8 ricordato particolarmente per una frase spesso citata ancora oggi, contenuta in \"Reason in Common Sense\", primo volume del suo pi\u00f9 complessivo lavoro \"The Life of Reason\":\nMorto a Roma, dove si ritir\u00f2 nell'ultimo periodo della sua vita, soggiornando nel convento della chiesa di Santo Stefano Rotondo, \u00e8 sepolto nel \"Panteon de la Obra Pia espa\u00f1ola\", nel cimitero del Verano.\nPensiero.\nPartito da una posizione naturalistica che individua tanto nella storia del soggetto, quanto nella storia dell'umanit\u00e0, il progressivo emergere dalla primitiva matrice naturale, della ragione e dello spirito (come fasi successive, cui corrispondono, sul piano della prassi, rispettivamente la vita attiva e la contemplazione), approd\u00f2 a un \"realismo dualistico\", distinguendo rigorosamente la sfera dell'esistenza (spazio-temporale, soggetta a divenire, condizionata) da quella dell'essenza (atemporale, a-spaziale, non soggetta a condizionamento e divenire).\nLe essenze sono riconoscibili sul piano della ragione; ma la \"fede animale\" salva l'uomo dallo scetticismo radicale e lo induce a tradurre le essenze stesse in strumenti conoscitivi: di qui la mediazione tra aspetto formale e materiale, fra essenza ed esistenza che rende possibile il conoscere e quindi l'operare umano. Uno dei temi fondamentali espressi nelle opere di Santayana, \u00e8 il rapporto ambivalente tra natura e ragione, che lui stesso indicher\u00e0 come quello tra \"forze meccaniche\" e ordine della vita oppure tra esistenza ed essenza.\nOpere.\nFra le opere filosofiche e letterarie principali di Santayana sono da ricordare:\nLe sue opere complete furono pubblicate a New York a partire dal 1936.\nTraduzioni in italiano:"}
{"id": "1404602", "revid": "287204", "url": "https://it.wikipedia.org/wiki?curid=1404602", "title": "Filmografia e bibliografia di Francesco Guccini", "text": ""}
{"id": "1404603", "revid": "767487", "url": "https://it.wikipedia.org/wiki?curid=1404603", "title": "Gustavo Mun\u00faa", "text": "Caratteristiche tecniche.\nHa grandi capacit\u00e0 di muoversi tra i pali e grandissimi abilit\u00e0 anche con i piedi. In carriera ha realizzato dei gol su rigore e su punizione; \u00e8 molto bravo anche nel far ripartire l'azioni con rinvii molto precisi.\nCarriera.\nCalciatore.\nClub.\nNacional.\nInizia nel Nacional, con cui vince il campionato uruguaiano nel 1998, nel 2000, nel 2001 e nel 2002. Ha anche realizzato diversi gol su rigore, sia in campionato che in Coppa Libertadores.\nIn Spagna.\nNel 2003 si \u00e8 trasferito in Spagna per giocare nella Primera Divisi\u00f3n, con il Deportivo de La Coru\u00f1a, dove milita per sei stagioni, senza per\u00f2 vincere alcun titolo con la maglia della squadra galiziana.\nIl 30 giugno 2009 viene acquistato dal Malaga, firmando un contratto di durata annuale e indossando la maglia di titolare della squadra andalusa lungo tutta la stagione, venendo schierato 38 volte in campionato.\nNella stagione 2010-2011 passa al Levante, squadra di Valencia militante in Primera Divisi\u00f3n, dove fa il suo debutto all'Estadio Ciutat de Val\u00e8ncia alla prima giornata di campionato nella partita Levante-Siviglia, persa dai padroni di casa per 4-1.\nFiorentina.\nRimasto svincolato dal Levante, il 18 giugno 2013 viene tesserato dalla societ\u00e0 italiana della Fiorentina, firmando un contratto fino al 30 giugno 2015. Esordisce in maglia viola il 7 novembre nella gara di Europa League Pandurii-Fiorentina (1-2). Il 21 gennaio 2014 risolve consensualmente il contratto che lo legava alla squadra viola.\nRitorno al Nacional.\nDopo aver rescisso il contratto con la Fiorentina torna a giocare nel Nacional club dove aveva iniziato la carriera.\nNazionale.\nConta diverse presenze in Nazionale, avendo partecipato, tra l'altro, alla Copa Am\u00e9rica 2001 in Colombia, al in Corea del Sud e Giappone e alle qualificazioni al .\nAllenatore.\nAl termine della carriera da calciatore decide d'intraprendere quella di allenatore.\nIl 7 novembre 2017 diventa il nuovo allenatore del Deportivo Fabril."}
{"id": "1404606", "revid": "109873884", "url": "https://it.wikipedia.org/wiki?curid=1404606", "title": "Pushpa Lal Shrestha", "text": "Biografia.\nNel 1962, con le divisioni tra l'ala filosovietica e quella filocinese, guid\u00f2 una scissione di ispirazione maoista, unendosi al Partito Comunista del Nepal (Tulsi Lal Amatya), del quale condivise la \"leadership\" per un certo periodo.\nL'anno successivo, Pushpa Lal si trov\u00f2 in disaccordo con la linea di nuova democrazia di Amatya, proponendo invece una democrazia popolare. Le divergenze culminarono nel 1968, quando la fazione di Pushpa Lal tenne un congresso alternativo e fond\u00f2 un nuovo partito comunista, di cui lui fu segretario generale. Mantenne la leadership del suo partito fino alla morte e ispir\u00f2, in parte, la nascita del movimento maoista nepalese guidato negli anni novanta da Prachanda.\nSua moglie Sahana Pradhan assunse quindi la guida del Partito e ne moder\u00f2 le posizioni. Oggi, esso \u00e8 una componente del Partito Comunista del Nepal (marxista unito), uno dei gruppi della galassia marxista nepalese. "}
{"id": "1404616", "revid": "1577172", "url": "https://it.wikipedia.org/wiki?curid=1404616", "title": "Ospedale Maggiore di Bologna", "text": "L'Ospedale Maggiore Carlo Alberto Pizzardi fa parte dell'Azienda Unit\u00e0 Sanitaria Locale di Bologna ed \u00e8 per dimensione il secondo ospedale del comprensorio (circa 900 posti letto), dopo il policlinico Sant'Orsola-Malpighi, il quale per\u00f2 \u00e8 a carattere universitario.\nStoria e organizzazione.\nSi trova nella periferia ovest di Bologna sulla via Emilia, a da porta San Felice. La sua tradizione va fatta risalire alla confraternita laica dei Battuti (1260) e al loro \"Ospedale della Vita\" pi\u00f9 volte dislocato e sparso nella citt\u00e0 antica. Questa nuova struttura \u00e8 stata inaugurata nel 1955.\n\u00c8 composto da tre edifici principali di 15 piani pi\u00f9 altre strutture minori tutte collegate tra loro, tra cui per ampiezza si citano la Maternit\u00e0 e le Malattie infettive. La terza torre (Edificio D), attivata recentemente, dispone sul tetto di un eliporto per le emergenze pi\u00f9 gravi, e a regime aggiunger\u00e0 altri 227 posti letto e 18 sale operatorie alla dotazione ospedaliera.\nAl suo interno sono ospitati numerosi reparti e una quarantina di Unit\u00e0 Operative, tra cui il \"\"Trauma center\" del 118, noto a livello nazionale per la maggiore casistica di pazienti gravi ricoverati al suo interno. Altre unit\u00e0 di gran pregio sono la \"Stroke unit\"\" e la Cardiologia.\nPresso l'Ospedale trova sede anche l'Istituto Stomatologico \"A. Beretta\".\nL'Ospedale Maggiore ospita il laboratorio analisi pi\u00f9 grande d'Italia, uno dei maggiori d'Europa, dove si eseguono oltre 18 milioni di esami l'anno, il LUM (Laboratorio Unico Metropolitano).\nAvvenimenti rilevanti.\nAyrton Senna da Silva, pilota automobilistico brasiliano tre volte Campione del mondo di Formula 1, mor\u00ec il 1\u00ba maggio 1994 in seguito a un incidente nel corso del Gran Premio di Formula 1 di San Marino 1994. Subito dopo l'incidente Senna venne trasportato via elicottero all'Ospedale Maggiore. Ogni sforzo per salvargli la vita fu vano e Senna spir\u00f2 alle ore 18,40, all'et\u00e0 di 34 anni, senza aver mai ripreso conoscenza. Il giorno prima, sempre a causa di un incidente sulla pista di Imola, era morto anche il pilota Roland Ratzenberger, trasportato anch'egli al Maggiore e deceduto poco dopo l'arrivo al pronto soccorso. Il 5 giugno 2021 venne ricoverato d\u2019urgenza il cantante Michele Merlo, dove mor\u00ec per via di una leucemia fulminante.\nReparti.\nI principali reparti e \"servizi\" sono:\nTrasporti.\nLa struttura \u00e8 raggiunta da numerose linee della rete di autobus e filobus urbani gestiti da Tper: 13, 19, 35, 81, 91, 87, 86, 92, 83, 38, 39 e 61; Extraurbane: 651, 646. \n\u00c8 in corso lo studio di fattibilit\u00e0 tecnica ed economica per la realizzazione della linea 1 della nuova rete tramviaria di Bologna, la cui entrata in funzione \u00e8 prevista per il 2026. La linea 1 collegher\u00e0 Borgo Panigale al Pilastro passando per l'Ospedale Maggiore, per il centro storico e per la stazione di Bologna Centrale. \nL'Ospedale Maggiore nella cultura di massa.\nNumerose scene di una puntata della quinta stagione della serie televisiva \"L'ispettore Coliandro\", intitolata \"Black Mamba\", sono state girate nei locali dell'Ospedale Maggiore, e precisamente all'interno dell'Edificio L, sede del punto prelievi, e in un fittizio reparto di Oncologia. Nella settima stagione una scena \u00e8 stata realizzata nella sala prelievi della \"Casa del donatore\" dell'Avis."}
{"id": "1404618", "revid": "287204", "url": "https://it.wikipedia.org/wiki?curid=1404618", "title": "Duca Paolo", "text": "\"Flavius Paulus\", fu re usurpatore dei Visigoti in Settimania nel corso dell'anno 673.\nNobile di origine ibero-romana, il duca Paolo, durante il regno del re dei Visigoti, Reccesvindo, era un ufficiale agli ordini di Vamba.\nAlla morte del re Reccesvindo, appena si seppe che, a Valladolid, era stato eletto re Vamba, Ilderico, conte di N\u00eemes, in Settimania, si ribell\u00f2, con il sostegno dei nobili locali, tra cui quello di Gunildo, vescovo di Mauguio, e soprattutto con l'appoggio degli ebrei. Vamba, impegnato a farsi incoronare a Toledo, invi\u00f2, nell'autunno del 672, il suo sottoposto il duca Paolo, a sottomettere i ribelli.\nAppena arrivato a Narbona, nel 673, Paolo fu proclamato re dei Visigoti dai suoi soldati; accordatosi coi ribelli, che a loro volta lo riconobbero re ottenne anche il riconoscimento di Childerico II, re merovingio dei Franchi di Austrasia che in quello stesso anno divenne re di tutti i Franchi.\nOltre che a fare proseliti nella provincia Tarraconense (soprattutto nell'attuale Catalogna), immediatamente invi\u00f2 emissari nei Paesi Baschi, per spingere i Vasconi a ribellarsi, cosa che avvenne e obblig\u00f2 Vamba a recarsi personalmente sui Pirenei a reprimere la ribellione.\nPaolo fu incoronato, nella chiesa di Gerona, con la corona d'oro gi\u00e0 usata dal re Recaredo.\nPare che si convertisse all'ebraismo, seguito da una parte della nobilt\u00e0 e perseguitasse i nobili che rifiutarono di abiurare il cattolicesimo.\nDomati i Baschi, Vamba si rivolse contro Paolo, e, dopo aver ripreso Tarragona, Barcellona e Narbona, riusc\u00ec a ottenere la vittoria sul duca ribelle, che si era asserragliato nell'arena di N\u00eemes (trasformata in fortezza dai Visigoti, nel V secolo).\nDopo essere stato catturato, il 3 settembre 673, Paolo fu tradotto a Toledo dove fu giustiziato. Una seconda versione invece dice che Paolo circondato dai suoi accoliti, fosse fatto sfilare per le vie di Toledo con una lisca di pesce, come corona, sulla testa, a piedi nudi, vestito di stracci, su un carro trainato da cammelli; giudicato per il tradimento, gli fu risparmiata la vita, ma fu rasato e segregato in un monastero."}
{"id": "1404632", "revid": "1305772", "url": "https://it.wikipedia.org/wiki?curid=1404632", "title": "Partito Comunista del Nepal (marxista unito)", "text": "Il Partito Comunista Nepalese (marxista unito) \u00e8 stato un partito politico del Nepal fondato il 15 settembre 2005 dalla fusione di due distinti soggetti politici:\nNell'aprile del 2013 \u00e8 confluito nel Partito Comunista del Nepal.\nNon va confuso con il Partito Comunista del Nepal (Unificato Marxista-Leninista) di Madhav Kumar Nepal n\u00e9 con il Partito Comunista Unificato del Nepal (maoista) di Prachanda."}
{"id": "1404636", "revid": "287204", "url": "https://it.wikipedia.org/wiki?curid=1404636", "title": "Ivan Andreevi\u010d Krylov", "text": "Biografia.\nIvan Krylov nacque a Mosca, ma trascorse l'infanzia e la giovinezza a Orenburg e a Tver'. Suo padre, ufficiale dell'esercito russo, mor\u00ec nel 1779 lasciando la famiglia in precarie condizioni economiche. Alcuni anni pi\u00f9 tardi Krylov e sua madre si trasferirono a San Pietroburgo nella speranza di ottenere una pensione statale. A San Pietroburgo Krylov ottenne un posto di impiegato statale, ma vi rinunci\u00f2 dopo la morte della madre (1788). La sua carriera letteraria cominci\u00f2 nel 1783, quando riusc\u00ec a vendere a un editore una sua commedia (\"L'indovina dai fondi di caff\u00e8\", pubblicata postuma nel 1868). Utilizz\u00f2 il compenso per acquistare testi di autori francesi, in particolare di Moli\u00e8re, Racine e Boileau. Probabilmente fu influenzato da questi scrittori quando scrisse due tragedie, \"Cleopatra\" (1785) e \"Filomela\" (1786), che gli aprirono le porte del circolo di drammaturghi che gravitava attorno a Knja\u017enin.\nKrylov cerc\u00f2 spesso, ma sempre con scarso successo, di dar vita a una rivista letteraria. Questi tentativi, assieme ai suoi drammi, fecero s\u00ec tuttavia che il nome di Krylov acquistasse una certa notoriet\u00e0 negli ambienti letterari. Per circa quattro anni, dal 1797 al 1801, Krylov visse nella residenza di campagna del principe Sergej Golicyn e, quando quest'ultimo venne nominato governatore militare della Livonia, Krylov lo accompagn\u00f2 nella nuova sede in qualit\u00e0 di segretario. Si sa invece molto poco delle vicende di Krylov dopo che si dimise da segretario del principe Golicyn; si ritiene abbia girato di citt\u00e0 in citt\u00e0 dedicandosi al gioco.\nDopo essere venuto in contatto con l'ambiente letterario di San Pietroburgo, Krylov divenne noto pubblicando satire sociali su riviste da lui dirette: \"Po\u010dta duchov\" (La posta degli spiriti, 1789), \"Zritel\"' (Lo Spettatore, 1792) e poi su \"Sankt Peterburgskij Merkur\" (Il Mercurio di San Pietroburgo); questi scritti scatenarono molte polemiche, per il loro tono violento, e portarono alla chiusura dei giornali. Lo scrittore si dedic\u00f2 nuovamente allora al teatro, ma con maggior spirito di osservazione e per l'uso di un linguaggio pi\u00f9 vicino a quello; alcune commedie, tra cui \"Il negozio di mode\" (1806) e \"La lezione alle figlie\" (1807), conquistarono il pubblico, oltre che per l'intreccio, per il linguaggio vivace e colorita.\nIl nome di Krylov \u00e8 tuttavia legato soprattutto alle favole, a cui si dedic\u00f2 completamente per il resto della vita a partire dal 1808. Nel 1809 venne pubblicata una prima raccolta di 23 favole, che ottenne un successo straordinario e venne seguita da altre otto raccolte simili nel periodo di tempo fra il 1810 e il 1820. Le sue favole con animali prendono di mira direttamente i vizi umani, in particolare l'incompetenza, l'arroganza e la stoltezza, con riferimenti alla vita russa contemporanea. Ispirandosi a Esopo e a La Fontaine, Krylov manifesta un atteggiamento piccolo-borghese tipicamente russo, basato sul buon senso ma anche a un certo conformismo. Nonostante fosse un conservatore e un classicista (la struttura narrativa \u00e8 arcaica e tipicamente settecentesca), egli us\u00f2 per le sue favole la lingua viva e corrente del popolo russo, riuscendo a conferire per la prima volta dignit\u00e0 d'arte a locuzioni idiomatiche che da allora in poi sono diventate parte integrante del patrimonio letterario della lingua russa.\nGi\u00e0 immediatamente dopo il successo della sua prima raccolta di 23 favole, nel 1811 Krylov fu accolto nell'Accademia russa delle Scienze ottenendo una medaglia d'oro. Dal 1812 al 1841 Krylov lavor\u00f2 alla Biblioteca Pubblica e Imperiale di San Pietroburgo, prima come assistente e poi come direttore del \"Dipartimento libri russi\". Nel 1838 venne celebrato il giubileo della sua prima pubblicazione, e lo Zar gli accord\u00f2 una generosa pensione. Le favole di Krylov sono state tradotte pi\u00f9 volte in italiano. Tre favole (\"Il sacco\", \"Il villano e l'asino\" e \"Il lupo e il cuculo\") furono tradotte Vincenzo Monti nel 1824, quando Krylov era ancora in vita."}
{"id": "1404638", "revid": "36426", "url": "https://it.wikipedia.org/wiki?curid=1404638", "title": "Porta Faenza", "text": ""}
{"id": "1404646", "revid": "165042", "url": "https://it.wikipedia.org/wiki?curid=1404646", "title": "Cantieri Riuniti dell'Adriatico", "text": "I Cantieri Riuniti dell'Adriatico furono una societ\u00e0 italiana operante nel settore delle costruzioni navali mercantili e militari, dei grossi motori Diesel, caldaie e turbine per la propulsione navale e per usi civili, degli aeroplani, di materiale rotabile ferroviario e di prodotti di elettromeccanica.\nOrigini.\nTrieste sin dalla seconda met\u00e0 del XIX secolo venne individuata come luogo strategico per la costituzione di officine e cantieri navali in funzione di un porto che nel giro di pochi anni divenne il principale approdo dell'impero austroungarico e l'industriale austriaco Georg Strudthoff vi impiant\u00f2 la \u201cFabbrica Macchine Sant'Andrea\u201d per la produzione di macchine a vapore, mentre negli stessi anni venne costituito il \u201cCantiere San Marco\u201d.\nStabilimento Tecnico Triestino.\nNel 1857 lo stesso Strudthoff costitu\u00ec sull'arenile di Muggia il \u201cCantiere San Rocco\u201d che, con la \u201cFabbrica Macchine Sant'Andrea\u201d conflu\u00ec nello \u201cStabilimento Tecnico Triestino\u201d che, a sua volta, negli anni 1890, rilev\u00f2 il \u201cCantiere San Marco\u201d, divenendo un soggetto industriale di grande rilevanza.\nCantiere Navale Triestino.\nDal 1907 si aggiunse un nuovo impianto, progettato e finanziato dalla famiglia Cosulich, proprietaria di una compagnia di navigazione. Il cantiere, ufficialmente costituito a Monfalcone il 3 aprile 1908, assunse la denominazione di Cantiere Navale Triestino.\nLa famiglia Cosulich originaria di Lussinpiccolo aveva dato inizio alla propria attivit\u00e0 armatoriale dal 1857 e nel 1890 trasfer\u00ec la sede della compagnia a Trieste, dando impulso all'espansione della propria flotta con l'acquisto di diversi piroscafi e fondando nel 1903 la compagnia di navigazione \"Unione Austriaca di Navigazione dell'Austro Americana e dei Fratelli Cosulich\", i cui piroscafi cominciarono a collegare regolarmente Trieste con il Nord e il Sud America.\nDurante la prima guerra mondiale parte della flotta della compagnia venne distrutta insieme ai cantieri di Monfalcone dove erano costruite le navi della compagnia. Terminato il conflitto con il passaggio di Trieste all'Italia la compagnia passata sotto giurisdizione italiana assunse la denominazione Cosulich Societ\u00e0 Triestina di Navigazione.\nI cantieri di Monfalcone ripresero le attivit\u00e0 e la compagnia cominci\u00f2 a essere conosciuta nel mondo come Cosulich Line. Nei primi mesi del 1928 la Banca Commerciale Italiana cedette il pacchetto azionario del Lloyd triestino di navigazione alla Cosulich Line che in tal modo riusc\u00ec a impossessarsi della quasi totalit\u00e0 delle azioni del Lloyd Triestino. Negli anni trenta la Cosulich Line e il Lloyd Triestino per ordine del Governo sarebbero confluite nella societ\u00e0 Italia Flotte Riunite il cui coordinamento e controllo era sotto le giurisdizione di una finanziaria a controllo statale, la Finmare.\nSignificative costruzioni del cantiere furono quelle dei transatlantici \"Saturnia\", \"Vulcania\", \"Neptunia\" e \"Oceania\".\nOfficine Aeronautiche.\nNel 1923 furono aperte le Officine Aeronautiche in quanto la famiglia Cosulich aveva rivolto il suo interesse alla navigazione aerea ed era proprietaria dal 1921 della Societ\u00e0 Italiana Servizi Aerei (SISA), nata con lo scopo di gestire una scuola di volo per piloti di idrovolanti civili e militari, oltre che per effettuare voli turistici, pubblicitari e di collegamento tra le citt\u00e0 italiane diventando cos\u00ec una delle prime compagnie aeree commerciali italiane.\nNei primi anni di attivit\u00e0 la direzione tecnica e progettuale venne affidata all'ingegner Raffaele Conflenti, il quale venne successivamente affiancato in qualit\u00e0 di vicedirettore tecnico da un giovane Filippo Zappata, allora ventinovenne e fresco di studi, ma gi\u00e0 in grado di mettersi in luce per le sue qualit\u00e0. I progetti di Conflenti, pur essendo di indubbia qualit\u00e0, rimanevano legati a soluzioni consolidate, che pagavano la loro affidabilit\u00e0 con il rischio di divenire rapidamente obsoleti, questo a causa del fervore nell'evoluzione tecnica progettuale internazionale tipica di quegli anni. Anche per questo al giovane Zappata, nei tre anni di permanenza all'azienda, venne affidato il Reparto Sperimentale oltre a ricoprire un importante ruolo organizzativo nell'Ufficio Tecnico. Il personale specializzato in campo aeronautico, come piloti collaudatori, montatori e motoristi, venne reclutato principalmente dalla SISA mentre le maestranze vennero prelevate dall'attivit\u00e0 cantieristica, portando con loro tutta l'esperienza carpentieristica necessaria alla realizzazione degli scafi in legno e di costruzione metallica.\nIn quel contesto vennero avviati alla produzione numerosi velivoli, sia a uso civile sia militare, inizialmente assumendo l'originaria sigla CNT e che successivamente assunse la definitiva CANT, ovvero Cantieri Aeronautici e Navali Triestini. Il primo velivolo di successo uscito dalle officine di Monfalcone fu il biplano trimotore CANT 6, successo continuato in campo militare con i modelli CANT 7 e CANT 18, utilizzati dal 1923 nelle scuole di volo della neonata Regia Aeronautica, e in campo civile con i CANT 10 e CANT 22, utilizzati dal 1926 per i primi servizi di linea.\nLa SISA sarebbe stata successivamente assorbita dalla Societ\u00e0 Aerea Mediterranea (SAM) all'inizio degli anni trenta, a sua volta confluita, nel 1934, nella societ\u00e0 statale Ala Littoria.\nCantieri Riuniti dell'Adriatico.\nIl 18 settembre 1930 si costitu\u00ec la societ\u00e0 anonima per azioni Cantieri Riuniti dell'Adriatico (C.R.D.A.), con sede a Trieste dalla fusione dello \"Stabilimento tecnico triestino\" e \"Cantiere navale triestino\". Presidente della societ\u00e0 l'ammiraglio Umberto Cagni.\nLa societ\u00e0 risultava cos\u00ec articolata:\nTra le societ\u00e0 affiliate, si ricordano:\nI Cantieri Riuniti dell'Adriatico contribuirono inoltre anche all'istituzione dell\"'Ufficio Tecnico di Unificazione Navale (UNAV)\" con sede a Genova.\nNel 1933 i Cantieri Riuniti dell'Adriatico entrarono nell'orbita dell'IRI. Nello stesso anno le Officine Aeronautiche furono riorganizzate e potenziate e nel 1935-1936 fu appositamente allestito l'aeroporto di Ronchi dei Legionari, dove poter testare i nuovi modelli CANT. Inoltre tra il 1926 e il 1935 furono realizzati presso i cantieri CRDA CANT di Monfalcone circa 140 velivoli su licenza SIAI e gli aerei usciti dalle officine conquistarono 40 record mondiali, mentre per volere di Italo Balbo il capo designer divent\u00f2 Filippo Zappata che aveva lavorato con Louis Bl\u00e9riot nell'azienda francese che portava il suo nome, la Bl\u00e9riot A\u00e9ronautique.\nLa societ\u00e0, grazie all'integrazione tra gli stabilimenti di Monfalcone, Trieste, Venezia e Pola, diede luogo a un polo navalmeccanico all'avanguardia nella produzione di motori, macchine elettriche e velivoli che arriv\u00f2 a contare nel periodo prebellico oltre 12 000 dipendenti.\nLa gestione della famiglia Cosulich dur\u00f2 incontrastata fino al 1933, quando i Cantieri Riuniti dell'Adriatico entrarono nell'orbita dell'IRI, tuttavia i Cosulich continuarono a godere la massima fiducia della nuova propriet\u00e0, tanto da rimanere alla direzione del cantiere fino al 1949, anno della morte di Augusto Cosulich.\nDal dopoguerra a oggi.\nIl cantiere di Monfalcone fu bombardato dalla RAF il 19 marzo, il 4 e il 20 aprile 1944. Questi bombardamenti distrussero completamente le Officine Aeronautiche e i velivoli in costruzione e soltanto il cantiere nel dopoguerra sarebbe stato ricostruito, mentre le Officine Aeronautiche avrebbero cessato la loro produzione.\nDopoguerra.\nIl dopoguerra e la ricostruzione furono uno dei momenti pi\u00f9 alti per la cantieristica nazionale e vide prodigarsi, con grande spirito di sacrificio, a tutti i livelli, il personale che vi operava, dai massimi dirigenti agli operai, nell'opera di ricostruzione degli impianti e della flotta, adottando soluzioni nuove ed economiche. A Monfalcone uno dei massimi protagonisti fu il direttore del Cantiere Nicol\u00f2 Costanzi e gi\u00e0 nel 1950, era stato demolito il relitto del Conte di Savoia, costruito a Trieste nei Cantieri Riuniti dell'Adriatico all'inizio degli anni trenta, ed eseguito il riallestimento del Conte Biancamano. A Trieste e Monfalcone vennero costruiti l'Augustus e il Giulio Cesare, varato nel 1950 e primo transatlantico italiano a essere stato costruito nel dopoguerra. Il Biancamano, che riprese la navigazione nel 1949 sulle rotte dirette in Nord e Sud America, fu la prima unit\u00e0 della rinnovata flotta mercantile italiana e al suo riallestimento collaborarono pittori come Massimo Campigli, Mario Sironi, Roberto Crippa.\nA Trieste il 24 marzo 1963 venne varato il transatlantico Raffaello costruito per la Societ\u00e0 Italia Navigazione con madrina del varo la Signora Giuliana Merzagora la moglie dell'allora Presidente del Senato Cesare Merzagora.\nIl \"Cantiere San Rocco\" nel 1958 venne venduto alla Micoperi di Milano, dopo che sotto la gestione dei Cantieri Riuniti dell'Adriatico vi erano state realizzate dal 1938 oltre 20 navi. Venne utilizzato fino al 1972 solo per manutenzione e riparazione e dal 1972 solo per carenaggio.\nNel 1982 venne ceduto a una societ\u00e0 con interessi nel campo immobiliare che ha sviluppato e realizzato il progetto Marina di Porto San Rocco, un porto turistico attiguo al cantiere. Nel 2003 i Cantieri San Rocco sono stati acquisiti da Dreaming Group e vi vengono svolte le attivit\u00e0 di refitting, rimessaggio, manutenzione ordinaria e straordinaria, assistenza e riparazione post-vendita\nItalcantieri e Fincantieri.\nNell\u2019ottobre 1965 venne istituita una Commissione interministeriale di studio per i cantieri navali, meglio nota come Commissione Caron, il cui compito era quello di proporre un nuovo assetto per la cantieristica pubblica. Al termine dei lavori, la Commissione sugger\u00ec, da un lato, di ridurre il numero degli stabilimenti e dall\u2019altro di consolidare gli stabilimenti che s\u2019intendeva mantenere in attivit\u00e0. Nell\u2019ottobre 1966, ispirandosi alle conclusioni della commissione il Comitato interministeriale per la programmazione economica var\u00f2 un piano che prevedeva ,fra l\u2019altro, la nascita di una societ\u00e0, la Italcantieri\u00a0\u2013 Cantieri Navali Italiani, societ\u00e0 facente parte della galassia IRI, in cui confluirono gli stabilimenti di costruzione navale a partecipazione statale dell'Ansaldo dei Cantieri Riuniti dell'Adriatico e della Navalmeccanica.\nAll'inizio del 1966, il governo elabor\u00f2 un piano di riordino della cantieristica nazionale che prevedeva un nuovo raggruppamento denominato Italcantieri\u00a0\u2013 Cantieri Navali Italiani, societ\u00e0 facente parte della galassia IRI, in cui confluirono il cantiere di Monfalcone, il cantiere di Castellammare di Stabia e il Cantiere navale di Sestri Ponente gli stabilimenti di costruzione navale a partecipazione statale, i Cantieri Riuniti dell'Adriatico di Monfalcone e il Cantiere navale di Castellammare di Stabia.\nNel 1966, ultimo anno societario, i Cantieri Riuniti dell'Adriatico risultavano cos\u00ec composti:\nCon il riordino della cantieristica una parte dei Cantieri Riuniti dell'Adriatico venne incorporata nella Italcantieri, e un'altra parte conflu\u00ec nella Grandi Motori Trieste.\nLa societ\u00e0 Italcantieri fondata il 22 ottobre 1966 con sede in Trieste era cos\u00ec articolata:\nDei Cantieri Riuniti dell'Adriatico conflu\u00ec nell'Italcantieri la Direzione Generale di Trieste e lo stabilimento di Monfalcone.\nNel 1966 venne formata anche una joint-venture tra L'IRI e la FIAT, in base alla quale le due societ\u00e0 rilevavano la Fabbrica Macchine Sant'Andrea accordandosi per trasferire le rispettive produzioni di grossi motori diesel in una nuova societ\u00e0, chiamata Grandi Motori Trieste. L'accordo prevedeva anche la costruzione di un nuovo e moderno stabilimento a Bagnoli della Rosandra, in provincia di Trieste.\nDopo l'entrata in funzione del nuovo stabilimento, la produzione venne spostata da Sant'Andrea a Bagnoli, e i vecchi impianti vennero dimessi. In quella sede sorge oggi un palazzo direzionale del gruppo Fincantieri, che nel 1984 inglobo' l'Italcantieri. Lo stabilimento di Bagnoli della Rosandra costituisce invece oggi la sede della W\u00e4rtsil\u00e4 Italia, facente parte della W\u00e4rtsil\u00e4 Corporation finlandese.\nIl cantiere navale di Trieste che vide l'ultimo varo di un'imbarcazione, una motonave da carico, il 16 marzo 1968 durante il periodo della gestione Italcantieri e Fincantieri il cantiere \u00e8 stato utilizzato solo per riparazioni e dalla fine degli anni novanta viene gestito dalla societ\u00e0 Nuovo Arsenale Cartubi sotto la cui gestione il 26 ottobre 2008 dopo oltre 40 anni \u00e8 avvenuto il varo di una nuova nave, una gassiera commissionata da un armatore norvegese.\nIl cantiere di Monfalcone dall'inizio degli anni novanta rivolge la sua produzione alla costruzione di prestigiose navi da crociera e dopo che con la consegna di sommergibili Gazzana Priaroggia e del \"Longobardo\" la produzione dei sommergibili \u00e8 stata trasferita dalla Fincantieri al Muggiano oggi fa capo alla Direzione Navi da Crociera di Fincantieri.\nTra le realizzazioni pi\u00f9 importanti fatte a Monfalcone ci sono la piattaforma off-shore \"Micoperi 7000\", le petroliere costruite per l'ENI lunghe oltre 250 m e le bulk-carrier lunghe oltre 320m con 131.000 tonnellate di stazza lorda. .\nTra le costruzioni fatte per la Marina Militare i sommergibili classe \"Toti\", varati tra il 1967 e il 1968, e classe \"Sauro\", varati tra il 1976 e il 1993, e soprattutto la portaerei Garibaldi, varata il 4 giugno 1983 che ricopre il ruolo di ammiraglia della flotta della Marina Militare.\nIn occasione del centenario del cantiere di Monfalcone, il 27 marzo 2008 il Presidente della Repubblica Giorgio Napolitano si \u00e8 recato in visita al cantiere di Monfalcone per inaugurare la mostra \"Cantiere 100 anni di navi a Monfalcone\". Quest'ultima \u00e8 stata aperta al pubblico il successivo 3 aprile, giorno esatto del Centenario del cantiere, e accompagnata dal catalogo della stessa curato da Matteo Martinuzzi.\nArchivio.\nLa documentazione proveniente dal Lloyd austriaco, dal Lloyd triestino e dai Cantieri riuniti dell'Adriatico \u00e8 stata depositata dalla Fincantieri CNI spa presso l\u2019Archivio di Stato di Trieste, ed \u00e8 riunita nel fondo denominato \"Arsenale triestino San Marco\" (estremi cronologici: 1861-1962)."}
{"id": "1404650", "revid": "33689", "url": "https://it.wikipedia.org/wiki?curid=1404650", "title": "X-Mickey 993 - Trema, Mostropoli", "text": ""}
{"id": "1404651", "revid": "2121813", "url": "https://it.wikipedia.org/wiki?curid=1404651", "title": "Musei universitari italiani", "text": "Ecco una lista dei musei universitari italiani:"}
{"id": "1404653", "revid": "834", "url": "https://it.wikipedia.org/wiki?curid=1404653", "title": "Paul Ackerman", "text": ""}
{"id": "1404655", "revid": "1776051", "url": "https://it.wikipedia.org/wiki?curid=1404655", "title": "Lula (giocatore di calcio a 5)", "text": "Carriera.\nUtilizzato nel ruolo di portiere, Lula ha partecipato alla spedizione brasiliana al FIFA Futsal World Championship 1989 dove i verdeoro si sono laureati Campioni del Mondo. I mondiali del 1989 sono stati gli unici a cui Lula ha preso parte."}
{"id": "1404662", "revid": "599013", "url": "https://it.wikipedia.org/wiki?curid=1404662", "title": "Cadinho", "text": "Carriera.\nUtilizzato nel ruolo di difensore, Cadinho ha partecipato alla spedizione brasiliana al FIFA Futsal World Championship 1989 dove i verdeoro si sono laureati Campioni del Mondo. L'edizione del 1989 \u00e8 stata l'unica a cui Cadinho ha partecipato."}
{"id": "1404667", "revid": "599013", "url": "https://it.wikipedia.org/wiki?curid=1404667", "title": "Dirceu Ventura Teixeira", "text": "Carriera.\nUtilizzato nel ruolo di esterno, Dirceu ha partecipato alla spedizione brasiliana al FIFA Futsal World Championship 1989 dove i verdeoro si sono laureati campioni del Mondo. Si tratta dell'unico campionato del mondo disputato dal calcettista."}
{"id": "1404671", "revid": "1543377", "url": "https://it.wikipedia.org/wiki?curid=1404671", "title": "Pinna adiposa", "text": "La pinna adiposa \u00e8 una soffice pinna carnosa, composta da un lembo di tessuto adiposo e priva di raggi, che si trova nella parte posteriore dei pesci tra la pinna dorsale e la pinna caudale, appena prima di quest'ultima. \n\u00c8 assente in molte famiglie di pesci, ma in altre (i Salmonidae, di cui \u00e8 una caratteristica sistematica, Characidae, Mochokidae, ecc) \u00e8 presente in modo anche molto sviluppato.\nLa sua funzione \u00e8 quella di aumentare la stabilit\u00e0 dell'animale durante gli spostamenti orizzontali."}
{"id": "1404679", "revid": "599013", "url": "https://it.wikipedia.org/wiki?curid=1404679", "title": "Gilson Matos Moreira", "text": "Carriera.\nUtilizzato nel ruolo di esterno, Gilson ha partecipato alla spedizione brasiliana al FIFA Futsal World Championship 1989 dove i verdeoro si sono laureati Campioni del Mondo. Si tratta dell'unico campionato mondiale a cui Gilson ha preso parte."}
{"id": "1404683", "revid": "327773", "url": "https://it.wikipedia.org/wiki?curid=1404683", "title": "Ghiacciaio McDonald", "text": "Il ghiacciaio McDonald (in inglese \"McDonald Glacier\") \u00e8 un ghiacciaio antartico che copre un'area di circa 5 per 3 chilometri quadrati. Localizzato ad una latitudine di 75\u00b028\u2032S e 26\u00b018\u2032O, il territorio si trova nella Costa di Caird (Terra di Coats).\nLa regione \u00e8 stata intitolata da Ernest Shackleton ad Allan McDonald, un magnate britannico, come riconoscimento per l'aiuto prestato all'esploratore irlandese per raggiungere e salvare i 22 naufraghi della spedizione Endurance bloccati sull'isola Elephant nel luglio 1916."}
{"id": "1404687", "revid": "146644", "url": "https://it.wikipedia.org/wiki?curid=1404687", "title": "McDonald Glacier", "text": ""}
{"id": "1404689", "revid": "45927", "url": "https://it.wikipedia.org/wiki?curid=1404689", "title": "Frazioni egizie", "text": ""}
{"id": "1404692", "revid": "1543377", "url": "https://it.wikipedia.org/wiki?curid=1404692", "title": "Marcos da Silva Simpsom", "text": "Utilizzato nel ruolo di esterno, Marquinhos ha partecipato alla spedizione brasiliana al FIFA Futsal World Championship 1989 dove i verdeoro si sono laureati Campioni del Mondo. Si tratta dell'unico mondiale da lui disputato."}
{"id": "1404699", "revid": "767349", "url": "https://it.wikipedia.org/wiki?curid=1404699", "title": "Springboks", "text": ""}
{"id": "1404700", "revid": "12760", "url": "https://it.wikipedia.org/wiki?curid=1404700", "title": "Grande osso", "text": ""}
{"id": "1404703", "revid": "146644", "url": "https://it.wikipedia.org/wiki?curid=1404703", "title": "Ghiacciaio Allan McDonald", "text": ""}
{"id": "1404705", "revid": "666668", "url": "https://it.wikipedia.org/wiki?curid=1404705", "title": "S\u00e9rgio Benatti", "text": "Carriera.\nOriginario del barrio di M\u00e9ier, Benatti ha partecipato alla spedizione brasiliana del FIFA Futsal World Championship 1989, durante la quale i \"verdeoro\" si sono laureati Campioni del Mondo. Si tratta dell'unico mondiale a cui ha preso parte. Con la Nazionale brasiliana ha realizzato un totale di 29 reti. Dopo il ritiro Benatti ha intrapreso la carriera di allenatore. Alla fine del 2007 \u00e8 stato nominato allenatore della Marca Trevigiana che ha guidato sino all'esonero il 2 dicembre 2008."}
{"id": "1404709", "revid": "123296375", "url": "https://it.wikipedia.org/wiki?curid=1404709", "title": "Partito dei Lavoratori e dei Contadini Nepalese", "text": "Il Partito dei Lavoratori e dei Contadini Nepalese (nepali: \u0928\u0947\u092a\u093e\u0932 \u092e\u091c\u0926\u0941\u0930 \u0915\u093f\u0938\u093e\u0928 \u092a\u093e\u0930\u094d\u091f\u0940 - \"Nep\u0101la Majadura Kis\u0101na P\u0101r\u1e6d\u012b\", inglese: Nepal Workers and Peasants Party, spesso indicato con l'acronimo NWPP) \u00e8 un partito politico del Nepal di ispirazione comunista.\nFu fondato nel 1976 con il nome di Nepal Workers and Peasants Organisation e sub\u00ec una serie di scissioni e riunificazioni fino all'attuale formazione che ha come leader Narayan Man Bijukchhe detto \"compagno Rohit\".\nHa una significativa presenza solo nell'area di Bhaktapur, con un consenso nazionale attorno all'1%.\nAlle elezioni parlamentari del 2013 ha ottenuto lo 0,7% dei voti e quattro seggi. Fa parte dell'Alleanza dei Sette Partiti che, dopo la rivoluzione pacifica del 2006, ha guidato il Nepal nella transizione verso l'Assemblea costituente."}
{"id": "1404710", "revid": "75435", "url": "https://it.wikipedia.org/wiki?curid=1404710", "title": "Scuole paritarie", "text": ""}
{"id": "1404724", "revid": "547034", "url": "https://it.wikipedia.org/wiki?curid=1404724", "title": "Pervenstvo Futbol'noj Nacional'noj Ligi", "text": "Il Pervenstvo Futbol'noj Nacional'noj Ligi (in russo: \u041f\u0435\u0440\u0432\u0435\u043d\u0441\u0442\u0432\u043e \u0424\u0443\u0442\u0431\u043e\u043b\u044c\u043d\u043e\u0439 \u041d\u0430\u0446\u0438\u043e\u043d\u0430\u043b\u044c\u043d\u043e\u0439 \u041b\u0438\u0433\u0438, it. \"campionato della lega calcistica nazionale\", noto fino al 2011 come \"Pervyj divizion\"), abbreviato in PFN Ligi, \u00e8 il campionato di calcio organizzato dalla \"Futbol'noj Nacional'noj Ligi\", la seconda divisione professionistica del campionato russo di calcio. Al torneo partecipano 22 squadre.\nFormula.\nAl torneo partecipano venti compagini. Dalla stagione 2015-2016 le prime due classificate vengono promosse in Prem'er-Liga, mentre le ultime cinque retrocedono in Pervenstvo Professional'noj Futbol'noj Ligi. La terza e la quarta classificata spareggiano con la tredicesima e la quattordicesima classificata in Prem'er-Liga per due altri posti in massima serie. Le squadre riserve dei club di massima divisione non possono essere promossi in massima serie.\nStoria.\nNelle prime due stagioni dopo il crollo del sistema calcistico sovietico, nel 1992, il campionato cadetto russo continu\u00f2 la tradizione della vecchia terza serie sovietica, formata da pi\u00f9 di cinquanta squadre divise in tre gironi. Fu nel 1994 che il campionato fu riorganizzato, con l'istituzione di una seconda categoria a girone unico, a cui furono iscritte 22 societ\u00e0.\nInizialmente il campionato si chiam\u00f2 \"Pervaja liga\", in continuit\u00e0 con il nome storico della seconda serie del calcio sovietico. Nel 1998 assunse il nome di \"Pervyj divizion\".\nIl numero di squadre rimase fermo a 22 fino al 2008, quando si scese a venti squadre.\nL'odierna struttura organizzativa risale al 2011, quando le societ\u00e0 della categoria decisero di riunirsi in una propria lega esclusiva: gi\u00e0 dal 2001 le squadre erano divise dalle consorelle della massima serie e dieci anni dopo deliberarono di liberarsi a loro volta del vincolo con i club della categoria inferiore. I punti di riferimento furono il modello inglese ed italiano: al primo ci si ispir\u00f2 per il nuovo nome del campionato, al secondo per creare una lega cadetta indipendente dalla terza serie.\nA seguito di rinunce di varie squadre, il numero di squadre \u00e8 passato da 20 a 17 nella stagione 2012-2013, per poi passare a 18 squadre nella stagione 2014-2015. Nella stagione 2015-2016 si \u00e8 tornati a 20 squadre.\nSquadre.\nStagione 2021-2022."}
{"id": "1404725", "revid": "666668", "url": "https://it.wikipedia.org/wiki?curid=1404725", "title": "\u00c1tila Storni", "text": "Carriera.\nUtilizzato nel ruolo di esterno, Atila ha partecipato alla spedizione brasiliana al FIFA Futsal World Championship 1989 dove i verdeoro si sono laureati Campioni del Mondo. Si tratta dell'unico mondiale a cui Atila ha preso parte."}
{"id": "1404727", "revid": "643662", "url": "https://it.wikipedia.org/wiki?curid=1404727", "title": "Russian First Division", "text": ""}
{"id": "1404734", "revid": "1543377", "url": "https://it.wikipedia.org/wiki?curid=1404734", "title": "Raul Cerqueira de Rezende", "text": "Carriera.\nSchierato nel ruolo di difensore, Raul ha rappresentato \u2013 assieme al compagno di nazionale Carlos Alberto \u2013 la continuit\u00e0 tra il gioco del calcio a 5 FIFUSA e quello FIFA. Con la Nazionale di football sala del Brasile ha vinto un mondiale a Spagna 1985 e un argento nell'edizione seguente (1988). Con l'affiliazione della federazione brasiliana alla FIFA, Raul partecipa alla prima Coppa del Mondo nella quale il Brasile vince il suo primo titolo."}
{"id": "1404745", "revid": "599013", "url": "https://it.wikipedia.org/wiki?curid=1404745", "title": "Carlos Oct\u00e1vio Coutinho dos Santos", "text": "Carriera.\nSchierato nel ruolo di pivot, Toca ha partecipato alla spedizione brasiliana al FIFA Futsal World Championship 1989 dove i verdeoro si sono laureati campioni del Mondo. Si tratta della sua unica partecipazione a un campionato del mondo."}
{"id": "1404755", "revid": "57342", "url": "https://it.wikipedia.org/wiki?curid=1404755", "title": "BAFTA alla migliore fotografia", "text": "Il BAFTA alla migliore fotografia \u00e8 un premio annuale, promosso dal BAFTA a partire dal 1965, inizialmente suddiviso in film in bianco e nero e a colori, e dal 1969 presente in un'unica sezione.\nIl premio \u00e8 attribuito alle pellicole prodotte nell'anno precedente. L'albo d'oro \u00e8 pertanto riferito all'anno di produzione della pellicola."}
{"id": "1404757", "revid": "123929890", "url": "https://it.wikipedia.org/wiki?curid=1404757", "title": "Campionati europei di nuoto in vasca corta 2008", "text": "I 16\u00a0mi Campionati europei di nuoto in vasca corta si sono svolti a Fiume (Croazia) dall'11 al 14 dicembre 2008."}
{"id": "1404770", "revid": "2042283", "url": "https://it.wikipedia.org/wiki?curid=1404770", "title": "Atomo di idrogeno", "text": "In meccanica quantistica l'atomo di idrogeno \u00e8 uno dei pi\u00f9 semplici sistemi studiabili in 3 dimensioni, poich\u00e9 possiede un nucleo con un protone e ha un solo elettrone. \u00c8 il tipico esempio di moto in campo a simmetria centrale, ed il sistema gode di notevoli propriet\u00e0 di simmetria.\nLa massa inerziale dell'atomo di idrogeno \u00e8 minore della somma della massa del protone e dell'elettrone che lo compongono, considerate separatamente, per una differenza pari alla quantit\u00e0 di energia negativa nascosta che deve essere fornita all'atomo per separarli, e vincere l'attrazione elettro-magnetica elettrone-protone che tiene unito l'atomo, contrastando la repulsione fra le loro masse gravitazionali.\nHamiltoniana dell'atomo di idrogeno.\nSe il nucleo ha massa formula_1 e carica formula_2 con formula_3 (che \u00e8 il numero atomico dell'Idrogeno) ed formula_4 \u00e8 la carica dell'elettrone di massa formula_5 e carica formula_6 che si muove in un campo coulombiano attrattivo, la sua hamiltoniana \u00e8 data da:\ndove si \u00e8 indicato con il pedice formula_8 le coordinate del nucleo e con il pedice formula_4 quelle dell'elettrone, con formula_10 la costante dielettrica nel vuoto.\nL'operatore hamiltoniano \u00e8 quindi:\ndove formula_12 \u00e8 il laplaciano:\nSecondo la teoria della meccanica quantistica, l'equazione di Schr\u00f6dinger dipendente dal tempo:\nammette soluzioni del tipo:\ndove l'esponenziale \u00e8 dato dall'evoluzione temporale della funzione d'onda formula_16, soluzione dell'equazione di Schr\u00f6dinger indipendente dal tempo:\nSeparazione del moto del centro di massa e moto relativo.\nL'hamiltoniana che descrive il sistema composto da elettrone e protone non \u00e8 separabile, cio\u00e8 non pu\u00f2 essere scomposta in pi\u00f9 problemi unidimensionali, essendo il potenziale dipendente dalla differenza tra le posizioni dei due corpi. Diventa necessario ridurre il problema dei due corpi a due problemi distinti ad un corpo disaccoppiati, uno che descrive il moto libero del centro di massa e l'altro che descrive il moto relativo, il quale \u00e8 determinato da un potenziale relativo che dipende solo dalla distanza dal baricentro, ed \u00e8 pertanto un potenziale centrale.\nPer fare ci\u00f2 si introducono le coordinate:\nrispettivamente del centro di massa e del moto relativo, in cui formula_20 \u00e8 la coordinata del nucleo ed formula_21 dell'elettrone.\nIntroducendo la massa ridotta:\nil nuovo operatore hamiltoniano diventa:\nIl primo termine dell'hamiltoniana rappresenta l'energia cinetica del centro di massa, che dipende dalla sola coordinata formula_24, il secondo termine rappresenta l'energia cinetica della massa ridotta ed il terzo termine l'energia potenziale coulombiana cui \u00e8 soggetta la massa ridotta. Il secondo ed il terzo termine dipendono solo dalla coordinata formula_25, pertanto si \u00e8 riuscito a scomporre l'hamiltoniana in un moto di particella libera ed un moto determinato da un potenziale centrale, entrambi facilmente risolvibili.\nUsando le coordinate del centro di massa \u00e8 quindi possibile fattorizzare la soluzione dell'equazione di Schr\u00f6dinger in una funzione d'onda del centro di massa e una funzione d'onda della massa ridotta:\nEquazione del moto del centro di massa.\nL'equazione per il moto del centro di massa si ricava dalla relativa equazione di Schr\u00f6dinger\ncon\ncio\u00e8 un'onda piana con energia\ndove formula_31 \u00e8 il vettore d'onda.\nEquazione del moto relativo.\nL'equazione di Schr\u00f6dinger del moto relativo dei due corpi \u00e8\nPoich\u00e9 il potenziale formula_33 \u00e8 sferico, possiamo utilizzare le coordinate sferiche, il nuovo operatore hamiltoniano diventa:\nQuesta equazione pu\u00f2 essere facilmente trattata se si riconsidera il momento angolare orbitale formula_35 in coordinate sferiche:\nCos\u00ec possiamo riscrivere l'equazione di Schr\u00f6dinger per la particella singola come:\nLa soluzione di questa equazione pu\u00f2 essere ulteriormente fattorizzata, separando la parte radiale dalla parte angolare\nin cui la parte angolare \u00e8 rappresentata dalle armoniche sferiche:\nche sono autofunzioni simultanee della proiezione formula_40 del momento angolare orbitale lungo l'asse z e di formula_41, dove i pedici formula_42 ed formula_5 rappresentano numeri quantici angolare e magnetico.\nLa soluzione completa \u00e8 allora:\nEquazione radiale.\nLa parte radiale \u00e8 un'equazione unidimensionale della singola particella di massa ridotta formula_45 che si muove in un potenziale efficace. Per trovare la sua espressione si scrive l'equazione di Schr\u00f6dinger radiale\ndove formula_47 sono gli autovalori del momento angolare orbitale formula_35. Si vede che formula_49 dipende anche da formula_42 ma non da formula_5, infatti non compare l'operatore formula_52.\nL'equazione radiale (8) si pu\u00f2 quindi riscrivere\ndove con\nsi indica il potenziale efficace; il primo termine \u00e8 il potenziale centrifugo. Introducendo le variabili adimensionali:\ne\nallora l'equazione radiale (9) si riscrive pi\u00f9 semplicemente:\nPer risolvere questa equazione vediamo il comportamento asintotico.\nPer formula_58 abbiamo:\ne cerchiamo le soluzioni della forma:\nche sostituite nella (11) danno l'equazione:\ncio\u00e8 una soluzione:\nche non \u00e8 accettabile perch\u00e9 conduce ad una autofunzione divergente nell'origine, e una soluzione\nquindi:\nPer formula_65 abbiamo che la (10) diventa:\ncon soluzione immediata:\ndi cui solo la soluzione con il segno negativo \u00e8 accettabile perch\u00e9 l'altra soluzione diverge invece di andare a zero. Quindi unendo la (14) e la (15) per la soluzione asintotica abbiamo:\ndove formula_69 \u00e8 una funzione da determinare che vada a infinito non pi\u00f9 rapidamente di una potenza di formula_70 e deve essere finita nell'origine.\nPer cercare la funzione formula_71 sostituiamo nella (10) la (17) ed eseguiamo le derivate:\ne otteniamo l'equazione per formula_69:\nCerchiamo una soluzione per serie cio\u00e8 poniamo:\ne sostituiamo nella (18) per determinare i coefficienti formula_77:\ne questa equazione \u00e8 soddisfatta solo se:\nIl comportamento asintotico all'infinito di questa equazione ricorsiva \u00e8:\nper cui possiamo scrivere:\ne cos\u00ec finalmente la soluzione per formula_69:\nLa condizione trovata non soddisfa per\u00f2 la condizione all'infinito perch\u00e9 la (20) non risulta normalizzabile. A meno che formula_84 non sia un numero intero positivo o nullo, in tal caso infatti la serie si interrompe quando e formula_69 diventa un polinomio di grado formula_86. Cio\u00e8 abbiamo la condizione:\nSpettro energetico.\nIl simbolo \"n\" della precedente equazione \u00e8 un numero intero non negativo che classifica i livelli energetici: esso rappresenta il numero quantico principale. Ricordando la definizione di formula_88 vediamo che le energie vengono classificate per ogni formula_89:\ndove formula_91 \u00e8 l'energia di Hartree. Lo spettro dell'atomo di idrogeno \u00e8 quindi discreto, e il livello fondamentale \u00e8:\nI livelli successivi si avvicinano all'aumentare di formula_8. Inoltre si vede che il numero quantico formula_42 \u00e8 sottoposto alla condizione:\nSi vede che inoltre i livelli di energia sono caratterizzati solo dal numero quantico formula_8 e quindi vi \u00e8 una degenerazione sia sui valori di formula_42 che di formula_5. La degenerazione in formula_42 si chiama degenerazione accidentale ed \u00e8 caratteristica solo del campo coulombiano (Vettore di Lenz). La degenerazione rispetto al numero quantico formula_5 \u00e8 invece una degenerazione essenziale, dovuta alla simmetria centrale, per la quale tutte le direzioni sono uguali dal punto di vista energetico. Si hanno cos\u00ec formula_101 stati degeneri. Infine, introducendo la componente funzionale di spin ed applicando il principio di esclusione di Pauli, gli stati degeneri diventano formula_102\nSoluzione radiale.\nLa soluzione radiale pu\u00f2 essere rappresentata mediante i polinomi di Laguerre che rappresentano i polinomi ottenuti interrompendo la serie per formula_71:\nha soluzione:\nquindi la soluzione radiale per l'atomo di idrogeno:\ndove\n\u00e8 il raggio di Bohr modificato rispetto ad\nin cui si sta considerando la massa ridotta formula_110 e non la massa effettiva dell'elettrone formula_111 ed formula_112 \u00e8 una costante di normalizzazione. Quest'ultima si trova tramite la condizione di normalizzazione:\nIn definitiva:\nLe prime soluzioni radiali dell'atomo di idrogeno sono:\nSoluzione completa.\nLa soluzione completa della funzione d'onda dell'atomo di idrogeno \u00e8:\ndove formula_122 sono le funzioni radiali e formula_123 sono le armoniche sferiche. Poich\u00e9 abbiamo visto che il numero quantico principale pu\u00f2 prendere formula_124, il numero quantico azimutale formula_125 ed il numero quantico magnetico formula_126 e questi tre numeri quantici definiscono completamente la funzione d'onda, in accordo con l'interpretazione probabilistica della funzione d'onda l'integrale:\nfornisce la probabilit\u00e0 che l'elettrone si trovi nella posizione formula_128 dal centro di massa. Ma vi \u00e8 anche:\nche \u00e8 la probabilit\u00e0 che l'elettrone si trovi in un certo punto dello spazio identificato dagli angoli formula_130 e formula_131. Graficando formula_132 si possono facilmente vedere quali siano i raggi tipici delle orbite dell'elettrone intorno al nucleo (in realt\u00e0 dovremmo dire pi\u00f9 probabili) e in effetti possiamo calcolare:\ndalla quale:\ndalla quale vediamo ancora una volta la dipendenza quadratica dal numero formula_8, e la dipendenza dal numero formula_42 che non \u00e8 prevista dal calcolo di Bohr per le orbite formula_137.\nCorrezioni all'equazione di Schr\u00f6dinger.\nA causa degli effetti relativistici ed allo spin dell'elettrone si introducono delle correzioni all'hamiltoniana per l'elettrone:\nLe correzioni sono delle perturbazioni rispetto ad formula_139\ndove\nEffetto Zeeman.\nA queste correzioni va aggiunto il termine di interazione magnetica cio\u00e8 l'interazione con il momento magnetico di spin, in definitiva:\nIn generale per\u00f2 i termini che riguardano la correzione relativistica dell'hamiltoniano e quello di Darwin sono piccoli rispetto agli altri. Usando la teoria delle perturbazioni indipendenti dal tempo si pu\u00f2 risolvere l'equazione di Schr\u00f6dinger con approssimazioni di tipo diverso almeno per quanto riguarda i termini con campo magnetico. Innanzitutto vediamo come sono trattabili le prime tre correzioni all'hamiltoniano."}
{"id": "1404773", "revid": "33689", "url": "https://it.wikipedia.org/wiki?curid=1404773", "title": "Persuasione (disambigua)", "text": ""}
{"id": "1404775", "revid": "1776051", "url": "https://it.wikipedia.org/wiki?curid=1404775", "title": "From Wishes to Eternity", "text": "From Wishes to Eternity \u00e8 il primo album live del gruppo musicale finlandese Nightwish. \u00c8 stato pubblicato nel 2000 in DVD, VHS e CD. Il CD venne pubblicato in un'edizione limitata di sole 10.000 copie, disponibili solo in Finlandia. Al termine del DVD si pu\u00f2 vedere la band che viene premiata con il disco d'oro per \"Wishmaster\".\nBonus.\nIl DVD include anche:"}
{"id": "1404777", "revid": "599013", "url": "https://it.wikipedia.org/wiki?curid=1404777", "title": "Carlos Alberto Garcia", "text": "Carriera.\nUtilizzato nel ruolo di pivot, Carlos Alberto \u00e8 stato uno dei pi\u00f9 rappresentativi giocatori brasiliani degli anni 1980, riuscendo con grande abilit\u00e0 a mantenersi ad altissimi livelli dapprima nel calcio a 5 FIFUSA poi in quello FIFA, dove vinse il suo ultimo titolo mondiale nel 1989 a 28 anni.\nCon i tre titoli mondiali vinti nel 1982, 1985 e 1989 \u00e8 stato il primatista di allori nelle competizioni FIFUSA. Ha inoltre partecipato a quattro edizioni dei campionati del mondo, compresa quella del 1988 in Australia dove la nazionale brasiliana fu sconfitta in finale dal Paraguay."}
{"id": "1404784", "revid": "404449", "url": "https://it.wikipedia.org/wiki?curid=1404784", "title": "Piazza del Sale", "text": "Piazza del Sale indica due piazze toscane:"}
{"id": "1404785", "revid": "12760", "url": "https://it.wikipedia.org/wiki?curid=1404785", "title": "Abducente", "text": ""}
{"id": "1404786", "revid": "339392", "url": "https://it.wikipedia.org/wiki?curid=1404786", "title": "Colon irritabile", "text": ""}
{"id": "1404792", "revid": "1924342", "url": "https://it.wikipedia.org/wiki?curid=1404792", "title": "Ridin'", "text": "Ridin' \u00e8 il secondo singolo di Chamillionaire, estratto dall'album \"The Sound of Revenge\". Lo ha prodotto il team Play-N-Skillz e vi ha partecipato Krayzie Bone dei Bone Thugs-N-Harmony. \u00c8 stato uno dei singoli hip hop che ha incassato di pi\u00f9 negli USA nel 2005.\nDescrizione.\nLa canzone tratta di argomenti assai diffusi negli USA, quali la brutalit\u00e0 e l'abuso di potere esercitati dalla polizia e lo stereotipo degli afroamericani di guidare spesso veicoli rubati o trasportanti droga e materiale di contrabbando.\nIl video musicale include le apparizioni dell'attore Tom Lister Jr., Bone Thugs-N-Harmony, Chingo Bling, Play-N-Skillz, OG Ron C, Big Tuck e del fratello minore di Chamillionaire Rasaq.\nIl singolo ha vinto il premio grammy \"Best Rap Performance By A Duo Or Group\" ed \u00e8 stato nominato per la categoria \"Best Rap Song\". Ha raggiunto la posizione n.1 della Billboard Hot 100 statunitense e la n.2 nel Regno Unito.\n\"Ridin\"' appare anche, ma non del tutto correttamente, sotto il titolo di \"Ridin' Dirty\". Nel mixtape di Chamillionaire \"Mixtape Messiah 2\" \u00e8 presente un sequel della canzone dal titolo \"Ridin' Overseas\", prodotto da Akon.\n\"Weird Al\" Yankovic ha fatto una parodia del singolo dal titolo \"White &amp; Nerdy\", realizzandone anche un video musicale. Chamillionaire ha poi dichiarato di apprezzare alquanto la parodia.\nTracce.\nUK\nCD 1\nCD 2\nRemix.\nI remix del singolo vedono la partecipazione dei seguenti artisti:"}
{"id": "1404793", "revid": "287204", "url": "https://it.wikipedia.org/wiki?curid=1404793", "title": "Roger Lee Hayden", "text": "Carriera.\nFratello di Nicky Hayden, che nel 2006 \u00e8 stato campione del mondo della MotoGP, ha anch'egli debuttato nel motomondiale in occasione del gran premio degli Stati Uniti nel 2007 in MotoGP con la Kawasaki ZX-RR, classificandosi decimo. Nella classifica generale piloti alla fine della stagione, grazie a quel risultato, si \u00e8 posizionato ventesimo.\nLa sua \u00e8 una famiglia di motociclisti, anche un altro fratello Tommy gareggia nelle corse statunitensi e, addirittura, nei suoi primi anni di competizioni, Roger Lee \u00e8 stato sopravanzato proprio dal fratello nelle edizioni del 2004 e 2005 dell'AMA Supersport. In queste due stagioni i due fratelli occuparono le prime due posizioni in classifica, Roger Lee vinse poi il suo primo titolo di quella categoria nel 2007.\nIl 2 gennaio viene annunciata la sua partecipazione nel 2010 al campionato mondiale Superbike con una Kawasaki ZX-10R del Team Pedercini. Nella sua prima stagione in ambito mondiale racimola solo 10 punti che gli valgono il diciannovesimo posto nella classifica piloti.\nIl 25 luglio 2010 ha sostituito l'infortunato Randy De Puniet nel GP degli USA a Laguna Seca arrivando al traguardo undicesimo, grazie a diverse cadute degli avversari e ad un sorpasso su Alex De Angelis nell'ultimo giro. Nello stesso anno corre a Indianapolis in Moto2, in qualit\u00e0 di wildcard a bordo di una Moriwaki, senza ottenere punti."}
{"id": "1404796", "revid": "198277", "url": "https://it.wikipedia.org/wiki?curid=1404796", "title": "Ferrari 512 S Pininfarina Modulo", "text": "La Ferrari 512 S Pininfarina Modulo, comunemente nota come Ferrari Modulo, \u00e8 la \"maquette\" di una \"concept car\", realizzata dalla Pininfarina in collaborazione con la Ferrari nel 1970.\nFu ideata nel 1967, su base Ferrari 512 S, da Paolo Martin, all'epoca designer presso la Pininfarina, ed \u00e8 riconosciuta come una delle pi\u00f9 famose \"dream car\" di tutti i tempi.\nLa vettura venne presentata da Pininfarina al salone dell'automobile di Ginevra il 12 marzo 1970, per poi rimanere in esposizione, dall'aprile al settembre dello stesso anno, nel Padiglione Italia all'Expo 1970 di Osaka, in coppia con la FIAT 3 \u00bd HP.\nDa allora la \"Modulo\" viene costantemente richiesta in diversi saloni di tutti i continenti, ricevendo decine di riconoscimenti, tra cui il prestigioso Award for Design Excellence di \"Automobile Quarterly\" nel 1971.\nDescrizione.\nSi tratta di un veicolo dalla forma inconsueta, dotato di soluzioni graficamente speculari considerate troppo avveniristiche per l'epoca; nello specifico, non \u00e8 dotato di portiere ma tutto il parabrezza e la parte anteriore del tetto e dei finestrini viene spostata manualmente in avanti, in modo da permetterne l'ingresso. Questo sistema \u00e8 derivato dalla ricerca sull'accesso in vetture di altezza limitata (meno di un metro nel caso specifico); tale sistema, anche utilizzato sul coevo prototipo \"Strato's Zero\" di Bertone, precursore della Lancia Stratos, \u00e8 stato ripreso dopo quarant'anni, in versione automatizzata, sulla \"concept\" Maserati Birdcage 75th del 2005.\nSono da notare anche gli interni, decisamente avveniristici, in cui tutti i comandi sono disposti su una particolare sfera dotata di pulsanti rivolta verso il guidatore e posizionata alla sua sinistra; questa disposizione era possibile per la notevole larghezza della vettura, sebbene il guidatore e il passeggero si ritrovino molto vicini l'uno all'altro. La leva del cambio \u00e8 invece posizionata in asse col cruscotto.\nLa Ferrari Modulo venne presentata al salone dell'automobile di Ginevra nel 1970 con una colorazione nera metallizzata e venne accolta come protagonista di quell'annata, sebbene poi la \"maquette\" sia stata ridipinta con il colore originale, un azzurro chiaro perlato. Per l'audacia delle sue soluzioni, vinse oltre ventidue premi internazionali per design e concetto.\nA lungo conservata presso il Centro Stile Pininfarina di Cambiano, nel settembre del 2014 la \"Modulo\" \u00e8 stata venduta al collezionista di auto d'epoca James Glickenhaus, finanziere e produttore cinematografico statunitense proprietario della Scuderia Cameron Glickenhaus (SCG), piccola casa automobilistica che costruisce vetture da competizione, realizzate a Torino dalla Manifattura Automobili Torino (MAT). Dopo l'acquisto il nuovo proprietario ha affidato la \"Modulo\" ai tecnici della MAT, allo scopo di studiare e attuare la trasformazione della \"maquette\" in prototipo marciante."}
{"id": "1404804", "revid": "1067855", "url": "https://it.wikipedia.org/wiki?curid=1404804", "title": "Campionato europeo maschile di pallacanestro 1951", "text": "Il 7\u00ba Campionato Europeo Maschile di Pallacanestro FIBA (noto anche come FIBA EuroBasket 1951) si \u00e8 tenuto dal 3 al 12 maggio 1951 a Parigi in Francia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano diciotto nazionali divise in quattro gruppi, due da cinque e due da quattro squadre, la vincente di ogni gara si aggiudica due punti, la perdente uno.\nPrima fase.\nLe prime due di ogni girone accedono alla fase finale, la terza e la quarta giocano per i posti dal nono al sedicesimo.\nGruppo C.\nLa Romania, non presente, viene classificata al diciottesimo posto, le viene assegnata la sconfitta a tavolino per due a zero in tutte le partite.\nIncontro di qualificazione.\nLa vincitrice dell'incontro di qualificazione accede alla fase che assegna le posizioni dalla nona alla sedicesima, la sconfitta \u00e8 diciassettesima nella classifica finale.\nSeconda fase.\nLe terze e le quarte classificate della prima fase formano due gruppi da quattro squadre, le prime due di ogni gruppo si sfidano in un torneo ad eliminazione diretta per i posti dal nono al docecesimo, le terze e le quarte sempre in un torneo ad eliminazione diretta si disputano i posti dal tredicesimo al sedicesimo.\nFase finale.\nLe prime due dei gironi preliminari formano due gruppi da quattro squadre, ad eliminazione diretta. Le prime due classificate si affrontano per i primi quattro posti, le terze e le quarte per i posti dal quinto all'ottavo."}
{"id": "1404813", "revid": "599013", "url": "https://it.wikipedia.org/wiki?curid=1404813", "title": "Wataru Yoshikawa", "text": "Carriera.\nHa corso con la Yamaha nel Campionato mondiale Superbike dal 1992 al 2002 (tranne la stagione 1993) sempre come wild card, ad eccezione del 1996 quando, partecipando a tutti i gran premi, ottenne come risultato un nono posto nella classifica generale.\nNel 2002 ha partecipato, come wild card, al Gran Premio del Pacifico della MotoGP con la Yamaha YZR-M1 del team Yamaha Racing, classificandosi dodicesimo in gara e piazzandosi 26\u00ba nella classifica generale.\nNel 2003 ha corso la 8 ore di Suzuka insieme a Shin'ichi Nakatomi, arrivando 2\u00ba assoluto e 1\u00ba di classe.\nEssendo, ancora a 41 anni, collaudatore della Yamaha, nel 2010 \u00e8 stato scelto per sostituire in MotoGP l'infortunato Rossi alla guida della YZR-M1 del team ufficiale nel Gran Premio di Catalogna a Montmel\u00f3, terminando la gara in 15a posizione e ottenendo un punto iridato."}
{"id": "1404816", "revid": "380654", "url": "https://it.wikipedia.org/wiki?curid=1404816", "title": "WWE Afterburn", "text": "Afterburn \u00e8 un programma televisivo prodotto dalla WWE che trasmette una sintesi di quanto trasmesso a \"SmackDown\". Assieme a \"Bottom Line\" prese il posto nel palinsesto della WWE di \"Superstars\".\nCommentato in Italia da Terry Idol e Monica Passeri, in passato il programma \u00e8 stato commentato anche da Christian Recalcati, Serena Garitta, Jessica Polsky, Fabrizio Ponciroli, \"Steve Cottage\" Stefano Villa e Giuseppe \"The King\" Danza. \"Afterburn\" continua a essere trasmesso al di fuori degli Stati Uniti, essendo \u00e8 parte del palinsesto di Sky Sport in Germania, di Sky Sports nel Regno Unito, di Supersport in Sudafrica, di Lativi in Indonesia, di Ten Sports nell'Asia del sud, di GXT in Italia e di Jack TV nelle Filippine. A partire da novembre 2009 viene trasmesso in Italia su K2.\nDopo la cancellazione dal palinsesto di K2 \u00e8 ritornato su GXT dal 7 ottobre 2010. Dal 23 maggio 2014 la trasmissione torna in onda anche su K2.\nDal 25 maggio 2014 il programma va in onda anche su DMAX, ma viene cancellato dal palinsesto dopo due puntate dal debutto.\nDal 2 luglio 2015 il programma non va pi\u00f9 in onda su K2, sancendo la fine cos\u00ec della trasmissione in Italia.\nDal 1 luglio 2020 il programma torna disponibile ondemand su Dplay Plus in italia in lingua originale.\nProgrammazione.\n\"Afterburn\" fu trasmesso dal Maggio 2002 al Settembre 2005, prima di essere rimosso ufficialmente negli Stati Uniti. Il programma va in onda ancora su diversi mercati internazionali per rispettare gli impegni di programmazione."}
{"id": "1404830", "revid": "114093274", "url": "https://it.wikipedia.org/wiki?curid=1404830", "title": "WWE Bottom Line", "text": "Bottom Line (originariamente The Bottom Line) \u00e8 un programma televisivo prodotto della WWE che riassume quanto trasmesso durante \"Raw\". Assieme a \"Afterburn\" prese il posto nel palinsesto della WWE di \"Superstars\".\nIl nome dello show \u00e8 legato ad una frase tipica del wrestler Stone Cold Steve Austin: \u00abThat's the Bottom Line, because Stone Cold said so!\u00bb. Prese il posto nel palinsesto della WWE di \"Livewire\".\nIn Italia, va in onda con il commento originale sul servizio a pagamento Dplay Plus. Commentato fino al 2015 in Italia da Terry Idol e Monica Passeri, il programma \u00e8 stato commentato anche da Christian Recalcati, Serena Garitta, Jessica Polsky, Fabrizio Ponciroli, \"Steve Cottage\" Stefano Villa e Giuseppe \"The King\" Danza. \"Bottom Line\" continua a essere prodotto per il mercato fuori dagli Stati Uniti, venendo trasmesso nel Regno Unito su Sky Sports, in Sudafrica su Ten Sports, in Germania su Sky Sport, in Italia su La3 e su GXT, nelle Filippine su Jack TV e nel Medio Oriente su ShowSports 4. A partire da novembre 2009 viene trasmesso in Italia su K2. Dopo la cancellazione dal palinsesto di K2 \u00e8 ritornato su GXT dal 7 ottobre 2010.\nDal 23 maggio 2014 la trasmissione torna in onda anche su K2. Dal 2 luglio 2015 non viene pi\u00f9 trasmesso su K2, sancendo cos\u00ec la fine delle trasmissioni in Italia fino al 2020, quando il programma \u00e8 passato su Dplay."}
{"id": "1404831", "revid": "599013", "url": "https://it.wikipedia.org/wiki?curid=1404831", "title": "Tamaki Serizawa", "text": "Carriera.\nHa svolto in passato per la Suzuki ed in seguito per la Kawasaki prevalentemente il ruolo di collaudatore, salvo iscriversi sporadicamente a qualche gran premio come wild card.\nDal 1995 al 2001 partecipa al mondiale Superbike solo al gran premio stagionale in Giappone e sempre come wild card. In sette stagioni partecipa solo a quattordici gare ottenendo un podio nel 2001.\nNel 2003 ha partecipato a due gran premi (quelli del Giappone e del Pacifico) in MotoGP con la MD211VF Proto del team Moriwaki Racing come wild card, classificandosi 19\u00ba e 18\u00ba nelle due gare e non ottenendo di conseguenza punti validi per la classifica mondiale.\nNel 2010 disputa la prova conclusiva del campionato giapponese Superbike a Suzuka: termina le 2 gare al 7\u00ba e 8\u00ba posto con la Kawasaki del team Trick Star."}
{"id": "1404832", "revid": "712828", "url": "https://it.wikipedia.org/wiki?curid=1404832", "title": "Dominic Vernius", "text": "Dominic Vernius \u00e8 un personaggio di finzione de \"Il preludio a Dune\" di Brian Herbert e Kevin J. Anderson.\nVicende legate al personaggio.\nDominic Vernius \u00e8 il conte feudale del pianeta Ix, uno dei mondi tecnologicamente pi\u00f9 progrediti dell'Impero feudale della Casa Corrino. La Casa Vernius \u00e8 divenuta celebre a seguito di una guerra industriale contro la Casa Richese, che ha perduto il proprio prestigio e la propria antica ricchezza.\nIl conte combatte numerose guerre per conto dell'Imperatore Elrood IX, insieme al valoroso duca Paulus Atreides.\nSuccessivamente diviene un ospite molto amato al palazzo imperiale di Kaitain, e un giorno riesce a sottrarre la concubina favorita del sovrano, Shando, che libera dalla schiavit\u00f9 e che sposa, in rispetto delle leggi imperiali.\nNegli anni che seguono, Dominic ha due figli, Kailea, ambiziosa e bellissima, e Rhombur, pi\u00f9 accomodante e meno pragmatico della sorella. Nel frattempo studia molte tecnologie che sfidano la legge del Jihad Butleriano e il monopolio del trasporto della Gilda Spaziale, attirandosi la diffidenza e l'ira di Elrood IX.\nUn giorno, Ix viene attaccato dai Tleilaxu, formalmente per motivi di scandalo circa le tecnologie atte allo sviluppo dell'intelligenza artificiale, proibita dal primo comandamento della Bibbia Cattolica Orangista. In realt\u00e0 si tratta di una manovra dietro alla quale vi sono il principe Shaddam e Hasimir Fenring, i quali hanno presentato al decrepito Imperatore Elrood IX un maestro tleilaxu, il quale ha accennato alla possibilit\u00e0 di creare la spezia artificiale, rompendo il monopolio di Arrakis tenuto dagli infidi Harkonnen. All'attacco planetario partecipano segretamente i Sardaukar di Casa Corrino, la fanatica guardia personale dell'Imperatore.\nDominic e la famiglia riescono a scappare. Kailea e Rhombur si rifugiano su Caladan, dove godono dell'asilo politico e della protezione del duca Paulus Atreides, mentre Shando si rifugia su Bela Tegeuse.\nIl conte Vernius invece gira qua e l\u00e0 per l'Impero, sfregiando i monumenti di Shaddam IV, che nel frattempo \u00e8 stato incoronato imperatore alla morte di Elrood. Successivamente si rifugia sul desertico Arrakis, a capo di una banda di contrabbandieri tra i quali vi \u00e8 il giovane Gurney Halleck.\nIn gran segreto accumula una quantit\u00e0 di ordigni nucleari con le quali intende bombardare Kaitain, allo scopo di vendicarsi dei Corrino, anche per la morte di Shando, crivellata dai colpi di fucile dai Sardaukar, ma viene tradito da un contrabbandiere che rivela l'informazione al conte Hasimir Fenring, Ministro della Spezia di Shaddam IV.\nL'imperatore invia un gruppo di soldati Sardaukar su Arrakis. Dominic Vernius sacrifica la propria vita facendo esplodere le terribili testate nucleari.\nLa notizia della sua morte viene comunicata ai figli su Caladan da Gurney Halleck, unico superstite del gruppo di Dominic, e che chiede al nuovo duca, Leto Atreides, di essere reclutato nel suo esercito."}
{"id": "1404836", "revid": "767487", "url": "https://it.wikipedia.org/wiki?curid=1404836", "title": "Kan'Nal", "text": "Kan'Nal \u00e8 un gruppo di musica rock formato sui monti del Guatemala nel 2001. La band originariamente era composta dal musicista e compositore Tzol e dal chitarrista Tierro, dopo si sono aggiunti il bassista Rodolfo Escobar, la cantante Teresita Hinojosa, il percussionista Gilly Gonzalez, il didgeridoo suonato da Aaron Jerad e la ballerina Akayate. Recentemente si \u00e8 aggiunto al gruppo Brock Roser, che suona anch'esso il didgeridoo, percussioni e aggiunge armonie vocali. Il gruppo inoltre utilizza un certo numero di artisti di talento, come supporto: Lauraleigh e Tiffany Artsmyth sono due ballerine di supplemento alla danza di Akayate, con performance con il fuoco, both twirling poi as well as fire-eating. Lauraleigh e Tiffany Artsmyth sono due dei ballerini che hanno supplemento Akayate il ballo, nonch\u00e9 preforming con il fuoco, sia roteandolo che mangiandolo.\nSul sito web della band, sono descritti come \"un autentico band Rock &amp; Roll\" che gioca a fare il \"tribal Psychedelic Rock.\" [1] Molti dei brani della band, soprattutto versioni live, sono lunghe, tentacolari, epiche, con richiami al flamenco, oltre il costante bordone di didjeridoo e percussioni, anche se i brani pi\u00f9 brevi come \"All Things Change\" e \"Time\" dimostrano la versatilit\u00e0 e la loro effettiva capacit\u00e0 di produrre musica.\nNegli anni i Kan'nal hanno riscosso un successo sempre crescente, diventando celebri in tutto il centro America e sli Stati uniti.\nKan'Nal \u00e8 firmato come indie-pop, presso l'etichetta Physiks Records."}
{"id": "1404840", "revid": "1489947", "url": "https://it.wikipedia.org/wiki?curid=1404840", "title": "Classificazione dei suoli", "text": "La classificazione dei suoli si occupa della caratterizzazione sistematica dei suoli, basata sia sulle caratteristiche distintive dei suoli stessi che sui criteri che ne determinano l'utilizzo.\nCaratteristiche generali.\nLa classificazione dei suoli \u00e8 un soggetto dinamico, a partire dalla struttura del sistema stesso, fino alla definizione delle classi e alle applicazioni sul campo. Pu\u00f2 essere affrontata sia partendo dalla pedogenesi che dalla morfologia del suolo, oppure considerandolo come un materiale o come una risorsa.\nConcetti differenti di pedogenesi, e differenze nel significato delle caratteristiche morfologiche dei vari terreni possono influenzare l'approccio definitorio. Nonostante queste differenze, in un sistema ben costruito, i criteri di classificazione raggruppano concetti simili, cosicch\u00e9 le interpretazioni non possano differire troppo. L'applicazione nel campo \u00e8 una sfida dovuta alla natura complessa della formazione del suolo e alle problematiche inerenti alla risorsa suolo.\nTipi per disciplina.\nScienza del suolo.\nMarlin Cline ha gettato le basi razionali per una classificazione utilitaria:\nPer le risorse dei suoli, l'esperienza ha dimostrato che un sistema di classificazione naturale, che raggruppa i suoli secondo le loro propriet\u00e0 intrinseche, il comportamento o la pedogenesi, d\u00e0 come risultato delle classi che possono essere interpretate per molti usi diversi. Invece in una classificazione \"tecnica\" (come la classificazione a seconda della capacit\u00e0 di fertilizzazione), i suoli sono raggruppati in funzione della loro adattabilit\u00e0 ad un uso specifico e delle caratteristiche dello strato superiore del suolo.\nI sistemi naturali, come il \"R\u00e9f\u00e9rentiel p\u00e9dologique fran\u00e7ais\", si basano sulla pedogenesi presunta dei suoli, mentre sistemi \"gerarchici\" moderni come la tassonomia del suolo secondo USDA e la World Reference Base for Soil Resources usano criteri tassonomici che coinvolgono la morfologia e i test di laboratorio (peraltro utilizzati anche dai sistemi naturali) per definire la classificazione gerarchica delle classi.\nUn altro tipo di approccio \u00e8 quello della classificazione numerica, o ordinamento statistico, nella quale i suoli individuali sono raggruppati attraverso metodi di analisi multivariata dei dati statistici come nell'analisi dei cluster. Questo permette di creare raggruppamenti naturali indipendentemente dalla genesi del suolo.\nNell tecniche di controllo del suolo, come vengono praticate negli Stati Uniti, la classificazione dei suoli di solito implica l'uso di criteri basati sulla morfologia in aggiunta alle caratteristiche derivanti dalla pedogenesi. Vengono fissati dei criteri per guidare le scelte sull'uso e la gestione del suolo. Si tratta in pratica un sistema gerarchico che \u00e8 un ibrido sia di criteri \"naturali\" che \"oggettivi\". La tassonomia del suolo secondo USDA provvede i criteri cruciali per la differenziazione delle particelle catastali dei suoli. Questa \u00e8 una revisione sostanziale della tassonomia del 1938, che era un sistema strettamente naturale. Le particelle unitarie basate sulla tassonomia del suolo sono inoltre ordinate per classi in base a sistemi di classificazione tecnica come la possibilit\u00e0 di sfruttamento del terreno, le condizioni aquiche e la resa agricola.\nIn aggiunta ai sistemi scientifici di classificazione dei suoli, vi sono anche sistemi di classificazione tradizionali. Tassonomie empiriche sono state usate per millenni, mentre i sistemi con base scientifica sono di sviluppo relativamente recente.\nIngegneria.\nGli ingegneri, di solito ingegneri geotecnici, classificano i suoli secondo le loro propriet\u00e0 ingegneristiche per valutarli come supporto delle fondazioni degli edifici o come materiale da costruzione. I sistemi di classificazione ingegneristica moderna sono disegnati per permettere una facile transizione dalle osservazioni sul campo alla predizione del comportamento e delle propriet\u00e0 ingegneristiche del suolo.\nIl pi\u00f9 comune sistema ingegneristico di classificazione dei suoli nel Nord America \u00e8 l'Unified Soil Classification System (USCS), caratterizzato da tre principali gruppi di classificazione: \nIl sistema USCS suddivide ulteriormente le tre maggiori classi di suoli per una migliore definizione.\nAltri sistemi ingegneristici di classificazione negli Stati Uniti includono il sistema AASHTO Soil Classification System e il sistema \"Modified Burmister\".\nUna completa descrizione geotecnica ingegneristica del suolo include anche altre propriet\u00e0 come il colore, il contenuto in sito di umidit\u00e0, la coesione, e alcuni altri dettagli circa le propriet\u00e0 materiali del suolo oltre a quelle fornite dalla codifica USCS."}
{"id": "1404841", "revid": "287204", "url": "https://it.wikipedia.org/wiki?curid=1404841", "title": "Sila Maria Calderon", "text": ""}
{"id": "1404848", "revid": "767487", "url": "https://it.wikipedia.org/wiki?curid=1404848", "title": "Kayak (gruppo musicale)", "text": "I Kayak sono un gruppo olandese di rock progressivo formatosi nel 1972.\nStoria.\nI Kayak si formano nel 1972 da Ton Scherpenzeel (tastiere), Johan Slager (chitarre), Jean Michel Marion (basso), Max Werner (voce), Pim Koopman (batteria). Il loro primo album \"See see the sun\" del 1973 ebbe gi\u00e0 un discreto successo commerciale, mentre il terzo, \"Royal Bed Bouncer\" del 1975 ottenne una buona posizione nelle classifiche inglesi. Nel 1980 usc\u00ec l'album \"Periscope life\" in cui era contenuto il brano \"Lost blue of Chartres\" utilizzato nella colonna sonora del film \"Spetters\" del regista Paul Verhoeven. Segu\u00ec nel 1981 l'opera-rock \"Merlin\", dalla quale fu tratto un album che non ebbe un sufficiente riscontro commerciale. Il gruppo si sciolse e ognuno intraprese carriere soliste; degna di rilievo fu quella del tastierista e compositore Ton Scherpenzeel, che ebbe varie collaborazioni, fra le quali gli inglesi \"Camel\" in \"Stationary Traveller\" del 1984. Successivamente produsse una raccolta di musica sacra, e alcuni lavori di genere elettronico. Nel 1999 Ton Scherpenzeel ricostitu\u00ec i Kayak, che nel 2000 realizzarono l'album \"Close to the fire\" a cui segu\u00ec nel 2001 \"Night Vision\" e il live \"Chance For A Livetime\"."}
{"id": "1404849", "revid": "767487", "url": "https://it.wikipedia.org/wiki?curid=1404849", "title": "Joecool", "text": "Joecool \u00e8 un gruppo musicale formatosi nel 1987 a Milano.\nStoria.\nI Joecool si formarono a Milano nel 1987 ed erano composti da Alex Peroli (basso), Andrea Basile (voce), Fabio Marinello (chitarra), Sandro De Bellis (percussioni), con la collaborazione di Stefano Galli e Marcello Schena alla batteria. Fu del 1992 il loro primo EP omonimo pubblicato su cassetta dalla Blaue Reiter.\nNel 1993 la band firm\u00f2 per la Polydor con cui realizz\u00f2 il primo album dal titolo \"Panorama\" (1993), che vedeva la produzione artistica di Gianni Maroccolo. Dall'album venne estratto il singolo \"Ges\u00f9 diverso\" (Polydor, 1993), che scal\u00f2 le classifiche delle maggiori radio italiane. Nello stesso anno fu pubblicato anche il secondo singolo dell'album dal titolo \"La notte dei cristalli\" (Polydor, 1993).\n\"Punto di domanda\" (PolyGram), fu invece il secondo album del 1995, sempre con la produzione artistica di Gianni Maroccolo."}
{"id": "1404857", "revid": "87909", "url": "https://it.wikipedia.org/wiki?curid=1404857", "title": "Universit\u00e0 degli studi di Napoli L'Orientale", "text": ""}
{"id": "1404869", "revid": "767487", "url": "https://it.wikipedia.org/wiki?curid=1404869", "title": "Yelcho", "text": "La Yelcho era una nave militare cilena, nota per aver partecipato al salvataggio degli uomini della spedizione Endurance naufraghi in Antartide. \nNel 1916, durante la spedizione Endurance, Ernest Shackleton era naufragato in Antartide con tutti gli uomini dell'equipaggio. Rifugiatisi sull'isola Elephant (Shetland Meridionali), Shackleton decide di salpare a bordo della scialuppa \"James Caird\" alla volta della Georgia del Sud in cerca di aiuto. \nArrivato a destinazione, dopo 1 300 chilometri di navigazione in mare aperto, Shackleton tenta pi\u00f9 volte di organizzare una spedizione di soccorso, ma senza successo a causa della banchisa che rende difficoltosa la navigazione. Dopo tre tentativi infruttuosi effettuati con altrettante imbarcazioni, il governo cileno presta all'esploratore irlandese la \"Yelcho\" al comando di Luis Pardo. La nave, inadatta per un compito del genere in quanto a scafo singolo, priva di radio ed addirittura senza un sistema di riscaldamento adeguato riesce comunque a raggiungere l'isola Elephant ed a portare in salvo tutti i 22 uomini rimasti."}
{"id": "1404870", "revid": "88740", "url": "https://it.wikipedia.org/wiki?curid=1404870", "title": "Robbins", "text": ""}
{"id": "1404874", "revid": "1522636", "url": "https://it.wikipedia.org/wiki?curid=1404874", "title": "Caterina Cavalieri", "text": "Biografia.\nCaterina Cavalieri \u00e8 stata un soprano di grande talento e anche musa ispiratrice di compositori. Era figlia del musicista e direttore d'orchestra Joseph Cavalier ed \u00e8 nota, in particolare, per aver interpretato il ruolo di \"Costanza\" ne \"Il ratto dal serraglio\" di Mozart, il 16 luglio 1782. \u00c8 stata anche l'interprete di \"Donna Elvira\", nella edizione del \"Don Giovanni\" di Mozart e Da Ponte, che and\u00f2 in scena a Vienna, il 7 maggio 1788.\nPrese lezioni di canto dal compositore Antonio Salieri, che era direttore musicale dell'opera italiana a Vienna e che \u00e8 stato il Maestro di molti musicisti, anche famosi. Salieri chiam\u00f2 Caterina Cavalieri ad interpretare ruoli, nelle opere da lui scritte. \nCaterina Cavalieri debutt\u00f2 nel 1775, nell'opera comica \"La finta giardiniera\" di Pasquale Anfossi. Per sfruttare le sue doti di virtuosa e la sua grazia sulla scena, Salieri cal\u00f2 su lei il ruolo di \"Nannette\", nell'opera buffa \"Lo spazzacamino, ossia Gli indispensabili traditori delle Loro Signorie per tornaconto\".\nIntorno al 1790 Caterina Cavalieri, gradatamente, dirad\u00f2 le recite e si ritir\u00f2 completamente dalle scene il 1\u00ba marzo 1793. Non si spos\u00f2 mai e mor\u00ec a Vienna, all'et\u00e0 di 46 anni.\nFilm.\nNel film \"Amadeus\", di Milo\u0161 Forman, la figura di Caterina Cavalieri \u00e8 interpretata dall'attrice Christine Ebersole."}
{"id": "1404877", "revid": "118342", "url": "https://it.wikipedia.org/wiki?curid=1404877", "title": "Post-punk revival", "text": "Il Post-punk revival, anche conosciuto come garage rock revival, new wave revival e new rock revolution \u00e8 un sottogenere dell'indie rock che si svilupp\u00f2 tra la fine degli anni '90 e l'inizio dei '00 ispirato dalle sonorit\u00e0 originarie del garage rock degli anni '60, dalla New wave e dal post-punk della fine '70/inizio '80.\nDefinizione e caratteristiche.\nIl termine post-punk fu coniato sul finire degli anni '70 per descrivere gruppi che pur ispirandosi all'energia del punk rock mantenendone la posizione iconoclasta ne contestavano l'eccessiva semplificazione, sperimentando strutture musicali e temi lirici pi\u00f9 complessi e un'immagine consapevolmente collegata all'arte contemporanea.\nAll'inizio degli anni 2000, emerse a livello mainstream una nuova generazione di band che suonava una versione scarna e basica di rock chitarristico, venendo spesso catalogati come parte di un revival garage rock, new wave o post-punk. Le loro influenze spaziavano dal blues tradizionale, alla new wave al grunge, in composizioni che andavano dalle tracce atonali di band come Liars alle canzoni pop melodiche di gruppi come the Sounds, rendendo popolari i suoni distorti delle chitarre. Queste band condividevano tra loro l'enfasi sulla necessit\u00e0 di concerti energici e usavano l'estetica (nei capelli e nei vestiti) strettamente allineata con i loro fan, spesso attingendo alla moda degli anni '50 e '60, con \"cravatte sottili, cinture bianche e tagli di capelli\". L'enfasi era spesso puntata sull'\"autenticit\u00e0 del rock\" vista come reazione agli eccessi commerciali di quei gruppi del nu metal, dell' hip hop e del post-Britpop che guardavano ad MTV.\nSiccome queste nuove band provenivano da paesi di tutto il mondo, citavano influenze molto diverse tra loro ed adottavano stili di abbigliamento diversi, la loro unit\u00e0 come genere \u00e8 stata spesso contestata. Per lo storico del garage rock Eric James Abbey, si trattava di band diverse che si appropriarono (o ricevettero) l'etichetta \"garage\" per ottenere un certo grado di credibilit\u00e0. AllMusic ha affermato che piuttosto che un revival, la storia del post-punk era pi\u00f9 un continuum dalla met\u00e0 degli anni '80 in poi, con un disseminarsi di band che includevano Big Flame, World Domination Enterprises e Minimal Compact che estendevano il genere. A met\u00e0 degli anni '90, band degne di nota in questo senso includevano Six Finger Satellite, Brainiac ed Elastica. All'inizio del secolo, il termine \"post-punk\" inizi\u00f2 nuovamente a comparire sulla stampa musicale, con un certo numero di critici che ripresero questa etichetta per descrivere un nuovo coacervo di band che condividevano parte dell'estetica dell'era post-punk originaria. Il critico musicale Simon Reynolds ha notato che band come The Rapture e Franz Ferdinand sono state influenzate dalla tensione pi\u00f9 spigolosa del post-punk, in particolare da band come Wire e Gang of Four. Altri hanno identificato questo movimento come un'altra ondata di revivalismo garage rock, con NME nel 2003 che lo descrisse come una \"nuova rivoluzione garage rock\", o semplicemente una \"nuova rivoluzione rock\". Secondo il critico musicale Jim DeRogatis, gli Strokes, i White Stripes e the Hives avevano tutti un suono \"in qualche misura radicato nel garage rock dell'era dei Nuggets\".\nStoria.\nRetroterra.\nNel 2000 le scene musicali locali di diversi paesi avevano band che suonavano musica alternativa e indie, guardando con interesse al garage rock ed agli elementi del punk negli anni '80 e '90. La scena rock di Detroit includeva i White Stripes ed i Von Bondies. La citt\u00e0 era un terreno cruciale per i Black Keys dell'Ohio. La scena di New York includeva Strokes, Interpol, Yeah Yeah Yeahs, TV on the Radio, LCD Soundsystem, the Walkmen, the Rapture e Liars. A Los Angeles e San Francisco, la scena era incentrata sui Black Rebel Motorcycle Club, the Brian Jonestown Massacre, Dandy Warhols e sui Silversun Pickups. Altri paesi avevano le proprie band locali che incorporavano musica post-punk.\n2001-2006: Svolta commerciale.\nQueste scene iniziarono a suscitare interesse commerciale prima nel Regno Unito, con un piccolo gruppo di band. Gli Strokes sono emersi dalla scena dei club di New York con il loro album di debutto, \"Is This It\" (2001), che raggiunse il numero 2 nel Regno Unito e ha scalato la Top 50 in America. Gli White Stripes di Detroit, hanno pubblicato il loro terzo album, \"White Blood Cells\" (2001), che si \u00e8 classificato decentemente sia negli Stati Uniti che nel Regno Unito, oltre a generare due singoli transatlantici nella Top 25. Gli svedesi the Hives sono diventati un successo mainstream con la loro compilation \"Your New Favourite Band\" (2001) che ha raggiunto la posizione numero 7 nelle classifiche del Regno Unito. Sempre nel 2001, l'album di debutto dei Black Rebel Motorcycle Club ha raggiunto il numero 5 nel Regno Unito. Gli australiani The Vines hanno pubblicato \"Highly Evolved\" nel 2002, che \u00e8 stato uno dei primi 5 successi sia in Inghilterra che in Australia, e ha raggiunto la posizione numero 11 negli Stati Uniti. Insieme a Strokes, White Stripes, Hives e altri, furono soprannominati \"i salvatori del rock 'n' roll\", spingendo la rivista Rolling Stone a dichiarare su la sua copertina del settembre 2002, \"Rock is Back!\". Questa attenzione della stampa, a sua volta, ha portato ad accuse di eccessivo clamore, e alcuni hanno additato questa scena come non originale, consapevole dell'immagine e stonata, sebbene secondo Reynolds, \"a parte forse i White Stripes, nessuno potrebbe davvero essere descritto come retr\u00f2\".\nSulla scia di questa attenzione, gruppi gi\u00e0 esistenti come Yeah Yeah Yeahs sono stati in grado di firmare per le principali etichette discografiche. Una seconda ondata di band che \u00e8 riuscita a ottenere il riconoscimento internazionale come risultato del movimento includeva Interpol, Black Keys, the Killers, Kings of Leon, Modest Mouse, the Shins, the Bravery, Spoon, the Hold Steady e the National negli Stati Uniti, e Franz Ferdinand, Bloc Party, the Futureheads, the Cribs, the Libertines, Kaiser Chiefs and the Kooks nel Regno Unito. Gli Arctic Monkeys sono stati l'esperienza pi\u00f9 importante per il loro successo commerciale connesso all'uso del social networking su Internet, con due singoli n. 1 \"Whatever People Say I Am, That's What I'm Not\" (2006), che \u00e8 diventato l'album di debutto pi\u00f9 venduto nella storia delle classifiche britanniche.\n2007-2010: Popolarit\u00e0 in declino.\nIn quanto a forza commerciale mainstream, la rinascita fu di breve durata. Nel 2007, il successo iniziale del movimento stava cominciando a diminuire, portando i commentatori a discutere del suo declino come fenomeno e sostenere che era stato superato da fenomeni musicalmente ed emotivamente pi\u00f9 complessi, con gruppi indie rock come gli Arcade Fire (che, tuttavia, sono stati descritti dalla critica come caratterizzati da influenze e suoni post-punk) e Death Cab for Cutie.\nEntro la fine del decennio, molte delle bande del movimento si erano sciolte, erano in pausa o si erano trasferite in altre aree musicali e pochissime avevano un impatto significativo sulle classifiche. Le band che sono tornate a registrare e fare tourn\u00e9e negli anni 2010 includevano Franz Ferdinand, Arctic Monkeys, the Strokes e Interpol.\n2011-presente: Rinascita.\nQuando il post-punk \u00e8 tornato nell'underground, band in tutto il mondo hanno iniziato a spuntare e ad accumulare seguaci di culto, come Parquet Courts, Protomartyr e Geese (Stati Uniti), Preoccupations (Canada), Iceage (Danimarca) e Viagra Boys (Svezia).\nTra la met\u00e0 e la fine degli anni '10 e l'inizio degli anni '20, \u00e8 emersa una nuova ondata di band post-punk dalla Gran Bretagna e dall'Irlanda. I gruppi in questa scena sono stati descritti con il termine \"Crank Wave\" da NME e The Quietus nel 2019 e come \"Post-Brexit New Wave\" dallo scrittore di NPR Matthew Perpetua nel 2021. Perpetua descrive i gruppi sulla scena come \"band britanniche che parlano un po' cantando sulla musica post-punk, ed a volte \u00e8 pi\u00f9 simile al post-rock\".\nMolti di questi esempi sono associati al produttore Dan Carey e alla sua etichetta discografica Speedy Wunderground. Gli artisti che sono stati identificati come parte dello stile includono Black Midi, Squid, Black Country, New Road, Dry Cleaning, Shame, Sleaford Mods, Fontaines DC, The Murder Capital e Idles."}
{"id": "1404880", "revid": "1543377", "url": "https://it.wikipedia.org/wiki?curid=1404880", "title": "Classe Carvajal", "text": "Le fregate peruviane della classe Carvajal sono delle unit\u00e0 missilistiche tipo Lupo che, commissionate ai cantieri italiani sin dal 1973, entrarono in servizio tra la fine degli anni settanta e gli anni ottanta. Il Per\u00f9 ha poi acquistato le Lupo italiane dopo la loro radiazione da parte della Marina Militare Italiana, immettendole in servizio nella Marina peruviana la sottoclasse Aguirre tra il 2004 e il 2006.\nLe unit\u00e0 prendono il loro nome da eroi di guerra peruviani, in particolare della Guerra del Pacifico, combattuta dal Per\u00f9 contro il Cile alla fine dell'Ottocento.\nCaratteristiche.\nLe prime due fregate, consegnate al Per\u00f9, tra la fine del 1978 ed il 1979, la \"Carvajal\" e la \"Villavisencio\", furono costruite a Riva Trigoso, con modifiche, rispetto alle Lupo italiane, allo scafo e all'elettronica di bordo e anche dell'armamento missilistico, con le Lupo peruviane che vennero dotate dopo la consegna dei missili terra-aria sovietici Igla. Altra differenza rispetto alle sorelle italiane, riguarda l'hangar, che nelle unit\u00e0 italiane \u00e8 di tipo telescopico, mentre in quelle peruviane \u00e8 di tipo fisso.\nLe navi della seconda coppia, costituita dalla \"Montero\" e dalla \"Mari\u00e1tegui\" entrate in servizio nel 1984 e nel 1987, vennero costruite in Per\u00f9 da SIMA (\"Servicio Industrial de la Marina\") su licenza Fincantieri. Nell'imminenza del ritiro dell'incrociatore portaelicotteri Aguirre, nel 1998, sulla \"Carvajal\" e sulla \"Mari\u00e1tegui\" vennero effettuate delle modifiche al ponte di volo per potere accogliere a bordo gli elicotteri ASH-3D Sea King. Ii lavori, effettuati nei cantieri SIMA e terminati nel 1999, hanno dato alle due unit\u00e0 il vantaggio tattico addizionale che gli conferiscono i missili Exocet di cui sono dotati i nuovi elicotteri imbarcati.\nTipo Aguirre.\nAll'inizio del nuovo secolo, nell'ambito di un programma di potenziamento della propria marina denominato \"Proyecto Castilla\", il Per\u00f9 decise di acquisire le Lupo messe in disarmo dall'Italia per affiancare le unit\u00e0 che la marina peruviana aveva acquisito tra gli anni settanta e ottanta.\nLe prime unit\u00e0 acquisite furono \"Lupo\" e \"Orsa\", passate alla marina peruviana il 3 novembre 2004 quando il pabell\u00f3n peruviano \u00e8 stato innalzato per la prima volta a La Spezia a bordo delle due unit\u00e0, ribattezzate rispettivamente \"Palacios\" e \"Aguirre\", che sottoposte a lavori di riammodernamento presso gli stabilimenti della Fincantieri, di Muggiano sotto la supervisione del personale della Marina peruviana, al termine dei lavori sono salpate da La Spezia per raggiungere la nuova base operativa di El Callao nel Pacifico. L\"'Aguirre\" sotto il Comando peruviano ha colpito con il missile Otomat un bersaglio distante 152,8\u00a0km, massima portata raggiunta in sudamerica. Nella Marina Peruviana.\nLe altre due unit\u00e0, \"Perseo\" e Sagittario passarono alla Marina Peruviana il 23 gennaio 2006, in una cerimonia a La Spezia e vennero ribattezzate rispettivamente Bolognesi e Qui\u00f1\u00f3nes. Anche queste due unit\u00e0 prima di entrare in squadra sono state riammodernate in Italia dalla Fincantieri sotto la supervisione del personale della Marina peruviana. La fregata \"Coronel Bolognesi\" \u00e8 entrata in servizio il 18 luglio 2006, raggiungendo la sua nuova base operativa di El Callao, proveniente da La Spezia il 18 agosto 2006. La fregata \"Qui\u00f1\u00f3nes\" al termine dei lavori \u00e8 partita verso la sua nuova base operativa di El Callao, dove \u00e8 giunta il 22 gennaio 2007. Ad accogliere l'unit\u00e0 nella sua nuova base c'era anche il Presidente della Repubblica Alan Garc\u00eda P\u00e9rez.\nLe Lupo italiane costituiscono la sottoclasse Aguirre.\nServizio.\nLe unit\u00e0 della classe Carvajal hanno preso parte al conflitto con l'Ecuador del 1995, impegnate in azioni di pattugliamento e di difesa del traffico marittimo.\nLe fregate classe Carvajal hanno partecipato poi ad importanti esercitazioni navali multinazionali. All'esercitazione RIMPAC (Rim of the Pacific), le fregate peruviane tipo Lupo partecipano insieme a forze navali degli Stati Uniti, Canada, Regno Unito, Giappone, Australia, Corea del Sud e Cile sin dal 2002 quando a parteciparvi fu la fregata \"Montero\".\nDal 2001 la marina peruviana organizza nelle acque peruviane con la US Navy, l'esercitazione bilaterale SIFOREX (Silence for Excercises) finalizzata alla lotta ASW, alla quale le Carvajal ne prendono parte insieme a forze navali degli Stati Uniti.\nAnnualmente nel mese di agosto viene organizzata l'esercitazione PANAMAX. Questa esercitazione viene svolta alla scopo di poter costituire in breve tempo una forza multinazionale in grado di difendere il traffico marittimo nella zona del Canale di Panama, nel caso di un eventuale minaccia proveniente dal mare, quale potrebbe essere un eventuale attacco terroristico e di favorire la cooperazione militare tra le nazioni partecipanti. Questa forza, il cui comando \u00e8 affidato alla US Navy \u00e8 integrata da unit\u00e0 navali di Stati Uniti, Argentina, Cile, Colombia, Honduras, Repubblica Dominicana, Panama e Per\u00f9. Nel 2004, nel corso dell'esercitazione, la fregata \"Mari\u00e1tegui\" ha eseguito una serie di simulazioni di difesa del Canale.\nLa pi\u00f9 attesa esercitazione multinazionale a cui le fregate Carvajal prendono parte \u00e8 la UNITAS nelle sue tre fasi: Fase Atlantico, Fase Caraibi e Fase Pacifico. Particolarmente importante, per la sua complessit\u00e0 e completezza \u00e8 stata la partecipazione all'esercitazione UNITAS 45-04 in cui le Carvajal sono state impegnate in simulazioni di azioni di combattimento ASW, ASuW, AAW e di pattugliamento costiero. La partecipazione delle fregate lanciamissili della classe Carvajal a queste esercitazioni oltre agli scopi addestrativi, \u00e8 anche quella di proiettare la marina peruviana nell'ambito internazionale, fortificando allo stesso tempo la presenza del Per\u00f9 nell'ambito marittimo del continente americano e nel bacino del Pacifico.\nLa capoclasse \"Carvajal\" \u00e8 stata ritirata dal servizio nel 2013 e convertita in pattugliatore oceanico con rimozione dei sistemi missilistici e consegnata alla \"Direcci\u00f3n General de Capitan\u00edas y Guardacostas\", la Guardia Costiera del Peru il 26 dicembre 2013. La nave che \u00e8 la pi\u00f9 grande unit\u00e0 guardacoste nella storia della marina peruviana \u00e8 stata ribattezzata Guardiamarina San Mart\u00edn in memoria di un eroe della guerra del Pacifico. combattuta tra peruviani e cileni che nel 1880 a bordo della lancia \"Independencia\", si \u00e8 immolato di fronte a El Callao. Sembra inoltre probabile che anche una seconda fregata verr\u00e0 sottoposta a lavori di trasformazione in pattugliatore oceanico."}
{"id": "1404882", "revid": "1737581", "url": "https://it.wikipedia.org/wiki?curid=1404882", "title": "Vale tutto", "text": "Vale tutto era un programma televisivo italiano di genere quiz, in onda su MTV Italia a partire dal 15 ottobre 2007, condotto dagli Zero Assoluto.\nNel quiz, il primo ad essere andato in onda sulla rete musicale, come suggerisce il titolo, \u00e8 consentito ricorrere a qualsiasi tipo di aiuto esterno per rispondere alle domande.\nIl concorrente che vi partecipa inizia il gioco dalla piazza centrale della citt\u00e0 dove vive e ha un'ora di tempo per rispondere alle dodici domande (nove nella prima stagione) che gli Zero Assoluto gli pongono dallo studio, ambientato in un ascensore. Le domande riguardano per la maggior parte musica, cinema, cronaca rosa e curiosit\u00e0. Se il concorrente non sa la risposta potr\u00e0 avvalersi di qualsiasi mezzo per arrivare a conoscerla: pu\u00f2 recarsi in un internet point, nei negozi di dischi, nelle librerie, chiamare amici, citofonare, fermare i passanti. Durante la durata del gioco ogni tipo di aiuto, per\u00f2, potr\u00e0 essere usato una sola volta. Prima di dare una risposta ad una domanda, il concorrente deve dire \"la so\".\nIl concorrente, ogni quattro (tre nella prima stagione) domande risposte correttamente, avr\u00e0 diritto ad un premio che lui stesso ha deciso prima di iniziare il gioco (la produzione stabilisce il valore massimo che il premio pu\u00f2 avere). In coincidenza della vincita di un premio, gli Zero Assoluto nel loro studio salgono di un piano (e quindi di \"livello\") attraverso il loro ascensore.\nIl concorrente, qualora non sappia la risposta, ha la possibilit\u00e0 di cambiare domanda, fino ad un massimo di tre. Nella prima edizione bisognava che per ogni cambio il concorrente cedesse qualcosa che aveva messo in pegno in precedenza, dalla seconda il concorrente perde 5 minuti del tempo a disposizione, come succede per le risposte errate.\nQuando un concorrente risponde esattamente a tutte le domande entro l'ora di tempo, oltre ai premi vinti pu\u00f2 arrivare in studio dai conduttori. Se, al contrario, non risponde esattamente ad almeno tre domande, gli Zero Assoluto scendono al piano -1 dello studio, dove vanno ad incontrare il concorrente perdente.\nIl 16 novembre 2007 \u00e8 andata in onda una puntata dove a giocare erano gli Zero Assoluto stessi. Del programma \u00e8 stata realizzata anche una seconda serie, tenuta in magazzino da MTV per 2 anni e trasmessa infine senza promozione, a causa della mutata linea editoriale del canale. A quel punto, alcune risposte dei concorrenti a tematica \"temporale\" risultavano inesatte, anche se definite come corrette dai conduttori."}
{"id": "1404884", "revid": "309289", "url": "https://it.wikipedia.org/wiki?curid=1404884", "title": "Polysticta stelleri", "text": "L'edredone di Steller (\"Polysticta stelleri\", Pallas 1769 ) \u00e8 un'anatra marina medio-grande, il nome di questo uccello commemora il naturalista tedesco Georg Steller.\nDescrizione.\nQuesta specie \u00e8 la pi\u00f9 piccola degli edredoni. Il maschio \u00e8 inconfondibile, con le sue parti superiori e il collare neri, la testa bianca e le parti inferiori giallastre. Il richiamo del maschio \u00e8 un canto profondo, sebbene sia relativamente debole rispetto a quello degli edredoni \"Somateria\".\nLa femmina \u00e8 un uccello bruno scuro, pi\u00f9 piccolo e con la forma della testa e il corpo pi\u00f9 simili a quelli di un'anatra di quelli delle altre specie di edredoni. Anch'essa presenta un repertorio di grugniti e fischi.\nDistribuzione e habitat.\nNidifica lungo le coste artiche della Siberia orientale e dell'Alaska, in inverno sverna un po' pi\u00f9 a sud, nel mare di Bering, nella Scandinavia settentrionale e nel mar Baltico. Pu\u00f2 formare stormi numerosi, persino di 200.000 uccelli sulle acque costiere pi\u00f9 accoglienti. A sud del suo areale di svernamento \u00e8 scarso.\nRiproduzione.\nIl nido, fatto di materiale vegetale, viene costruito sul suolo della tundra, nei pressi del mare, e vi vengono deposte 6-10 uova.\nAlimentazione.\nQuesta specie si immerge alla ricerca di crostacei e di molluschi, e i suoi cibi preferiti sono le cozze e le vongole.\nIbridazione.\nSi suppone che in natura l'edredone di Steller si sia ibridato con l'edredone comune almeno in due occasioni. Un maschio che mostrava le caratteristiche di entrambe le specie venne ritrovato a Cuxhaven, Niedersachen, in Germania, il 17 novembre 1993. Un altro maschio venne avvistato nel porto di Vadso, Varanger, in Norvegia, il 7 aprile 1995; una fotografia di questo uccello venne pubblicata da Forsman (1995).\nConservazione.\nL'edredone di Steller \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA). In Alaska \u00e8 attivo un piano di recupero."}
{"id": "1404890", "revid": "92719", "url": "https://it.wikipedia.org/wiki?curid=1404890", "title": "Georg Steller", "text": ""}
{"id": "1404898", "revid": "767487", "url": "https://it.wikipedia.org/wiki?curid=1404898", "title": "Petrov Val", "text": "Petrov Val (in lingua russa \u041f\u0435\u0442\u0440\u043e\u0301\u0432 \u0412\u0430\u043b) \u00e8 una citt\u00e0 dell'Oblast' di Volgograd, in Russia."}
{"id": "1404899", "revid": "209105", "url": "https://it.wikipedia.org/wiki?curid=1404899", "title": "Petrov Bal", "text": ""}
{"id": "1404902", "revid": "1086846", "url": "https://it.wikipedia.org/wiki?curid=1404902", "title": "Societ\u00e0 Sportiva Lazio 1940-1941", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1940-1941.\nStagione.\nLa Lazio partecip\u00f2 al campionato di Serie A 1940-1941 classificandosi al quattordicesimo posto con 27 punti.\nIn Coppa Italia la Lazio arriv\u00f2 fino in semifinale, dove fu sconfitta dal Venezia, dopo aver battuto la Triestina ai sedicesimi di finale, il Milano agli ottavi di finale e lo Spezia ai quarti di finale.\nOrganigramma societario.\nArea direttiva\nArea tecnica"}
{"id": "1404903", "revid": "6923", "url": "https://it.wikipedia.org/wiki?curid=1404903", "title": "Coppa Italia di tamburello", "text": "La Coppa Italia di tamburello \u00e8 la massima competizione nazionale dopo il campionato di questo sport.\nStoria.\n\u00c8 stata istituita nel 1980. La fase finale si disputa ad agosto, ogni anno in una sede diversa. Alla fase finale della Coppa Italia sono ammesse 8 squadre, che si affrontano in quarti, semifinali e finale.\nDetentore \u00e8 l'AT Ennio Guerra Castellaro."}
{"id": "1404904", "revid": "834", "url": "https://it.wikipedia.org/wiki?curid=1404904", "title": "Salem (West Virginia)", "text": ""}
{"id": "1404908", "revid": "1645873", "url": "https://it.wikipedia.org/wiki?curid=1404908", "title": "Leninsk (Oblast' di Volgograd)", "text": "Leninsk (in russo \u041b\u0435\u0301\u043d\u0438\u043d\u0441\u043a) \u00e8 una citt\u00e0 della Russia nell'Oblast' di Volgograd, in Russia, capoluogo del Leninskij rajon.\nStoria.\nLa citt\u00e0 di Leninsk si trova a 15\u00a0km dalla ex-capitale dell'Khanato dell'Orda d'Oro Saraj-Berke dove abitavano circa 100.000 persone dal XIII alla prima parte del XIV secolo. La citt\u00e0 di Saraj-Berke si trovava sulla via commerciale pi\u00f9 grande dell'epoca che collegava via terra Cina e India con i paesi d'Europa e d'Africa. Nel 1396 la citt\u00e0 fu distrutta da Tamerlano. Dopo la caduta dell'Khanato dell'Orda d'Oro l'area fu abbandonata fino alla fine del XVIII secolo quando un decreto imperiale firmato da Caterina II di Russia diede ordine di fondare il paese Pri\u0161ibinskoe per la produzione della seta. Nel 1919 vi si svolse l'VIII Congresso panrusso dei Soviet. Nel 1942 Leninsk divent\u00f2 un'importante base strategica militare ed un centro per l'evacuazione della popolazione di Stalingrado dopo la costruzione della ferrovia.\nL'attuale Leninsk ricevette lo status di citt\u00e0 nel 1963.\nGeografia fisica.\nLeninsk si trova nella parte sud-orientale dell'Oblast' di Volgograd a 78\u00a0km da Volgograd.\nEconomia.\nLa principale attivit\u00e0 economica \u00e8 rappresentata dall'industria agroalimentare (46% del PIL).\nMedicina.\nNella citt\u00e0 si trova un Policlinico (il centro di riferimento regionale), 3 ambulatori, un Policlinico stomatologico.\nIstruzione.\nNella citt\u00e0 ci sono scuole materne, medie di base, una scuola d'arte, una sede distaccata dell'Istituto Universitario di Economia e Commercio di Volgograd, il Centro di Cultura \"Ottobre\", l'Istituto Tecnico Professionale no.47.\nInfrastrutture e trasporti.\nLa stazione di Leninsk si trova a 4\u00a0km dal centro della citt\u00e0 sulla linea ferroviaria che collega Siberia e Urali con il Caucaso e il Mar Caspio. La linea \u00e8 stata costruita nel 1942 ed attualmente ha un binario solo, fa parte del corridoio strategico Nord-Sud ed \u00e8 prevista la ricostruzione della stazione di Leninsk con l'aggiunta del secondo binario sulla linea."}
{"id": "1404915", "revid": "6923", "url": "https://it.wikipedia.org/wiki?curid=1404915", "title": "Maserati Birdcage 75th", "text": "La Maserati Birdcage 75th, conosciuta anche come Pininfarina Birdcage 75th, \u00e8 una concept car realizzata dalla casa automobilistica italiana Pininfarina, frutto di una collaborazione di questa con Maserati e Motorola.\nIl contesto.\nLa vettura \u00e8 stata realizzata dalla casa torinese per celebrare i propri 75 anni di vita, con l'obiettivo principale di aprire nuove frontiere stilistiche e tecniche, in questo caso accostate a ideali legati alle auto da corsa (vista la motorizzazione della vettura). Con questa vettura Pininfarina ha creato un concetto stilistico di continuit\u00e0 fra gli esterni e gli interni del veicolo in modo da creare una vettura coerente, uniforme.\nCome nella precedente Pininfarina Nido e nella successiva Pininfarina Sintesi anche la Birdcage adotta il pensiero di auto pensata in relazione agli occupanti. Infatti proprio con la Sintesi (appunto fusione dei due concept Birdcage e Nido) la Pininfarina racchiude un pensiero di packaging (intendendo l'auto come involucro che contiene l'uomo) quindi abitabilit\u00e0 ed ergonomia, sicurezza e interazione senza trascurare sportivit\u00e0, stile ed ecosostenibilit\u00e0.\n\u00c8 stato presentato al salone dell'auto di Ginevra nel 2005 e il nome le \u00e8 stato dato in ricordo della Maserati Tipo 60 da corsa degli anni sessanta che era stata appunto soprannominata \"Birdcage\".\nDati tecnici.\nMeccanica.\nLa vettura \u00e8 realizzata sulla base della Maserati MC12, \u00e8 dotata di un motore V12 (con inclinazione di 65\u00b0) di cilindrata 5998 cm\u00b3 da 700 CV (il Ferrari F140, lo stesso della MC12 e della Ferrari Enzo) ed \u00e8 caratterizzata, come il prototipo Ferrari Modulo, sempre di Pininfarina, di un sistema di apertura degli sportelli molto particolare (a carlinga), derivato direttamente da quello della Modulo: in pratica l'intero tetto, comprensivo di finestrini e parabrezza, si solleva di 80 gradi permettendo ai passeggeri di uscire. Come nel caso del prototipo su meccanica Ferrari, questo sistema per\u00f2 \u00e8 stato considerato pericoloso, e la Pininfarina ha dovuto rinunciare alla produzione di questa vettura.\nLa vettura \u00e8 costituita da un telaio realizzato con un sistema di scocca portante in carbonio e honeycomb di nomex con struttura anteriore e posteriore in alluminio, la carrozzeria invece \u00e8 in fibra di carbonio. Le sospensioni anteriori e posteriori sono a quadrilateri articolati con schema push-rod, gli ammortizzatori hanno una monotaratura e molle elicoidali coassiali. L'impianto frenante \u00e8 Brembo a quattro dischi autoventilanti e forati, all'anteriore da 380\u00a0mm x 34 mm, al posteriore da 335\u00a0mm x 32\u00a0mm; pinze in lega leggera a sei pistoni anteriori e quattro posteriori. L'impianto di trasmissione \u00e8 dotato di un cambio longitudinale posteriore rigidamente collegato al motore. Trasmissione meccanica a 6 marce sequenziali.\nAltri dati tecnici:\nElettronica e Interfaccia.\nLa vettura \u00e8 dotata di un innovativo sistema di interazione e comunicazione fra veicolo e utente sviluppata da Pininfarina con Motorola, il sistema sfrutta la tecnologia Bluetooth per l'interazione con l'utente stesso e con ci\u00f2 che circonda il veicolo; plancia, comandi e quadro strumenti sono stati sostituiti da elementi virtuali visualizzati tramite un sistema di proiezione su un pannello trasparente.\nPremi e riconoscimenti.\nAl momento del debutto al salone di Ginevra la giuria ha premiato la vettura come \"Best Concept\"; sempre nel 2005 viene premiata dalla giuria internazionale del premio \u201cL'Automobile pi\u00f9 Bella del Mondo\u201d con un Premio Speciale per la qualit\u00e0 del concept car con la seguente motivazione: \"\u00abCon questa Maserati la Pininfarina, rievocando un famoso modello dei primi anni sessanta della Casa del Tridente, impone l'autorevolezza del suo stile innovativo volto al futuro\u00bb. \"\nIn seguito la Birdcage ha ricevuto al \"Louis Vuitton Classic Concept\" Award il \"premio Louis Vuitton\" con la seguente motivazione: \"\u00abCelebrando la collaborazione tra Maserati, Motorola e Pininfarina, la Birdcage 75th \u00e8 allo stesso tempo una evoluta concept car contenente le pi\u00f9 moderne tecnologie ed un'affascinante dream car come le si immaginava negli anni '60\u00bb\""}
{"id": "1404947", "revid": "1086846", "url": "https://it.wikipedia.org/wiki?curid=1404947", "title": "Societ\u00e0 Sportiva Lazio 1939-1940", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1939-1940.\nStagione.\nLa Lazio partecip\u00f2 al campionato di Serie A 1939-1940 classificandosi al quarto posto con 35 punti.\nIn Coppa Italia la Lazio super\u00f2 i sedicesimi di finale battendo la Triestina in trasferta dopo i tempi supplementari e il Macerata agli ottavi di finale, venendo poi eliminata ai quarti di finale dalla Fiorentina.\nOrganigramma societario.\nArea direttiva\nArea tecnica"}
{"id": "1404959", "revid": "228587", "url": "https://it.wikipedia.org/wiki?curid=1404959", "title": "Chenab", "text": "Il Chenab (punjabi: \u0a1a\u0a28\u0a3e\u0a2c, \"can\u0101b\", urdu: \u0686\u0646\u0627\u0628, hindi: \u091a\u0928\u093e\u092c, letteralmente: \"Fiume (\"ab\") della Luna (\"chen\")\") \u00e8 un fiume formato dalla confluenza del Chandra e del Bhaga a Tandi, nell'Himalaya, nel distretto di Lahaul e Spiti nell'Himachal Pradesh (India). Il suo corso superiore \u00e8 conosciuto anche come il \"Chandrabhaga\". Esso attraversa il Jammu e Kashmir verso le pianure del Punjab, dove raggiunge il Jhelum a Trimmu e il Ravi. Si getta nel Sutlej vicino a Uch Sharif per formare il Panjnad o \"Cinque Fiumi\" (il quinto \u00e8 il Beas, che si getta a sua volta nel Sutlej vicino a Ferozepur, in India). Il Sutlej sfocia poi nell'Indo a Mithankot. La lunghezza totale del Chenab \u00e8 di circa 960\u00a0km. Le sue acque sono assegnate al Pakistan secondo il Trattato delle acque dell'Indo.\nGli Indiani del periodo vedico conoscevano il fiume sotto il nome di \"Ashkini\" (sanscrito: \u0905\u0936\u094d\u0915\u093f\u0928\u093f) o \"Iskmati\" e gli antichi Greci sotto il nome di \"Acesines\". Nel 325 a.C., Alessandro Magno avrebbe fondato la citt\u00e0 di Alessandria dell'Indo (oggi Uch Sharif, Mithankot o Chacharan) alla confluenza dell'Indo e degli altri fiumi del Punjab.\nIl Chenab ha nella coscienza dei Punjabi lo stesso posto del Reno per i Tedeschi o del Danubio per gli Austriaci e gli Ungheresi: \u00e8 il fiume iconico, e gioca un ruolo importante nella storia dell'Heer Ranjha, l'epopea nazionale punjabi, e nella leggenda di Sohni Mahiwal. \nIl fiume \u00e8 stato proiettato al centro dell'attenzione per la volont\u00e0 del governo indiano di costruire dighe idroelettriche sul suo corso, particolarmente il progetto della centrale di Baglihar (il cui completamento \u00e8 previsto per il 2008), nel quadro del Progetto del Bacino dell'Indo. Questi progetti sul Chenab sono stati contestati dal Pakistan, che afferma che essi violano le clausole del Trattato delle acque dell'Indo, affermazione a sua volta respinta dall'India."}
{"id": "1404970", "revid": "110157", "url": "https://it.wikipedia.org/wiki?curid=1404970", "title": "Zentropa Cup", "text": "Nel 1951 venne organizzata un'edizione non ufficiale della Coppa Mitropa, denominata Zentropa Cup.\nTorneo schiacciato dalle contemporanee e pi\u00f9 prestigiose Coppa Latina e Copa Rio, che gli sottrassero i club campioni nazionali, venne vinto dagli Austriaci del Rapid Vienna.\nFormula.\nLa formula della manifestazione \u00e8 quella tradizionale dell'eliminazione diretta.\nTutte le partite sono state giocate al Prater Stadion di Vienna: le due semifinali marted\u00ec 3 luglio; la finale 3\u00ba-4\u00ba posto e la finale assoluta gioved\u00ec 5 luglio.\nTorneo.\nSemifinali.\n\"Gare giocate il 3 luglio\"\nFinale 3\u00ba-4\u00ba posto.\n\"Gara giocata il 5 luglio\"\nFinale.\n\"Gara giocata il 5 luglio\""}
{"id": "1404972", "revid": "919135", "url": "https://it.wikipedia.org/wiki?curid=1404972", "title": "Teorema di esistenza e unicit\u00e0 per un problema di Cauchy", "text": "In matematica, il teorema di esistenza e unicit\u00e0 per un problema di Cauchy, detto anche teorema di Picard-Lindel\u00f6f, teorema di esistenza di Picard o teorema di Cauchy-Lipschitz, stabilisce le condizioni di esistenza e unicit\u00e0 della soluzione di un'equazione differenziale ordinaria.\nIl teorema dice che dato il problema ai valori iniziali:\nse formula_2 \u00e8 una funzione lipschitziana in formula_3 e continua in formula_4 allora per qualche formula_5 esiste un'unica soluzione formula_6 al problema ai valori iniziali sull'intervallo formula_7\nIl teorema.\nSia formula_2 una funzione definita in un intorno del punto formula_9 della forma:\ncon formula_11, formula_12 reali positivi, e si ponga che formula_2 \u00e8 almeno di classe formula_14 in tale intorno. Si supponga inoltre che formula_2 sia lipschitziana rispetto alla variabile formula_3 e uniformemente continua rispetto alla variabile formula_17:\ncon formula_19 costante di Lipschitz. Allora il problema di Cauchy:\npossiede una soluzione unica.\nSotto l'ipotesi di continuit\u00e0 della funzione \u00e8 possibile dimostrare l'equivalenza tra il problema di Cauchy e la seguente equazione integrale, detta equazione di Volterra:\ndove formula_22 \u00e8 un intorno di formula_23, con formula_24 valore opportuno. L'esistenza di una funzione formula_25 che soddisfa al sistema formula_26 si verifica se e solo se tale equazione ammette soluzione.\nDimostrazioni.\nNel seguito sono elencate due diverse dimostrazioni del teorema. La prima sfrutta concetti basilari di analisi funzionale, mentre la seconda utilizza argomenti di analisi reale e ha il pregio di mostrare come costruire operativamente una soluzione attraverso approssimazioni successive, e di dare una stima generalmente pi\u00f9 accurata dell'ampiezza formula_24 dell'intervallo di definizione della soluzione.\nPrima dimostrazione.\nSia formula_28 con formula_29. Si noti che formula_30 per il teorema di Weierstrass (poich\u00e9 formula_31 \u00e8 compatto). Nel caso in cui formula_32, ovvero qualora formula_2 sia identicamente nulla, il sistema ammette come unica soluzione la funzione costante formula_34, quindi si pu\u00f2 supporre formula_35.\nSia formula_36 Si pu\u00f2 considerare lo spazio metrico formula_37 delle funzioni formula_38 continue con la norma dell'estremo superiore, e una palla al suo interno, definita da:\nEssendo lo spazio formula_40 completo, e formula_41 chiuso, allora anche quest'ultimo risulta essere uno spazio completo rispetto alla metrica indotta.\nSi procede quindi definendo l'operatore formula_42, detto \"operatore di Volterra\", tale che formula_43, dove:\nSi nota innanzitutto che formula_45 \u00e8 ben definito, ossia che formula_46 si ha formula_47. Infatti:\nper ogni formula_49. Ma per ipotesi formula_50, da cui si deduce che:\nUna volta assicurata la buona definizione di formula_45 \u00e8 sufficiente dimostrare che questa \u00e8 una contrazione su formula_53 per completare il teorema. Il teorema delle contrazioni infatti ci assicura l'esistenza di un unico punto fisso di formula_45 in formula_53, quindi nel nostro caso di una funzione formula_25 tale che formula_57, cio\u00e8\ndefinita sull'intervallo formula_59, e risolvente dunque il sistema formula_26. Tenendo conto delle ipotesi su formula_2 (in particolare la lipschitzianit\u00e0) si pu\u00f2 scrivere:\ne prendendo l'estremo superiore al variare di formula_63 si ottiene:\ne poich\u00e9 formula_65, formula_45 \u00e8 una contrazione.\nSeconda dimostrazione (Picard-Lindel\u00f6f).\nNel corso della seguente dimostrazione si giunge ad una stima generalmente pi\u00f9 accurata del numero reale formula_24. Inizialmente, si ponga formula_68. Il passo successivo consiste nel definire per ricorrenza una successione di funzioni formula_69 come:\n\u00c8 necessaria quindi una verifica della buona definizione della successione, pi\u00f9 precisamente bisogna mostrare (ad esempio tramite \ninduzione) che formula_71; il passo base \u00e8 immediato per come \u00e8 stato definito formula_72, mentre per il passo induttivo si supponga formula_73, da cui banalmente formula_74. Per le ipotesi preliminarmente fatte su formula_2 si pu\u00f2 quindi maggiorare il valore assoluto di formula_76 con formula_77. \u00c8 dunque di immediata verifica che:\nSi procede nella dimostrazione stimando ricorsivamente la distanza tra due termini consecutivi della successione puntualmente in formula_59 con un metodo analogo a quello induttivo appena usato.\nInizialmente si ha:\nmentre per i passi seguenti bisogna usare anche l'ipotesi di lipschitzianit\u00e0 di cui gode formula_2:\nPer avere una migliore comprensione della formula generale per la stima che verr\u00e0 data tra poco \u00e8 consigliabile sviluppare almeno \nun altro passo dell'induzione:\nRisulta a questo punto chiara la seguente stima generale, alla quale si pu\u00f2 giungere tramite processo induttivo:\nda cui si pu\u00f2 dedurre la convergenza uniforme di questa successione di funzioni nell'intervallo formula_59, dato che maggiorando ulteriormente con:\nsi ottiene chiaramente la ridotta della serie esponenziale numerica:\nPassando al limite per formula_88 e sfruttando nuovamente la lipschitzianit\u00e0 di formula_2 rispetto a formula_3, si ottiene la convergenza totale e quindi uniforme della serie telescopicaformula_91 (maggiorata dalla serie formula_92 convergente) alla funzione formula_93 , mentre per quanto riguarda il secondo membro della successione definita all'inizio formula_94, la sua funzione integranda converge a formula_95.\nSi pu\u00f2 a questo punto utilizzare il teorema di passaggio al limite sotto il segno di integrale per ottenere:\nMa questa \u00e8 la formulazione integrale (ed equivalente) del problema di Cauchy, quindi per concludere la dimostrazione non resta altro che mostrare l'unicit\u00e0 di tale soluzione. Il modo migliore \u00e8 procedere per assurdo: si supponga che esista un'altra funzione formula_97 (soluzione del PdC) definita in un nuovo intorno formula_98 (la notazione rimane coerente con quanto esposto in precedenza) della condizione iniziale formula_23 (quindi con lo stesso centro) e tale che esiste formula_100 per cui formula_101. Definito formula_102 si consideri la relazione (valida per ipotesi di assurdo):\nCon un procedimento completamente analogo al precedente si giunge per\u00f2 alla stima:\nDato che il secondo membro della disuguaglianza tende a 0 al tendere di formula_105 all'infinito, si pu\u00f2 dedurre che:\ne ci\u00f2 contraddice l'ipotesi se formula_107 , mentre se formula_108 non contraddice l'ipotesi ma dimostra che la funzione formula_109 quando formula_110 che \u00e8 il nostro intervallo di partenza.\nGeneralizzazioni.\nIl teorema \u00e8 un valido strumento nello studio delle equazioni differenziali, ma a priori garantisce unicamente l'esistenza della soluzione localmente, ossia in un intorno delle condizioni iniziali. Non \u00e8 assicurata invece l'esistenza di un'unica funzione risolvente formula_26 in un intervallo arbitrario (eventualmente tutto formula_112), sotto ipotesi pi\u00f9 strette (ad esempio la sublinearit\u00e0 rispetto a formula_3 di formula_2) rispetto a quelle richieste per la versione locale. Se formula_2 soddisfa queste ulteriori richieste si pu\u00f2 dimostrare inoltre che la soluzione ammette un prolungamento massimale sul suo intervallo di definizione.\nUn altro enunciato, il teorema di esistenza di Peano, mostra invece soltanto l'esistenza della soluzione (non l'unicit\u00e0), ma considera una funzione che \u00e8 solamente una funzione continua, e non lipschitziana. Ad esempio, il secondo membro dell'equazione formula_116 con la condizione iniziale formula_117 \u00e8 continuo, ma non secondo Lipschitz. Difatti, l'equazione ha tre soluzioni, di cui la prima \u00e8 formula_118 e le altre due sono:\nPi\u00f9 in generale, il teorema di esistenza di Carath\u00e9odory dimostra l'esistenza per condizioni pi\u00f9 deboli per formula_2. Si nota che nonostante tali condizioni siano soltanto sufficienti ci sono risultati, come quello di Okamura, che forniscono condizioni necessarie e sufficienti affinch\u00e9 il problema ai valori iniziali abbia soluzione unica."}
{"id": "1404974", "revid": "228587", "url": "https://it.wikipedia.org/wiki?curid=1404974", "title": "Alternative dance", "text": "L'alternative dance \u00e8 un genere musicale che incorpora elementi di generi come alternative rock e indie rock ad altri di matrice pi\u00f9 dance e musica pop. Esso comprende in s\u00e9 pi\u00f9 varianti, accomunate dalla fusione di elementi. La struttura melodica delle canzoni \u00e8 simile a quella di band alternative rock e soprattutto indie rock, ma ha basi ed aspetti affini alla dance tradizionale, con largo uso di sintetizzatori e campionature, anche se presenta pi\u00f9 sperimentazioni nelle liriche anticonvenzionali, nei tempi e nelle tecniche, e tende ad essere influenzato anche da altri generi. Le influenze principali che pi\u00f9 hanno contribuito alla nascita del genere sono quelle synth pop, acid house e trip hop.\nI pionieri di questo genere sono considerati i britannici New Order, con i loro lavori risalenti ai primi anni ottanta pesantemente influenzati dal post-punk e dal synth pop. Successivamente furono i The Prodigy, con il loro album \"The Fat of the Land\" (1997), a portare al successo internazionale il genere.\nL'alternative dance contribuir\u00e0, tra gli anni ottanta e novanta, alla nascita di generi come il madchester, fortemente influenzato dalle sue stilistiche."}
{"id": "1404979", "revid": "2084998", "url": "https://it.wikipedia.org/wiki?curid=1404979", "title": "Cross-Eyed Mary", "text": "Cross-Eyed Mary \u00e8 una canzone del gruppo rock britannico Jethro Tull, pubblicata come seconda traccia dell'album Aqualung del 1971. La canzone narra di una giovane ragazza, Mary, di famiglia povera che per tirare avanti si prostituisce, concedendosi per\u00f2 soltanto a uomini che come lei versano in disastrose condizioni economiche, probabilmente per il fatto che nessun uomo benestante accetterebbe mai di avere un rapporto con lei. Ciononostante i senzatetto di Londra accettano ben volentieri le prestazioni di Mary, essendo lei l'unica donna disposta a concedersi a loro. Per questo viene definita la Robin Hood di Highgate (un quartiere nel nord della capitale inglese), dal momento che solo con lei i clochard a Highgate riescono a provare qualche attimo di piacere nella loro devastata vita. Nel testo viene anche nominato Aqualung, il barbone protagonista dell'omonima canzone dello stesso album, indubbiamente uno dei clienti di Mary."}
{"id": "1404981", "revid": "125149767", "url": "https://it.wikipedia.org/wiki?curid=1404981", "title": "Fuori dalla mischia", "text": "Fuori dalla mischia \u00e8 il quinto album in studio del cantautore italiano Gigi D'Alessio, pubblicato il 25 marzo 1996 dalla Zeus Record."}
{"id": "1404996", "revid": "289247", "url": "https://it.wikipedia.org/wiki?curid=1404996", "title": "Commedie Shakespeariane", "text": ""}
{"id": "1404997", "revid": "767487", "url": "https://it.wikipedia.org/wiki?curid=1404997", "title": "Stick It - Sfida e conquista", "text": "Stick It - Sfida e conquista \u00e8 un film commedia del 2006 con protagonisti Missy Peregrym, Jeff Bridges e Vanessa Lengies. \u00c8 stato scritto e diretto da Jessica Bendinger, film che segna il suo debutto come regista.\nTrama.\nHaley Graham \u00e8 una ginnasta con un passato agonistico. Dopo il suo abbandono nella finale mondiale e la conseguente squalifica della squadra della nazionale USA, Haley inizia a compiere insieme ai suoi amici atti di vandalismo. \nDopo l'ennesimo richiamo della polizia, i danni da risarcire sono troppi, ma il padre decide di finanziare due diverse offerte invece che rinchiuderla nel carcere minorile: l'accademia militare, o la VGA (Accademia Ginnastica Vickerman).\nAnche se controvoglia, Haley \u00e8 costretta ad andare nella seconda struttura, dove l'accoglienza \u00e8 tutt'altro che calda. \nCon l'aiuto di Burt Vickerman (il boss della palestra) si rimette in forma, e con il passare del tempo le inimicizie si placano. Per la prima volta l'intera squadra \u00e8 classificata a livello nazionale, e la VGA si presenta ai campionati, dove tutte daranno il meglio e insieme alle altre ginnaste daranno una bella lezione ai giudici: non saranno pi\u00f9 loro a decidere la vincitrice, ma le ginnaste stesse, squalificandosi. Alla fine Haley vince la medaglia d'oro, facendo un'esibizione a corpo libero."}
{"id": "1405001", "revid": "1299055", "url": "https://it.wikipedia.org/wiki?curid=1405001", "title": "Coppa Mitropa 1955", "text": "La Coppa Mitropa 1955 fu la quindicesima edizione del torneo, la prima del dopoguerra, e venne vinta dagli ungheresi del V\u00f6r\u00f6s Lobog\u00f3. Si disput\u00f2 fra giugno e luglio."}
{"id": "1405006", "revid": "186283", "url": "https://it.wikipedia.org/wiki?curid=1405006", "title": "Bell Operating System", "text": ""}
{"id": "1405024", "revid": "111319", "url": "https://it.wikipedia.org/wiki?curid=1405024", "title": "Katrin Wagner-Augustin", "text": ""}
{"id": "1405026", "revid": "714843", "url": "https://it.wikipedia.org/wiki?curid=1405026", "title": "Time Passages Live", "text": "Time Passages Live \u00e8 un disco di Al Stewart pubblicato nel 2002\nDisco.\nQuesto disco contiene registrazioni effettuate nel 1978 durante il \u201cTime Passages Tour\u201d.\n\"Pink Panther Theme\" \u00e8 il celebre tema della Pantera Rosa, scritto da Henry Mancini. Va notato che il nome della band che accompagna Stewart \u00e8 Shot in the Dark, proprio come il titolo del secondo film della serie \u201cPantera Rosa\u201d: \"A Shot in the Dark\" (titolo it: \"Uno sparo nel buio\", 1964).\n\"Year of the Cat\" \u00e8 preceduta da una lunga introduzione di Robert Alpert al piano.\nTracce.\nTutte le canzoni scritte da Al Stewart eccetto dove indicato"}
{"id": "1405030", "revid": "152819", "url": "https://it.wikipedia.org/wiki?curid=1405030", "title": "Fattori di conversione", "text": ""}
{"id": "1405031", "revid": "124221053", "url": "https://it.wikipedia.org/wiki?curid=1405031", "title": "Coppa Mitropa 1956", "text": "La Coppa Mitropa 1956 fu la sedicesima edizione del torneo e venne vinta dagli ungheresi del Vasas."}
{"id": "1405045", "revid": "599013", "url": "https://it.wikipedia.org/wiki?curid=1405045", "title": "Hap", "text": ""}
{"id": "1405046", "revid": "17654", "url": "https://it.wikipedia.org/wiki?curid=1405046", "title": "Le voyage dans la lune", "text": ""}
{"id": "1405047", "revid": "17654", "url": "https://it.wikipedia.org/wiki?curid=1405047", "title": "Viaggio nella luna", "text": ""}
{"id": "1405052", "revid": "102832", "url": "https://it.wikipedia.org/wiki?curid=1405052", "title": "Cippo chilometrico", "text": ""}
{"id": "1405054", "revid": "123372212", "url": "https://it.wikipedia.org/wiki?curid=1405054", "title": "Unione di Centro Democratico", "text": "L'Unione di Centro Democratico (in spagnolo: \"Uni\u00f3n de Centro Democr\u00e1tico\", UCD) fu una coalizione politica e successivamente un partito politico spagnolo di centro, il cui leader fu Adolfo Su\u00e1rez.\nFondazione.\nSi form\u00f2 come coalizione nel maggio 1977, durante la transizione successiva alla morte di Francisco Franco. L'UDC riun\u00ec Fernando \u00c1lvarez de Miranda (PDC), P\u00edo Cabanillas (PPCD), Gonzalo Casado (PSI), Manuel Clavero (PSLA), Francisco Fern\u00e1ndez Ord\u00f3\u00f1ez (Partito Socialdemocratico), Juan Garc\u00eda Madariaga (PPL), Joaqu\u00edn Garrigues Walker (FPDL), Enrique Larroque (PL), Jos\u00e9 Ram\u00f3n Lasu\u00e9n (FSD), Jos\u00e9 Luis Meil\u00e1n (PGI), Lorenzo Olarte (UC), Eurico de la Pe\u00f1a (USDE), Antonio P\u00e9rez Crespo (UDM), Enrique S\u00e1nchez de Le\u00f3n (AREX) e Ignacio Camu\u00f1as (PDP) sotto la leadership di Adolfo Su\u00e1rez. I suoi principali componenti si dichiaravano democrisitani, liberali, socialdemocratici o \"indipendenti\", essendo questi ultimi frequentemente elementi provenienti dal regime franchista. Successivamente, il 4 agosto 1977, si trasform\u00f2 in un partito politico.\nGli anni di governo (1977-1982).\nL'UCD govern\u00f2 la Spagna dal 1977 al 1982. Alle elezioni generali del 1977 ottenne 6.310.391 voti (34,4%) e 166 seggi. Riusc\u00ec a governare grazie all'appoggio parlamentare ed al consenso stabilito sia con l'AP che con il PSOE ed il PCE. Fu uno dei principali partiti che diede impulso alla Costituzione del 1978, tenendo tra le sue file 3 dei 7 relatori costituzionali. Nel marzo 1979 vinse nuovamente le elezioni con la Maggioranza semplice, ottenendo 6.268.593 voti (34,8%) e 168 deputati.\nDissoluzione.\nLa ragione fondamentale della sua scomparsa furono i conflitti interni, che causarono la rinuncia alla Presidenza del Governo di Su\u00e1rez nel gennaio 1981, sostituendogli fino alla fine della legislatura Leopoldo Calvo Sotelo. Alcuni pensano che l'unica cosa che mantenesse unita la coalizione fosse la redazione della nuova Costituzione. A sua volta, fin\u00ec per essere un partito di scarsa popolarit\u00e0 ed ampio rifiuto, a causa dell'aumento della disoccupazione, della grave inflazione e della crisi economica generale in cui viveva il paese. Nelle elezioni generali del 1982, in cui vinse in modo schiacciante il PSOE, present\u00f2 come candidato Landelino Lavilla ed ottenne solamente 1.425.093 voti (6,7%) e 11 seggi.\nDopo la rinuncia, Adolfo Su\u00e1rez costitu\u00ec il Centro Democratico e Sociale (Centro Democr\u00e1tico y Social o CDS), che competeva con l'UCD nelle elezioni generali del 1982 e di cui sarebbe stato presidente fino al 1991. \nDalla sua parte, Francisco Fern\u00e1ndez Ord\u00f3\u00f1ez si integr\u00f2 insieme al suo gruppo socialdemocratico nel Partito Socialista Operaio Spagnolo (Partido Socialista Obrero Espa\u00f1ol o PSOE). Dall'altro lato, il Partito Democratico popolare (Partido Dem\u00f3crata Popular) o il Partito Liberale (Partido Liberal) si coalizzarono con l'Alleanza Popolare (Alianza Popular), integrandosi alla fine in questo partito ed occupando lo spazio di centro-destra. Di conseguenza, l'UCD venne sciolto il 18 febbraio 1983. Nelle elezioni del 1982 la base elettorale dell'UCD nutr\u00ec simmetricamente le due formazioni principali della sinistra e della destra, il Partito Socialista ed Alleanza Popolare, il quale, dopo essersi rifondato nel 1990 con il nome di Partito Popolare (Partido Popular), pass\u00f2 a capitalizzare una porzione ancora pi\u00f9 grande dell'elettorato centrista."}
{"id": "1405056", "revid": "6340", "url": "https://it.wikipedia.org/wiki?curid=1405056", "title": "Niall Noig\u00edallach", "text": ""}
{"id": "1405057", "revid": "287204", "url": "https://it.wikipedia.org/wiki?curid=1405057", "title": "Niall Noigiallach", "text": ""}
{"id": "1405058", "revid": "1745361", "url": "https://it.wikipedia.org/wiki?curid=1405058", "title": "S\u00e9 (psicologia analitica)", "text": "Il S\u00e9 nella psicologia junghiana \u00e8 un concetto dinamico che ha subito numerose modifiche da quando \u00e8 stato concepito per la prima volta come uno degli \"archetipi junghiani\".\nStoricamente, il S\u00e9, secondo Carl Jung, significa l'unificazione della coscienza e dell'incoscienza in una persona e rappresenta la psiche nel suo insieme. \u00c8 realizzato come il prodotto dell'individuazione, che a suo avviso \u00e8 il processo di integrazione dei vari aspetti della propria personalit\u00e0. Per Jung, il S\u00e9 \u00e8 un tutto che comprende e funge da contenitore. Potrebbe essere simboleggiato da un cerchio, un quadrato o un mandala.\nDue ipotesi.\nL'idea che ci siano due centri della personalit\u00e0 distingue la psicologia junghiana. L'ego \u00e8 visto come il centro della coscienza, mentre il S\u00e9 \u00e8 definito come il centro della personalit\u00e0 totale, che include la coscienza, l'inconscio e l'ego; il S\u00e9 \u00e8 sia il tutto che il centro. Mentre l'ego \u00e8 un centro autonomo del cerchio contenuto nel tutto, il S\u00e9 pu\u00f2 essere inteso come il cerchio pi\u00f9 grande.\nEmersione del S\u00e9.\nJung riteneva che dalla nascita ogni individuo avesse un senso originale di totalit\u00e0 - del S\u00e9 - ma che con lo sviluppo una coscienza dell'ego separata, si cristallizzi dal sentimento originale di unit\u00e0. Questo processo di differenziazione dell'ego fornisce il compito della prima met\u00e0 del proprio corso di vita, sebbene gli junghiani vedessero anche la salute psichica come dipendente da un periodico ritorno al senso del S\u00e9, qualcosa di facilitato dall'uso di miti, cerimonie di iniziazione e riti di passaggio. \nRitorno al S\u00e9: l'individuazione.\nUna volta che la differenziazione dell'Io \u00e8 stata raggiunta pi\u00f9 o meno con successo e l'individuo \u00e8 in qualche modo ancorato al mondo esterno, Jung riteneva che fosse sorto un nuovo compito per la seconda met\u00e0 della vita: un ritorno e una riscoperta cosciente del S\u00e9: l'individuazione. Marie-Louise von Franz afferma che \"Gli effettivi processi di individuazione - il consapevole venire a patti con il proprio centro interiore (nucleo psichico) o S\u00e9 - iniziano generalmente con una ferita della personalit\u00e0\". L'ego raggiunge un'impasse di un tipo o dell'altro; e deve rivolgersi per chiedere aiuto a quella che ha definito come \"una sorta di tendenza nascosta di regolazione o di direzione ... [un] centro organizzativo\" nella personalit\u00e0: \"Jung ha chiamato questo centro il 'S\u00e9' e lo ha descritto come la totalit\u00e0 del tutto psichico, per distinguerla dall\"io\", che costituisce solo una piccola parte della psiche \".\nSotto la guida del S\u00e9, emerge una successione di immagini archetipiche, avvicinando gradualmente i loro aspetti frammentari del S\u00e9 sempre pi\u00f9 vicini alla sua totalit\u00e0. La prima ad apparire, e la pi\u00f9 vicina all'io, sarebbe l'ombra o l'inconscio personale, qualcosa che \u00e8 allo stesso tempo la prima rappresentazione della personalit\u00e0 totale e che pu\u00f2 effettivamente essere a volte fusa con il S\u00e9. I prossimi ad apparire sarebbero l'Anima e l'Animus, l'immagine dell'anima, che pu\u00f2 essere considerata come il simbolo dell'intero S\u00e9. Idealmente, tuttavia, l'animus o anima entrano in gioco in un ruolo di mediazione tra l'ego e il s\u00e9. Il terzo archetipo principale che emerge \u00e8 la figura del Mana del vecchio saggio/donna - un rappresentante dell'inconscio collettivo simile al S\u00e9.\nDopo viene l'archetipo del S\u00e9 medesimo - l'ultimo punto sulla via dell'autorealizzazione dell'individuazione. Nelle parole di Jung, \"il S\u00e9... abbraccia la coscienza dell'ego, l'ombra, l'anima e l'inconscio collettivo in un'estensione indeterminabile. In quanto totalit\u00e0, il s\u00e9 \u00e8 una \"coincidentia oppositorum\" ; \u00e8 quindi luminoso e scuro e tuttavia nessuno dei due \". In alternativa, ha affermato che \"il S\u00e9 \u00e8 l'uomo totale e senza tempo... che rappresenta la mutua integrazione tra conscio e inconscio\". Jung ha riconosciuto molte immagini dei sogni come rappresentanti del s\u00e9, tra cui una pietra, l'albero del mondo, un elefante e il Cristo.\nPericoli del s\u00e9.\nVon Franz riteneva che \"il lato oscuro del S\u00e9 \u00e8 la cosa pi\u00f9 pericolosa di tutte, proprio perch\u00e9 il S\u00e9 \u00e8 il potere pi\u00f9 grande della psiche. Pu\u00f2 far s\u00ec che le persone \"cambiano\" in modo megalomanico o cadano in altre fantasie deliranti\", in modo che il soggetto \"pensi con crescente eccitazione\" di aver afferrato i grandi enigmi cosmici. Rischia quindi di perdere ogni contatto con la realt\u00e0 umana.\nNella vita di tutti i giorni, degli aspetti del S\u00e9 possono essere proiettati su figure o concetti esterni come lo stato, Dio, l'universo o il destino. Quando tali proiezioni vengono ritirate, pu\u00f2 esserci un'inflazione distruttiva della personalit\u00e0 - un potenziale controbilanciamento, essendo tuttavia gli aspetti sociali o collettivi del S\u00e9.\nEvoluzione del concetto junghiano del S\u00e9.\nYoung-Eisendrath e Hall scrivono che \"nel lavoro di Jung, il s\u00e9 pu\u00f2 riferirsi alla nozione di individualit\u00e0 soggettiva intrinseca, all'idea di un centro astratto o principio di ordinamento centrale e alla descrizione di un processo che si sviluppa nel tempo\". \nNel 1947 Michael Fordham propose una teoria distinta del \"s\u00e9 primario\" per descrivere lo stato della psiche dei neonati, caratterizzato dall'omeostasi, o \"stato stazionario\" nelle sue parole, dove il s\u00e9 e l'altro (di solito la madre) sono indifferenziati. Afferma che non c'\u00e8 distinzione tra il mondo interno ed esterno, e non ci sono ancora componenti differenti nel mondo interno. Fordham ha tratto la sua ipotesi in parte dal concetto junghiano dell'archetipo del s\u00e9 e dall'idea psicoanalitica degli \"oggetti\" interni. Il \"s\u00e9 primario\", inteso come totalit\u00e0 originaria di ogni persona, con le sue tendenze 'archetipiche' a sviluppare aspetti, quali linguaggio, complessi ecc., Entra in relazione con il mondo esterno attraverso un continuo processo duale di \"de-integrazione\" e \"re-integrazione\", un processo che si dice sia caratteristico della prima met\u00e0 della vita.\nRedfearn, per esempio, che ha anche sintetizzato la classica teoria archetipica con una visione evolutiva basata su anni di osservazione clinica, vede il s\u00e9 come probabilmente costituito da una serie di sub-personalit\u00e0 nel corso della vita.\nSecondo Peter Fonagy le connessioni tra \"post-freudiani\" e \"post-junghiani\" sono state ulteriormente rafforzate dopo l'avvento delle neuroscienze contemporanee in questo contesto, come sottolineato nella sua prefazione all'aggiornamento di Jean Knox sulla \"formazione di modelli di lavoro interni\", che descrive come una pietra miliare.\nObiezione.\nFritz Perls ha obiettato che \u201ca molti psicologi piace scrivere il s\u00e9 con la S maiuscola, come se il s\u00e9 fosse qualcosa di prezioso, qualcosa di straordinariamente prezioso. Vanno alla scoperta del s\u00e9 come uno scavo di tesori. Il s\u00e9 non significa altro che questa cosa come \u00e8 definita dall'alterit\u00e0\"\u201d\" ."}
{"id": "1405061", "revid": "1170", "url": "https://it.wikipedia.org/wiki?curid=1405061", "title": "Anfoione", "text": ""}
{"id": "1405062", "revid": "31789", "url": "https://it.wikipedia.org/wiki?curid=1405062", "title": "Cippo", "text": "La parola cippo (cippo funerario) deriva dal latino cippus e pu\u00f2 avere i seguenti significati:"}
{"id": "1405076", "revid": "116825923", "url": "https://it.wikipedia.org/wiki?curid=1405076", "title": "Consiglio di reggenza", "text": "Un consiglio di Reggenza \u00e8 un'istituzione destinata a governare un regno durante la minore et\u00e0 o l'interdizione di un monarca. \u00c8 regolato in diversi statuti (ad esempio nella costituzione spagnola del 1978) o nei costumi costituzionali di un paese (ad esempio nel Regno Unito tramite i Recency Act). \nAbitualmente viene designata una commissione formata da tre o pi\u00f9 persone (generalmente in numero dispari) che realizzano tutte le gestioni proprie della carica ricoperta dall'incapace. \nDurante la storia sono state stabilite diverse reggenze, inclusi casi gravi come quello di Riccardo di Gloucester (il futuro Riccardo III d'Inghilterra) sui suoi nipoti, i cosiddetti \"principi nella Torre\"."}
{"id": "1405077", "revid": "124253440", "url": "https://it.wikipedia.org/wiki?curid=1405077", "title": "Coppa Mitropa 1957", "text": "La Coppa Mitropa 1957 fu la diciassettesima edizione del torneo e venne vinta dagli ungheresi del Vasas, al secondo titolo consecutivo."}
{"id": "1405078", "revid": "253269", "url": "https://it.wikipedia.org/wiki?curid=1405078", "title": "Jane Curtin", "text": "Carriera.\nProtagonista della prima edizione del programma comico \"Saturday Night Live\", ha conquistato nella sua carriera due Emmy Award.\nDal 1975 \u00e8 sposata con il produttore Patrick Lynch, dal quale ha avuto una figlia, Tess, nata nel 1983."}
{"id": "1405079", "revid": "94647", "url": "https://it.wikipedia.org/wiki?curid=1405079", "title": "Fanboy", "text": ""}
{"id": "1405087", "revid": "729019", "url": "https://it.wikipedia.org/wiki?curid=1405087", "title": "Nello Francescato", "text": "Biografia.\nNato a Sardara, all'epoca in provincia di Cagliari, paese d'origine di sua madre dove il padre, militare in Aeronautica, risiedeva prima di tornare nell'originaria Treviso con la famiglia, Nello Francescato studi\u00f2 medicina e inizi\u00f2 la pratica rugbistica nel prima di svolgere il servizio militare sostitutivo in Polizia e quindi essere ingaggiato nella squadra delle .\nTra i fondatori del insieme, tra gli altri, ad alcuni suoi familiari, con suo fratello Rino form\u00f2 sia a Treviso che a livello internazionale una coppia di tre quarti centro ritenuta di assoluto valore: esordiente in Nazionale italiana nel 1972 contro la ad Aosta in seconda divisione di Coppa Europa, non pot\u00e9 partecipare al \"tour\" italiano dell'Africa australe del 1973 perch\u00e9 non ricevette dal comando di Pubblica Sicurezza il nulla-osta per l'espatrio.\nBench\u00e9 non in un incontro ufficiale, Nello Francescato acquis\u00ec notoriet\u00e0 a livello internazionale nel 1977 quando, durante il primo incontro di sempre della in Italia, a Padova, contro quello che la Federazione ribattezz\u00f2 \"XV del Presidente\", divenne il primo italiano a marcare una meta agli \"All Blacks\".\nCampione d'Italia con Treviso nel 1978, biss\u00f2 il titolo nel 1983; fu in Nazionale fino a dicembre 1982, giorno della sua ultima partita a Casablanca contro il , in cui un calcio alla testa durante una fase di gioco mise fine alla sua carriera in maglia azzurra.\nIn campionato disput\u00f2, tra il 1971 e il 1987, 262 incontri, marcando 55 mete.\nDopo il ritiro ha svolto la professione di medico. \u00c8 sposato e ha due figlie di nome Sara e Giovanna."}
{"id": "1405088", "revid": "98212873", "url": "https://it.wikipedia.org/wiki?curid=1405088", "title": "Frazione unitaria", "text": "In matematica, una frazione unitaria () \u00e8 una frazione avente \"numeratore\" unitario e al \"denominatore\" un intero positivo (\"n\"), del quale non rappresenta altro che il \"reciproco\"; pu\u00f2 essere scritta quindi nella notazione pi\u00f9 classica formula_1 (con il numero sotto la linea di frazione) o formula_2 (con il numero elevato a esponente negativo).\nDefinizione corretta di Unit\u00e0 Frazionaria.\nL'unit\u00e0 frazionaria 1/n \u00e8 una delle \"n\" parti in cui \u00e8 stato diviso un intero.\nOperazioni alimentari.\nLe dimostrazioni possono essere ottenute facilmente attraverso la notazione esponenziale formula_14.\nSerie infinita.\nLa serie infinita di tutte prime \"n\" frazioni unitarie \u00e8 detta serie armonica\ne contrariamente a quanto ci si potrebbe aspettare, diverge a \"pi\u00f9 infinito\" (formula_16)"}
{"id": "1405089", "revid": "1610933", "url": "https://it.wikipedia.org/wiki?curid=1405089", "title": "Edredone di Steller", "text": ""}
{"id": "1405090", "revid": "46291", "url": "https://it.wikipedia.org/wiki?curid=1405090", "title": "Miscanthus", "text": "Miscanthus \u00e8 un genere di piante appartenenti alla famiglia della Poaceae, di circa 15 specie di erbacee perenni, che vivono principalmente nelle regioni tropicali e subtropcali dell'Africa e del sud-asiatico. Una specie, la Miscanthus sinensis, si estende fino al nord temperato dell'Asia dell'est.\nLe piante di questo genere sono utilizzabili per la produzione ecocompatibile di etanolo."}
{"id": "1405092", "revid": "33689", "url": "https://it.wikipedia.org/wiki?curid=1405092", "title": "Ecthelion I", "text": ""}
{"id": "1405093", "revid": "104265", "url": "https://it.wikipedia.org/wiki?curid=1405093", "title": "Thomas Campbell Eyton", "text": "Eyton nacque a Eyton Hall, nei pressi di Wellington, nello Shropshire. Studi\u00f2 all'universit\u00e0 di Cambridge con il suo amico Charles Darwin. Dopo aver ereditato un certo patrimonio nel 1855 Eyton fece costruire un grande museo di storia naturale a Eyton Hall.\nEyton pubblic\u00f2 \"History of the Rarer British Birds\" (1836), \"A Monograph on the Anatidae, Or Duck Tribe\" (1838), \"A History of Oyster and Oyster Fisheries\" (1858) e \"Osteologia Avium\" (1871-78)."}
{"id": "1405095", "revid": "46291", "url": "https://it.wikipedia.org/wiki?curid=1405095", "title": "Polysticta", "text": ""}
{"id": "1405096", "revid": "767487", "url": "https://it.wikipedia.org/wiki?curid=1405096", "title": "Segreto d'ufficio", "text": "Il segreto d'ufficio \u00e8 legato ad alcune pratiche della pubblica amministrazione.\nLa sua conoscenza deve essere limitata nello spazio di diffusione, perch\u00e9 \u00e8 funzionale all'efficienza che la pubblica amministrazione adotta e anche nella riservatezza che alcuni atti devono avere a tutela dei cittadini dello Stato."}
{"id": "1405097", "revid": "1654832", "url": "https://it.wikipedia.org/wiki?curid=1405097", "title": "Le nozze (\u010cechov)", "text": "Le nozze () \u00e8 una commedia in un atto dello scrittore russo Anton \u010cechov, del 1889.\nL'opera costituisce la naturale prosecuzione dell'altro atto unico \"Una domanda di matrimonio\", che \u010cechov aveva scritto soltanto l'anno precedente.\nQuesta breve opera porta sulle scene un pranzo di nozze, durante il quale si confrontano personaggi appartenenti alla piccola borghesia russa, in un'atmosfera nella quale la voglia di \"mostrarsi all'altezza\" degli sposi e delle loro famiglie si scontra con le loro modeste possibilit\u00e0 economiche. \u010cechov presenta pertanto con una sottile e triste ironia questa commedia degli equivoci, in cui si fa spesso finta che ci sia ci\u00f2 che ci dovrebbe essere, o che si vorrebbe che ci fosse, e che invece non si \u00e8 in grado di mettere a disposizione.\nLa critica segnala che, in questa opera minore appaiono evidenti i temi che \u010cechov svilupper\u00e0 poi nelle sue opere principali, ovvero la decadenza che caratterizza la fine di un'epoca e la nascita di una nuova, alla quale i suoi personaggi sembrano non essere in grado di adattarsi.\nIl tema delle nozze verr\u00e0 successivamente ripreso con accenti simili da altri grandi autori teatrali, come Vladimir Majakovskij (\"La cimice\") e Bertolt Brecht (\"Le nozze piccolo borghesi\")."}
{"id": "1405098", "revid": "46291", "url": "https://it.wikipedia.org/wiki?curid=1405098", "title": "Mergellus", "text": ""}
{"id": "1405100", "revid": "53251", "url": "https://it.wikipedia.org/wiki?curid=1405100", "title": "Forma normale prenessa", "text": ""}
{"id": "1405101", "revid": "290309", "url": "https://it.wikipedia.org/wiki?curid=1405101", "title": "Cippo di confine", "text": "Con cippo di confine si intende un segnale che indica il confine tra due stati.\nCaratteristiche.\nNormalmente il cippo \u00e8 realizzato con pietre o pali; i cippi indicanti gli armoriali di due paesi limitrofi recano incisioni su rocce inamovibili. Oltre all'armoriale in genere riportano anche l'anno di collocazione del cippo e il suo numero d'ordine. Al di sopra del cippo a volte un solco indica il tracciato del confine. Al di sotto del cippo invece vengono spesso interrati \"testimoni di confine\" (ad esempio cocci marcati con appositi segni) con la funzione di verifica della collocazione originaria del cippo nel caso di una sua rimozione.\nStoria.\nI cippi terminali sorsero in et\u00e0 romana come confini tra propriet\u00e0 e \"furono rivestiti di valore sacrale. In tal senso vanno considerati i \"Terminalia\", le feste che si celebravano il 23 febbraio dedicate al dio Terminus\"; a loro tutela il diritto romano predisponeva un'apposita formula di giudizio, l'actio finium regundorum.\nI cippi in epoca moderna cominciarono a diffondersi, come segni di confini tra Stati, a partire dal XV secolo; in ambito urbano, comunque, i cippi continuarono ad esercitare un ruolo di confine amministrativo per tutta l'et\u00e0 successiva."}
{"id": "1405104", "revid": "666668", "url": "https://it.wikipedia.org/wiki?curid=1405104", "title": "Miguel \u00c1ngel Mart\u00ednez Ovelar", "text": "Carriera.\nClub.\nLaterale difensivo con spiccata predisposizione all'organizzazione del gioco, Mart\u00ednez ha iniziato a giocare a calcio nel settore giovanile dell' poi per dedicarsi completamente al calcio a 5. Ha carriera ha giocato in patria con l'Atl\u00e9tico Cerro Cor\u00e1 di Lambar\u00e9 (1979-81) e il San Alfonso (1981-84) e quindi in Spagna con Toledo (1985), Balnul Castell\u00f3n (quattro stagioni), Mallorca de Las Palmas (una stagione), Valencia (una stagione) e Saragozza (due stagioni).\nNazionale.\nCon la selezione paraguaiana ha preso parte a tre campionati del mondo FIFUSA: nel 1985 in Spagna giungendo terzo, nel 1988 in Australia vincendo la Coppa del Mondo, e nel 1991 in Italia dove il Paraguay fu battuto in finale dal Portogallo. Nella finale del 1988 a Melbourne mise a segno due reti grazie alle quali i biancorossi batterono il Brasile campione in carica. Terminata la carriera sportiva, Mart\u00ednez \u00e8 tornato in Paraguay dove \u00e8 funzionario del Ministero dell'Educazione e della Cultura."}
{"id": "1405113", "revid": "466539", "url": "https://it.wikipedia.org/wiki?curid=1405113", "title": "Gilda Radner", "text": "Biografia.\nTra le prime protagoniste del programma comico \"Saturday Night Live\", divenne moglie dell'attore Gene Wilder nel 1985. Mor\u00ec nel 1989, all'et\u00e0 di 42 anni, per un tumore alle ovaie."}
{"id": "1405114", "revid": "767487", "url": "https://it.wikipedia.org/wiki?curid=1405114", "title": "Mitch Kupchak", "text": "Campione olimpico nel 1976, ha militato nella NBA per 13 stagioni.\nBiografia.\nCarriera da giocatore.\nDopo una pregevole carriera universitaria, presso la University of North Carolina, Kupchak venne convocato per disputare con la nazionale statunitense i Giochi olimpici di Montre\u00e0l 1976. Mitch fu uno dei giocatori di punta di quella selezione, che vinse la medaglia d'oro aggiudicandosi tutti gli incontri del torneo, mettendo a referto 75 punti e 34 rimbalzi in 6 partite giocate.\nAl Draft NBA 1976 fu selezionato con la 13\u00aa chiamata assoluta dai Washington Bullets. Passato nel 1981 ai Los Angeles Lakers, dove rimase fino al suo ritiro (avvenuto nel 1986), ha avuto una carriera ricca di successi, che lo vide vincere, seppur non da protagonista, 3 titoli NBA: uno con i Bullets (nel 1978) e due con i Lakers (nel 1982 e nel 1985). Individualmente, Kuchpak disput\u00f2 diverse stagioni di buon livello, superando nella realizzazione la doppia cifra di media per 5 anni, e chiudendo al suo ritiro, con 510 partite disputate all'attivo, con 10,2 punti a partita.\nCarriera da dirigente.\nA partire dalla stagione 2000-01, Mitch Kupchak \u00e8 il general manager dei Los Angeles Lakers, la sua ultima squadra da giocatore, subentrando a Jerry West. L'inizio alla dirigenza fu molto incoraggiante, con il doppio titolo NBA vinto nel 2001 e nel 2002 (3 consecutivi se considerato anche quello del 2000) e con un'abile campagna acquisti che, acquisendo giocatori di grande esperienza come Gary Payton e Karl Malone, puntava senza mezzi termini alla riconquista dell'anello, perso soltanto l'anno prima; il progetto fall\u00ec alle finali del 2004, dando inizio ad un periodo di scarsa popolarit\u00e0.\nUna delle mosse di mercato pi\u00f9 controverse e criticate del dirigente losangelino fu la cessione nell'estate 2004 di Shaquille O'Neal ai Miami Heat in cambio di Lamar Odom, Caron Butler e Brian Grant. La mossa, gi\u00e0 di per s\u00e9 non conveniente, caus\u00f2 ancor di pi\u00f9 l'ira dei tifosi Lakers quando, nel 2005, Kupchak scambi\u00f2 Butler pi\u00f9 Chucky Atkins con i Washington Wizards per Kwame Brown; Brown, prima scelta assoluta al \"draft\" 2000, rimase un discreto giocatore ma super-pagato, mentre Caron Butler, a distanza di due anni, \u00e8 diventato con i Wizards un \"All-Star\".\nL'operato di Mitch Kupchak \u00e8 tornato a provocare il malcontento dei tifosi per gli scarsi movimenti di mercato attuati, nel tentativo di soddisfare le richieste di rafforzamento del team pretese dal fuoriclasse Kobe Bryant, che ha pertanto minacciato pi\u00f9 volte di chiedere la cessione qualora la squadra non ritorni ad essere competitiva. Tuttavia, nel febbraio 2008 realizza ci\u00f2 che \u00e8 considerato lo scambio meglio riuscito della sua carriera da GM: Pau Gasol approda ai Lakers in cambio di Kwame Brown e Javaris Crittenton, mossa che permette ai Lakers per la prima volta dalla cessione di Shaquille O'Neal di tornare ad essere una squadra di vertice, centrando l'approdo alle finali NBA in quell'anno e due titoli consecutivi, nel biennio 2008/2010."}
{"id": "1405121", "revid": "297031", "url": "https://it.wikipedia.org/wiki?curid=1405121", "title": "Philippe Druillet", "text": "Biografia.\nDruillet nasce a Tolosa, Francia, ma trascorre la giovinezza in Spagna, ritornando nella sua patria solo dopo la morte del padre, avvenuta nel 1952.\nFin da giovane appassionato di fantascienza ed amante dei fumetti, Philippe dopo il diploma inizi\u00f2 a lavorare come fotografo.\nIl suo primo libro apparve nel 1966 con il titolo \"Le Myst\u00e8re des ab\u00eemes\" (Il mistero degli abissi), nel quale introduce il \"suo\" eroe, Lone Sloane, basandosi su temi fantascientifici ispirati dai suoi scrittori preferiti, Howard Phillips Lovecraft e Alfred Elton van Vogt.\nIn seguito Druillet disegn\u00f2 diverse copertine per le ristampe dei libri di Lovecraft e cur\u00f2 diverse locandine cinematografiche.\nDopo essere diventato, negli anni settanta, un collaboratore regolare del magazine \"Pilote\", grazie alle innovazioni stilistiche, compresi un particolare uso dei colori e la realizzazione di immagini generate tramite il computer, la saga di Lone Sloane ebbe successo.\nI suoi famosi sfondi con gigantesche strutture, ispirate all'Art Nouveau, i templi indiani e le cattedrali gotiche, gli conferirono il nome di \"architetto spaziale\".\nSei racconti basati sui fantastici viaggi di Lone Sloane vennero uniti nel 1972 nel libro \"I sei viaggi di Lone Sloane\", considerato da molti il suo capolavoro. Il personaggio di Sloane apparve anche in \"D\u00e9lirius\" (1973), scritta da Jacques Lob.\nNel 1972 Druillet produsse per la rivista francese \"Pilote\" il fumetto \"Yraga\u00ebl\", ispirato alla saga di Elric il negromante di Michael Moorcock, e \"Vuzz\", per il magazine \"Ph\u00e9nix\".\nNel 1975 Druillet collabor\u00f2 con Jean-Pierre Dionnet, Bernard Farkas e Moebius per formare la casa editrice \"Gli Umanoidi\" e la rivista \"M\u00e9tal Hurlant\".\nLe serie di Lone Sloane e Vuzz proseguirono, affiancate da altre storie, incluse \"La Notte\" e \"Nosferatu\".\nNel 1980 Druillet complet\u00f2 \"Salammb\u00f4\", un libro-fumetto basato su una rivisitazione a met\u00e0 strada fra il futurismo e il fantasy del lavoro di Gustave Flaubert.\nAl di fuori dei suoi lavori come fumettista ed illustratore, Druillet \u00e8 stato attivo in molti altri campi, quali l'architettura, le opere rock, la pittura, la scultura e le arti digitali. Ha lavorato come designer del film \"Il salario della paura\" di William Friedkin (l'autore de \"L'esorcista\"), nel 1976.\nCollabor\u00f2 con Rolf Liebermann nella \"Wagner Space Opera\" all'Opera di Parigi negli ultimi anni del 1970 e nei primi anni del 1980; e fond\u00f2 la \"Space Art Cr\u00e9ation\" nel 1984. Pi\u00f9 recentemente ha prodotto \"Les Rois Maudits\", una rivisitazione di molti dei suoi famosi sfondi.\nLa Notte.\n. Narra di un mondo che si sta distruggendo, dove \u00e8 in corso una terribile guerra fra bande di motociclisti anarchici e drogati, contro dei vampiri-poliziotti per il controllo del \"deposito-blu\", un particolare tipo di droga.\nQuesta \u00e8 la sua opera pi\u00f9 nichilista; dove Heinz, il protagonista, si trova a met\u00e0 strada fra le allucinazioni della droga ed un mondo che, forse, non \u00e8 veramente il suo.\nIl libro \u00e8 dedicato in parte alla sua defunta moglie, Nicole. All'interno si ritrovano citazioni di Charles Baudelaire."}
{"id": "1405138", "revid": "767487", "url": "https://it.wikipedia.org/wiki?curid=1405138", "title": "Linden Lab", "text": "Linden Research, Inc, proprietaria del marchio Linden Lab, \u00e8 una software house americana nota soprattutto per aver sviluppato Second Life. \u00c8 stata fondata nel 1999 da Philip Rosedale allo scopo di realizzare ambienti virtuali. La sua sede principale \u00e8 a San Francisco. Quest'azienda \u00e8 specializzata in motori fisici, grafica 3D e in reti."}
{"id": "1405139", "revid": "33689", "url": "https://it.wikipedia.org/wiki?curid=1405139", "title": "Egalmoth", "text": ""}
{"id": "1405143", "revid": "729019", "url": "https://it.wikipedia.org/wiki?curid=1405143", "title": "Bruno Francescato", "text": "Biografia.\nDebutt\u00f2 con la nazionale italiana il 29 ottobre 1977 a Praga contro la .\nNegli anni settanta giocarono con gli Azzurri anche i suoi fratelli Nello e Rino. L'ultimo incontro internazionale lo disput\u00f2 il 12 aprile 1981 a Br\u0103ila contro la Romania."}
{"id": "1405146", "revid": "1776051", "url": "https://it.wikipedia.org/wiki?curid=1405146", "title": "Neimar", "text": "Utilizzato nel ruolo di esterno, Neimar ha partecipato alla spedizione brasiliana al FIFA Futsal World Championship 1989 dove i verdeoro si sono laureati Campioni del Mondo. Si tratta dell'unico mondiale disputato dall'atleta brasiliano."}
{"id": "1405150", "revid": "6923", "url": "https://it.wikipedia.org/wiki?curid=1405150", "title": "Jenni Dahlman", "text": "\u00c8 stata Miss Scandinavia nel 2001. In precedenza \u00e8 stata Miss Turku nel 1998, poi seconda al concorso di Miss Finlandia nel 2000.\nIl 31 luglio 2004 ha sposato il pilota di Formula 1 Kimi R\u00e4ikk\u00f6nen. I due per\u00f2 hanno divorziato nel febbraio del 2013.Oltre alla carriera da modella, ha avuto modo di impegnarsi anche nell'equitazione."}
{"id": "1405154", "revid": "1543377", "url": "https://it.wikipedia.org/wiki?curid=1405154", "title": "S\u00e9rgio Luiz Coelho Pinto", "text": "Utilizzato nel ruolo di portiere, Serginho ha partecipato alla spedizione brasiliana al FIFA Futsal World Championship 1989 dove i verdeoro si sono laureati Campioni del Mondo. Questa \u00e8 stata la sua unica partecipazione a un campionato del mondo."}
{"id": "1405164", "revid": "1543377", "url": "https://it.wikipedia.org/wiki?curid=1405164", "title": "Ad\u00edlio", "text": "\u00c8 il terzo calciatore per numero di presenze nella storia del Flamengo.\nCarriera.\nCalcio.\nCresciuto nelle giovanili de Flamengo, Ad\u00edlio fu promosso in prima squadra nel 1975, dove rimase fino al 1987 formando in quegli anni con Zico e Andrade uno dei migliori centrocampi nella storia della squadra brasiliana. Con i \"Rubro-Negro\" vinse praticamente tutte le competizioni che disput\u00f2: il Campionato Carioca, il campionato nazionale, la Coppa Libertadores e la Coppa Intercontinentale nel 1981, quando segn\u00f2 uno dei 3 gol con cui il Flamengo sconfisse il Liverpool.\nAd\u00edlio in seguito gioc\u00f2 anche nel Coritiba, negli ecuadoriani del Barcelona di Guayaquil, nei peruviani dell'Alianza Lima, e in altre squadre minori brasiliane, chiudendo la carriera nel 1996 alla Friburguense.\nCon la Nazionale brasiliana, invece, disput\u00f2 solo 2 partite amichevoli: una non ufficiale contro la selezione baiana nel 1979 e una ufficiale prima dei Mondiali 1982 contro la Germania Ovest.\nDopo il ritiro allen\u00f2 il Bahain in Arabia Saudita e in patria il CFZ do Rio, prima di ritornare al Flamengo nel 2003 come allenatore delle squadre giovanili fino al dicembre 2008.\nCalcio a 5.\nUtilizzato nel ruolo di esterno, Ad\u00edlio ha partecipato con la Nazionale brasiliana di calcio a 5 al FIFA Futsal World Championship 1989, nei quali ha disputato 8 partite realizzando 2 reti e diventando campione del mondo con i verdeoro."}
{"id": "1405168", "revid": "1305772", "url": "https://it.wikipedia.org/wiki?curid=1405168", "title": "\u0218endriceni", "text": "\u0218endriceni \u00e8 un comune della Romania di 4.423 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Horl\u0103ceni, P\u0103dureni, \u0218endriceni."}
{"id": "1405171", "revid": "767487", "url": "https://it.wikipedia.org/wiki?curid=1405171", "title": "Tavernanova", "text": "Tavernanova \u00e8 un gruppo musicale italiano di world music e musica d'autore, formatosi a Corato nel 1990.\nStoria del gruppo.\nL'esordio \u00e8 spiccatamente etnico, con una ricerca testuale caratterizzata dalla raccolta delle tradizioni popolari del sud Italia e dall'uso del dialetto pugliese coratino.\nNell'agosto del 1993 il gruppo incide a Matera il primo disco dal titolo \"Taverna Nova\", pubblicato dalla casa discografica Compagnia Nuove Indye, che riscuote un notevole successo di critica per il calibrato ed elegante connubio fra le antiche tradizioni popolari dei testi e la modernit\u00e0 ed il respiro multiculturale delle musiche.\nL'incontro con la CNI segna la loro crescita artistica, che culmina nel 1996 con la produzione del disco \"Matengue\", che porter\u00e0 il gruppo all'attenzione del pubblico nazionale e internazionale, grazie anche ad una serie di concerti in prestigiosi festival italiani.\nGli anni tra il 1995 e il 1997 vedono la pubblicazione di diverse raccolte a diffusione nazionale e di grande tiratura. Fra tutte spicca la compilation \"Canti Sudati\", curata e pubblicata dal quotidiano \"Il manifesto\", che permette la diffusione della musica di Tavernanova a livello nazionale, grazie al brano \"Sciette e Bum!\".\nNel 1997 i critici di \"Radio DeeJay\", \"MTV\" e \"Musica!\" de \"La Repubblica\" candidano i Tavernanova al \"Premio Italiano della Musica\", dove si classificano al 2\u00ba posto nella categoria della musica di \"Frontiera\".\nNel 2000 il gruppo viene citato in \"The Rough Guide to World Music - Volume 1\", tra i protagonisti della scena musicale etnica europea e mediterranea.\nNel 2001 la regista francese Catherine Breillat presenta al \"Festival di Berlino\" il suo film \"A mia sorella!\", scegliendo il brano dei Tavernanova \"Vene Carnevale\" quale colonna sonora del film, nonch\u00e9 sua sigla finale.\nIn alcune occasioni dal vivo, il gruppo si \u00e8 avvalso della collaborazione delle cantanti Gabriella Schiavone e Patty Lomuscio e del batterista Giuseppe Berlen.\nDopo un periodo di pausa, nella seconda met\u00e0 degli anni duemila, Tavernanova torna in attivit\u00e0 con una nuova formazione, che oltre al pianista Rino Mazzilli, al chitarrista Aldo De Palma e al percussionista Cesare Pastanella, vede l'inserimento del cantante Lorenzo Amoruso e del contrabbassista Francesco Cinquepalmi.\nIl gruppo svolge una serie di concerti per approdare nel 2012 alla pubblicazione dell'album \"Il sorpasso\", con la conferma delle sue tipiche sonorit\u00e0 acustiche, gli arrangiamenti sempre ricercati e l'inserimento di una novit\u00e0, i testi in italiano, che portano Tavernanova sulla scena della canzone d'autore italiana. Nello stesso anno il gruppo produce due videoclip realizzati dal regista Alessandro Trapani, \"Il sorpasso\" e \"Stufa di me\", entrambi estratti dall'ultimo disco pubblicato.\nIl pi\u00f9 recente capitolo della storia di Tavernanova vede un ritorno alle sonorit\u00e0 originarie. Nell'estate del 2020, a trent'anni dall'esordio della formazione pugliese, vengono pubblicati sulle piattaforme digitali i primi due album \"Taverna Nova\" e \"Matengue\", e l'etichetta Angapp Music pubblica il singolo \"Terra di Sud\", in una versione originale prodotta nel 1997 e rimasta inedita fino ad oggi."}
{"id": "1405177", "revid": "767487", "url": "https://it.wikipedia.org/wiki?curid=1405177", "title": "Peltephilidae", "text": "I peltefilidi (Peltephilidae) sono una piccola famiglia di mammiferi sdentati, conosciuta esclusivamente allo stato fossile. I loro resti si rinvengono in strati dell'Oligocene e del Miocene (tra 30 e 15 milioni di anni fa) in Sudamerica.\nArmadilli con le corna.\nStrettamente imparentati con gli armadilli, i peltefilidi dovevano avere un corpo piuttosto simile a quello dell'odierno clamidoforo (\"Chlamyphorus\"), ma erano decisamente pi\u00f9 grandi. La loro particolarit\u00e0 risiedeva nel cranio, fornito stranamente di due grandi corna poste in avanti sul muso; un altro paio di corna, forse, era presente sulla punta del naso. A cosa servissero queste strutture non \u00e8 chiaro. I denti dei peltefilidi, al contrario di quelli della maggior parte degli sdentati, erano piuttosto robusti; in particolare gli incisivi erano forti e a forma di scalpello, e alcuni paleontologi hanno ipotizzato che servissero all'animale per cibarsi di carne. Il genere principale della famiglia \u00e8 \"Peltephilus\"."}
{"id": "1405178", "revid": "287204", "url": "https://it.wikipedia.org/wiki?curid=1405178", "title": "Sendriceni", "text": ""}
{"id": "1405181", "revid": "22356", "url": "https://it.wikipedia.org/wiki?curid=1405181", "title": "Peltefilidi", "text": ""}
{"id": "1405184", "revid": "110157", "url": "https://it.wikipedia.org/wiki?curid=1405184", "title": "\u0218tiubieni", "text": "\u0218tiubieni \u00e8 un comune della Romania di 2.906 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Ib\u0103neasa, Negreni, \u0218tiubieni."}
{"id": "1405185", "revid": "1318658", "url": "https://it.wikipedia.org/wiki?curid=1405185", "title": "Changbai Shan", "text": "Il Changbai Shan (in cinese ; in coreano ) \u00e8 una catena montuosa situata nell'Estremo Oriente, che corre lungo il confine settentrionale tra Cina e Corea del Nord fino a giungere con l'estremit\u00e0 nord-orientale a breve distanza dal confine russo.\nIl massiccio montuoso si estende in direzione NE-SO dalla provincia cinese di Jilin nella Manciuria nord-orientale fino al confine settentrionale della provincia di Liaoning. Il territorio nordcoreano \u00e8 incluso nelle province di Ryanggang e Chagang e si collega, direttamente a sud, con i Monti Nangnim.\nMolte vette superano i 2.000 metri di altitudine, e la pi\u00f9 alta, il monte Paektu, raggiunge i 2.744 metri.\nIl Changbai Shan ospita la riserva naturale cinese omonima, istituita nel 1960. Entrata a far parte, nel 1979, del programma dell'UNESCO, \"Man and Biosphere\" (\"l'uomo e la biosfera\u00bb\") e diventata una delle riserve mondiali della biosfera terrestre (\"UNESCO, 2008\"). Nel 1986 \u00e8 diventata una riserva nazionale.\nIl clima invernale \u00e8 molto rigido: le minime assolute vengono raggiunte sui picchi pi\u00f9 elevati in gennaio dove si toccano i -45\u00a0\u00b0C con massime di 17\u00a0\u00b0C a luglio. La piovosit\u00e0 \u00e8 ridotta nella stagione invernale, ma aumenta sensibilmente d'estate. Le precipitazioni massime annuali sono di 1.150\u00a0mm, con 300\u00a0mm nel solo mese di giugno. Gli inverni secchi impediscono la formazione di ghiacciai a qualunque quota, ma il permafrost scende fino ai 1.800\u00a0m ed \u00e8 continuo sulle cime pi\u00f9 alte.\nGli aspri territori del massiccio del Changbai danno rifugio a molte specie rare come la tigre e il leopardo dell'Amur."}
{"id": "1405186", "revid": "287204", "url": "https://it.wikipedia.org/wiki?curid=1405186", "title": "Stiubieni", "text": ""}
{"id": "1405189", "revid": "599013", "url": "https://it.wikipedia.org/wiki?curid=1405189", "title": "Gerson Trist\u00e3o", "text": "Carriera.\nGerson ha partecipato alla spedizione brasiliana al FIFA Futsal World Championship 1989 dove i verdeoro si sono laureati Campioni del Mondo. Si tratta dell'unica competizione mondiale a cui ha preso parte l'allenatore brasiliano."}
{"id": "1405190", "revid": "22414", "url": "https://it.wikipedia.org/wiki?curid=1405190", "title": "Changbai", "text": ""}
{"id": "1405192", "revid": "767487", "url": "https://it.wikipedia.org/wiki?curid=1405192", "title": "Broye (fiume)", "text": "La Broye \u00e8 un fiume della Svizzera che attraversa l'omonima regione nei cantoni Friburgo e Vaud.\nPercorso.\nParecchi piccoli torrentelli del versante sud del \"Niremont\" e di \"Des Alpettes\" nelle prealpi del Canton Friburgo si uniscono a Semsales, a sud-est di Bulle e formano il fiume Broye. Il fiume scorre dapprima in direzione sud-ovest, parallelamente alle prealpi. In seguito, dopo 10 chilometri, cambia bruscamente di direzione verso nord. La direzione del fiume cambia nuovamente a Moudon per dirigersi verso nord-est.\nLa vallata della Broye si apre, nei dintorni di Payerne, in una larga piana intensamente coltivata; la cultura del tabacco \u00e8 fortemente sviluppata. Poco prima della sua immissione nel lago di Morat riceve il suo ultimo e pi\u00f9 lungo affluente, la Petite Gl\u00e2ne. La Broye lascia il lago di Morat al nord-est, passa intorno al \"Monte Vully\" e si getta nel lago di Neuch\u00e2tel. Quest'ultima parte tra i due laghi \u00e8 anche conosciuta con il nome di Canale della Broye. Nell'ultima parte del suo percorso la Broye \u00e8 stata molto corretta e canalizzata in seguito a numerose inondazioni."}
{"id": "1405198", "revid": "547034", "url": "https://it.wikipedia.org/wiki?curid=1405198", "title": "Campionato europeo maschile di pallacanestro 1983", "text": "Il 23\u00ba Campionato Europeo Maschile di Pallacanestro FIBA (noto anche come FIBA EuroBasket 1983) si \u00e8 tenuto dal 26 maggio al 4 giugno 1983 in Francia.\nLe partite del gruppo A si sono giocate a Limoges, quelle del gruppo B a Caen e la fase finale a Nantes.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano dodici nazionali divise in due gruppi da sei.\nPrima fase.\nLa vincente di ogni gara si aggiudica due punti, la perdente uno. Le prime due di ogni gruppo accedono alle semifinali per le medaglie, la terza e la quarta per le semifinali dal quinto all'ottavo posto e le ultime due per le semifinali dal nono al dodicesimo posto."}
{"id": "1405199", "revid": "767487", "url": "https://it.wikipedia.org/wiki?curid=1405199", "title": "Tutto in ordine", "text": "Tutto in ordine (\"Helpmates\", nell'originale inglese) \u00e8 un cortometraggio del 1932 con Stanlio &amp; Ollio.\nTrama.\nAl termine di una festicciola organizzata con gli amici, Ollio si ritrova la casa nel caos pi\u00f9 totale. La moglie per\u00f2 sarebbe stata di ritorno di l\u00ec a poche ore. Ollio chiama Stanlio, chiedendo un aiuto per sistemare la casa.\nDopo molti piccoli e medi disastri domestici, i due riescono a sistemare la casa. Ollio esce per andare a prendere la moglie in stazione, ma avendo rovinato tutti gli abiti buoni che aveva a causa degli incidenti domestici, si veste con un costume da ammiraglio; ma lei lo ricambia con un pugno in un occhio, dato che era parecchio in ritardo. Cos\u00ec, piantato, Ollio ritorna a casa: ma la casa non c'e pi\u00f9: Stanlio voleva accendere il caminetto, ma per farlo usa un'intera tanica di benzina. Mandato a casa Stanlio, Ollio si siede su una poltrona bruciacchiata, e subito scoppia un temporale, che inevitabilmente lo innaffia."}
{"id": "1405206", "revid": "767487", "url": "https://it.wikipedia.org/wiki?curid=1405206", "title": "The Life of David Gale", "text": "The Life of David Gale \u00e8 un film del 2003 diretto da Alan Parker, qui al suo ultimo lavoro come regista, e scritto da Charles Randolph.\nNel film, Parker invita a riflettere circa la pena capitale e la sua fallibilit\u00e0, interrogando lo spettatore sul ruolo dell'attivismo e sul confine tra passione ideologica e fanatismo, servendo un paradigmatico finale.\nTrama.\nDavid Gale \u00e8 condannato a morte per stupro e omicidio di una donna ed \u00e8 recluso nel carcere di Huntsville nel Texas. A tre giorni dall'esecuzione, l'avvocato della difesa ha negoziato con una delle maggiori testate giornalistiche un'intervista esclusiva col condannato al costo di mezzo milione di dollari: come inviata viene specificamente richiesta Bitsey Bloom, una giovane e ambiziosa giornalista conosciuta per la propria affidabilit\u00e0 nel mantenere la massima riservatezza e la protezione delle proprie fonti, sfidando anche la legge e sperimentando la reclusione; la Bloom sar\u00e0 affiancata da Zack, un giovane tirocinante.\nGale inizia quindi ad illustrare la propria storia con dovizia di particolari, mostrando gli eventi attraverso una serie di ricche retrospettive. Iniziando come stimato ed irreprensibile docente di Filosofia all'Universit\u00e0 del Texas, si batte assieme all'amica Constance Harraway per l'abolizione della pena capitale, illustrando il suo ruolo attivo come membro di Death Watch, gruppo per la campagna contro la pena di morte. Ad una festa universitaria, Gale viene astutamente sedotto da un'attraente studentessa, di nome Berlin, appena espulsa dalla scuola. La ragazza approfitta del suo fascino e degli effetti dell'alcool per coinvolgerlo in un atto di sesso sfrenato, invitandolo ad essere brutale e quasi violento.\nIl giorno successivo, dopo aver perso un confronto televisivo col Governatore del Texas in seguito ad un acceso dibattito, Gale viene incriminato e arrestato con l'accusa di stupro. Inizia cos\u00ec per il professore una successione di eventi che lo porteranno a un grave crollo psicologico e all'alcolismo: la moglie, spesso in trasferta a Barcellona e distante affettivamente da tempo, pagher\u00e0 la cauzione solo dopo averlo lasciato vari giorni in carcere e chieder\u00e0 il divorzio via mail, decidendo di trasferirsi definitivamente in Spagna, portandosi via il figlio piccolo mentre l'Universit\u00e0 lo inviter\u00e0 drasticamente a lasciare la cattedra, contribuendo ulteriormente alla fine della sua carriera e della sua reputazione; infine verr\u00e0 indirettamente invitato ad allontanarsi anche dall'attivismo di Death Watch.\nConstance \u00e8 adesso l'unica amica che rimane a David che, dopo un periodo di profonda depressione, viene spinto a smettere di bere e a trovarsi un nuovo lavoro. Si scoprir\u00e0 per\u00f2 che l'amica \u00e8 affetta da leucemia ormai allo stadio terminale e, in un momento di riflessioni e grande sconforto, i due si abbandoneranno ad una notte d'amore. Il giorno seguente la donna verr\u00e0 trovata morta sul pavimento della sua casa, legata e stuprata e Gale verr\u00e0 arrestato e condannato a morte.\nOltre al soffocamento attraverso un sacchetto di plastica, l'autopsia riveler\u00e0 anche l'ingestione delle chiavi delle manette con le quali \u00e8 stata legata, presumibile (ma non dimostrata) tecnica di tortura utilizzata dai regimi comunisti di Ceausescu, menzionati da Gale durante una lezione universitaria.\nMa la verit\u00e0 \u00e8 ben altra e verr\u00e0 alla luce troppo tardi: la donna si \u00e8 suicidata con l'assistenza di Dusty Wright e dello stesso David Gale e le prove verranno divulgate solo dopo la sua esecuzione, per dimostrare al mondo che l'errore giudiziario \u00e8 sempre possibile e che condannare a morte esclude ogni possibilit\u00e0 di salvezza.\nAccoglienza.\nNel 2003 il film \u00e8 stato nominato per l'Orso d'oro al Festival di Berlino e per il Premio PFS per i Diritti Umani.\nAlcune critiche negative sono state avanzate da Roger Ebert del Chicago Sun-Times, che ha dato un punteggio pari a zero, il punteggio pi\u00f9 basso, sostenendo \u201cSono certo che i produttori credano che il film sia contro la pena di morte. Io credo invece che la supporti e cerchi di screditare gli oppositori come fraudolenti\u201d.\nColonna sonora.\nLa colonna sonora, composta da Alex e Jake Parker, \u00e8 stata utilizzata sia per \"The Life of David Gale\" che per \"Almost Martyrs\"."}
{"id": "1405207", "revid": "71433", "url": "https://it.wikipedia.org/wiki?curid=1405207", "title": "The life of David Gale", "text": ""}
{"id": "1405213", "revid": "287204", "url": "https://it.wikipedia.org/wiki?curid=1405213", "title": "Therocephalia", "text": "I terocefali (Therocephalia) sono un gruppo di \"rettili mammifero\" vissuti tra il Permiano superiore e il Triassico (tra 250 e 230 milioni di anni fa).\nEvoluzione del cranio.\nRispetto ai precedenti gorgonopsi (Gorgonopsia), i terocefali svilupparono alcune caratteristiche che li rendevano ancor pi\u00f9 simili ai mammiferi rispetto ai loro antenati. Ad esempio, le finestre temporali posteriori erano pi\u00f9 ampie e ospitavano muscoli masticatori pi\u00f9 grandi, mentre la postura, probabilmente, si era fatta pi\u00f9 eretta. Altra importante caratteristica era l'evoluzione di un iniziale palato secondario, che permetteva a questi animali di respirare durante la nutrizione. \nSpecializzazioni.\nNonostante fossero particolarmente evoluti rispetto ai gorgonopsi e ai terapsidi primitivi, i terocefali non aumentarono mai di dimensioni, e si specializzarono andando a occupare la nicchia ecologica dei piccoli predatori e degli insettivori. Molte forme, come \"Pristerognathus\" e \"Scylacosaurus\", erano attivi cacciatori, dotati di lunghi denti simili a canini e di mascelle molto elastiche. Altre forme, come \"Annatherapsidus\", divennero semiacquatiche. Alcune forme, come \"Bauria\", divennero probabilmente erbivore, mentre \"Ericiolacerta\" era certamente insettivoro. Si conosce anche una forma, \"Euchambersia\", dotato di veri e propri denti veleniferi, adatti a pugnalare la vittima. I terocefali furono uno dei tre gruppi di terapsidi, insieme ai cinodonti (Cynodontia) e ai dicinodonti (Dicynodontia), che sopravvissero indenni al confine tra il Permiano e il Triassico.\nClassificazione.\nI terocefali si evolvettero come un primitivo lignaggio di pre-mammiferi terapsidi eutheriodonti, e rappresentano il sister group di Cynodontia, che comprende i mammiferi ed i loro antenati. I terocefali sono antichi almeno quanto un terzo ramo dei terapsidi, i Gorgonopsia, con cui condividono diverse caratteristiche primitive. Ad esempio, molti dei primi terocefali possedevano lunghi denti canini simili a quelli dei gorgonopsi. Tuttavia, al contrario dei gorgonopsi, i terocefali persistettero fino al Triassico inferiore-medio.\nMentre gli antenati comuni con i cinodonti (e, quindi, i mammiferi) spiegano molte somiglianze tra questi gruppi, alcuni scienziati ritengono che altre somiglianze possano essere meglio attribuite ad un'evoluzione convergente, come la perdita della barra postorbitale in alcune forme, una formula falangea pi\u00f9 simile a quella dei mammiferi e una sorta di secondo palato nella maggior parte dei taxa (vedi sotto). Terocefali e cynodonti sopravvissero all'evento di estinzione di massa Permiano-Triassico; ma, mentre i terocefali si estinsero in seguito, i cynodonti subirono una rapida diversificazione. I terocefali sperimentarono una diminuzione del tasso di cladogenesi, il che significa che pochi nuovi gruppi comparvero dopo l'estinzione. La maggior parte dei lignaggi di terocefali triassici ebbe origine nel tardo Permiano, e dur\u00f2 ben poco nel Triassico.\nTassonomia.\nAlcuni cladi di terocefali precedentemente riconosciuti si sono rivelati artificiali. Ad esempio, gli Scaloposauridi sono stati classificati sulla base di fossili con caratteristiche prevalentemente giovanili, ma probabilmente rappresentano esemplari immaturi provenienti da altre famiglie note di terocefali.\nD'altra parte, l'aberrante famiglia Lycosuchidae, una volta identificata dalla presenza di pi\u00f9 denti caniniformi, si pensava rappresentasse un gruppo innaturale basato su uno studio sulla sostituzione canina di quel gruppo (van den Heever, 1980). Tuttavia, successive analisi rivelarono ulteriori sinapomorfie che supportano la monofilia di questo gruppo, e i Lycosuchidae sono attualmente considerati il clade pi\u00f9 basale all'interno di un Therocephalia (van den Heever, 1994).\nOrdine Therapsida\nFilogenesi.\nDi seguito \u00e8 riportato un cladogramma modificato dagli studi di Sidor (2001) e Huttenlocker (2009):\nDi seguito \u00e8 riportato un cladogramma modificato da un'analisi pubblicata da Adam K. Huttenlocker (2014). Si basa sulla matrice di dati pubblicata da Sigurdsen \"et al.\" (2012), che \u00e8 a sua volta una versione modificata di Huttenlocker \"et al.\" (2011). Sei ulteriori caratteri e 22 nuovi taxa sono stati aggiunti alla matrice di Sigurdsen \"et al.\" (2012), risultante in una matrice che include 58 terapsidi e taxa, inclusi 49 terocefali, che sono valutati sulla base di 135 caratteri morfologici. Huttenlocker (2014) ha usato questo cladogramma, tra gli altri, per costruire un superalbero per valutare le distribuzioni temporali e filogenetiche della dimensione corporea negli eutheriodonti permo-triassici."}
{"id": "1405217", "revid": "22356", "url": "https://it.wikipedia.org/wiki?curid=1405217", "title": "Terocefali", "text": ""}
{"id": "1405221", "revid": "599013", "url": "https://it.wikipedia.org/wiki?curid=1405221", "title": "Tudora", "text": "Il toponimo Tudora pu\u00f2 riferirsi a diverse localit\u00e0:"}
{"id": "1405226", "revid": "1305772", "url": "https://it.wikipedia.org/wiki?curid=1405226", "title": "Tudora (Boto\u0219ani)", "text": "Tudora \u00e8 un comune della Romania di 5.292 abitanti, ubicato nel distretto di Boto\u0219ani, nella regione storica della Moldavia."}
{"id": "1405235", "revid": "1833487", "url": "https://it.wikipedia.org/wiki?curid=1405235", "title": "Joseph Egger", "text": "Biografia.\nIl 18 ottobre 1920 \u00e8 il giovane Graf Bibersbak nel successo della prima assoluta di \"Der Tanz ins Gl\u00fcck\" di Robert Stolz a Vienna.\nNel 1928 \u00e8 Re Pancrazio XXVII ne La duchessa di Chicago di Emmerich K\u00e1lm\u00e1n che fu rappresentata per la prima volta (con Rita Georg, Hubert Marischka, Elsie Altmann, Richard Waldemar, Hugo Thimig e Hans Moser diretti da Anton Paulik) al Theater an der Wien mentre nel 1932 \u00e8 Graf Balothy nella prima assoluta di \"Der Teufelsreiter\" di K\u00e1lm\u00e1n.\nHa interpretato pi\u00f9 di settanta film tra i quali alcuni film western e i primi due film della Trilogia del dollaro di Sergio Leone: \"Per un pugno di dollari\" (nel ruolo di Piripero) e \"Per qualche dollaro in pi\u00f9\" (nel ruolo del vecchio Profeta)."}
{"id": "1405237", "revid": "1318658", "url": "https://it.wikipedia.org/wiki?curid=1405237", "title": "Locomotive Breath", "text": "Locomotive Breath \u00e8 una canzone del gruppo rock britannico Jethro Tull, pubblicata nel loro album di pi\u00f9 grande successo \"Aqualung\" (1971). La canzone \u00e8 uno dei cavalli di battaglia della band, tanto che in tutti i loro concerti viene eseguita per ultima. La band, infatti, al termine del concerto finge di andarsene, per poi rientrare, eseguire solo quella canzone e salutare il pubblico per davvero. Spicca in particolar modo l'assolo del flauto traverso di Ian Anderson, con alcuni passaggi di indubbia complessit\u00e0.\nDopo un tranquillissimo inizio di pianoforte e chitarra elettrica, la canzone prende forza in un attimo per poi mantenere lo stesso ritmo fino alla fine, un ritmo che ricorda l'andamento di un treno e lo sbuffare della sua locomotiva.\nSignificato della canzone.\nIl testo parla dell'inesorabile scorrere della vita, paragonata ad un treno che non ha modo di fermarsi perch\u00e9 il vecchio Charlie (old Charlie) ha rubato la leva dei freni. Una interpretazione \u00e8 che Charlie sia Charles Darwin, il primo uomo ad aver offerto un'alternativa scientifica alla credenza religiosa della creazione come spiegato, invece, nella Bibbia. Secondo questa visione \"Charlie\" avrebbe rubato quei freni che per secoli hanno condizionato il modo degli uomini di pensare il mondo. Inoltre queste complesse liriche devono considerarsi una metafora sulla vita; infatti il treno, il viaggiare con esso, i binari, hanno un preciso significato simbolico. Secondo un'altra interpretazione, dal momento che nella tradizione scozzese \"Old Charlie\" \u00e8 uno dei nomignoli del Diavolo, questi, avendo dispettosamente rubato la leva del freno, ne causa il disastro.\nA differenza del testo stampato sul disco, forse per dare una pi\u00f9 chiara e dura interpretazione, nell'ultima strofa cantata \"old Charlie\" diventa \"God\" (Dio) ed in questo modo il significato \u00e8 completamente diverso, una visione nettamente pessimistica dello scorrere della vita, come su di un treno dal quale non si pu\u00f2 scendere, spettatori inermi del proprio destino perch\u00e9 Dio, l'eterno vincitore (\"the all-time winner\"), non consente di modificarlo all'eterno perdente (\"the all-time loser\"), e la corsa continua inesorabile fino alla sua morte (\"headlong to his death\").\nIn una intervista del marzo 1971 alla rivista \"Disc and Music Echo\", Ian Anderson disse: \"Locomotive Breath \u00e8 un'altra canzone sul morire (...) \u00e8 una analogia dell'infinito viaggio sul treno della vita, non lo puoi fermare, ci devi barcollare sopra.\" \nLa canzone \u00e8 stata riproposta dal gruppo heavy metal statunitense dei W.A.S.P., inserita come \"bonus track\" nel loro album del 1989 \"The Headless Children\".\nRegistrazione.\nIl pezzo fu registrato in un modo inusuale, con la tecnica dell'overdub. Gran parte delle parti della canzone furono infatti registrate separatamente dalle altre. Ian Anderson registr\u00f2 le parti del flauto e la voce, oltre a grancassa, hi-hat, chitarra acustica e alcune parti di chitarra elettrica. Poi fu la volta del piano di John Evan, seguito dalla batteria di Clive Bunker e infine la chitarra elettrica di Martin Barre. Tutte queste registrazioni furono poi sovrapposte l'una all'altra. Il motivo fu che Ian Anderson trovava difficile comunicare agli altri membri della band le sue idee musicali riguardo alla canzone."}
{"id": "1405238", "revid": "767487", "url": "https://it.wikipedia.org/wiki?curid=1405238", "title": "Pontypool Rugby Football Club", "text": "Il Pontypool Rugby Football Club \u00e8 una squadra gallese di rugby a 15 della citt\u00e0 di Pontypool. Attualmente partecipa alla Welsh Premier Division dopo la promozione conquistata nel 2008 e disputa le proprie partite al Pontypool Park.\nStoria.\nPrimi anni.\nIl Pontypool RFC fu uni degli undici club a fondare la Welsh Rugby Union nel 1881 a Neath. inoltre durante la stagione 1877-78 fu uno dei sei club a creare la South Wales Cup.\nDurante i primi anni venti il Pontypool, come altri tra i maggiori club gallesi, soffr\u00ec la presenza del rugby professionistico in Inghilterra. Nella stagione 1921-22 la squadra inizi\u00f2 con solo sette giocatori disponibili poich\u00e9 gli altri si erano trasferiti in squadre che pagavano il loro ingaggio. La squadra continu\u00f2 a lottare per tutti gli anni venti, conquistando sul campo successi di grande effetto. Nel 1927 riusc\u00ec a battere i New South Wales Waratahs (squadra regionale australiana) e i New Zealand M\u0101ori, ma, per via delle duemila sterline di debito, la WRU non permise al Pontypool di affrontare gli Springboks, causando grande risentimento locale.\nNel secondo dopoguerra.\nGli anni di maggior successo del Pontypool sono quelli tra i settanta e gli ottanta, quando Ray Prosser fu allenatore per diciotto anni dal 1969. in questo periodo una partita in casa del Pontypool rappresentava una grande sfida anche per le squadre maggiori. Probabilmente la miglior stagione \u00e8 stata la 1987-88, quando riuscirono a vincere 35 partite su 36, segnando 1011 punti.\nLa forza del club durante i suoi anni di gloria va ricercata negli \"avanti\", in particolare nella \"Pontypool Front Row\", celebrata anche in una canzone di Max Boyce. La Pontypool Front Row, conosciuta anche come \"Viet Gwent\" (con motto: \"Potremmo andare gi\u00f9; potremmo tornare su; ma non andremo mai indietro\"), era costituita da Graham Price, Bobby Windsor e Charlie Faulkner e gioc\u00f2 19 volte per il Galles, perdendo solo 4 volte.\nNel 2007/08 il Pontypool \u00e8 stato dichiarato vincitore della Division One East (un girone della seconda serie gallese) ed ha conquistato la promozione alla Welsh Premier Division senza incontrare il vincitore della WRU Division One West, il Tonmawr RFC. Quest'ultimo infatti non rispettava i criteri imposti dalla Welsh Rugby Union per partecipare alla massima serie."}
{"id": "1405239", "revid": "599013", "url": "https://it.wikipedia.org/wiki?curid=1405239", "title": "Ducale (moneta)", "text": "Il Ducale (anche \"Ducalis\", \"ducatum\" o \"ducato apuliense\") \u00e8 uno scifato d'argento coniato nel 1140 a Brindisi e messo ufficialmente in circolazione da re Ruggero II di Sicilia a margine delle Assise di Ariano. La moneta fu emessa a ricordo dell'investitura del ducato di Puglia concessa al primogenito, Ruggero, da papa Innocenzo III alla fine della guerra tra Ruggero ed il Papato. Al dritto Ruggero ed il figlio in piedi tengono una croce. Fu battuta anche dal successore di Ruggero, Guglielmo I detto \"il malo\". Innocenzo aveva investito gli Altavilla, oltre al ducato di Puglia anche del titolo di principi di Capua.\nI primi ducali vennero coniati a Brindisi, con un peso di ca. 2,50 grammi ed un titolo di 500-550 millesimi.\nIl ducale di Ruggero era valutato, dai documenti dell'epoca, 4 \"denari \"afforziati\"\" o 1/8 di \"Solido romanato\".\nGuglielmo li coni\u00f2 di peso minore e titolo pi\u00f9 basso.\nIl ducale di Ruggero conteneva l'iscrizione AN.R.X ovvero anno regni decimo (decimo anno di regno), con riferimento al regno di Ruggero, e recavano l'immagine di Ruggero e del figlio che aveva lo stesso nome e al rovescio, Cristo.\nRuggero, in qualit\u00e0 di conte, coni\u00f2 a Palermo nello stesso periodo una Tercia ducalis, con iscrizione in caratteri latini e cufici. Pesava tra 0,5 e 1,3 grammi ad un titolo di circa 500/... Portava in latino la scritta TERCIA DUCALIS e la data dell'Egira 533 (1140 d.C.). Il nome della zecca era in cufico.\nSecondo Falcone Beneventano, ... (Ruggiero) \"monetam suam introduxit unam vero cui DVCATVS nomen imposuit\"."}
{"id": "1405245", "revid": "287204", "url": "https://it.wikipedia.org/wiki?curid=1405245", "title": "Pt100", "text": ""}
{"id": "1405250", "revid": "767487", "url": "https://it.wikipedia.org/wiki?curid=1405250", "title": "Prideaux John Selby", "text": "Selby \u00e8 conosciuto soprattutto per le sue \"Illustrations of British Ornithology\" (1821 - 1834), la prima raccolta di illustrazioni a grandezza naturale degli uccelli britannici. Scrisse inoltre \"Illustrations of Ornithology\" con William Jardine e \"A History of British Forest-trees\" (1842).\nMolte delle illustrazioni nelle sue opere furono realizzate sulla base di esemplari della sua collezione. Oltre ad aver scritto le opere nominate sopra, contribu\u00ec alla \"Naturalist's Library\" di Jardine, scrivendo i volumi sui piccioni (1835) e sui pappagalli (1836), dei quali quest'ultimo venne illustrato da Edward Lear. Fu per un certo periodo di tempo uno degli editori del \"Magazine of Zoology and Botany\". Le sue collezioni furono vendute nel 1885 e andarono disperse. Gli uccelli sudafricani raccolti da Andrew Smith finirono al Museo Zoologico dell'universit\u00e0 di Cambridge.\nSelby nacque a Alnwick, nel Northumberland, ed era figlio di Beal e di una Twizell House, membri della famiglia Selby del ramo del Northumberland, e studi\u00f2 all'University College di Oxford. Alla morte di Beal, nel 1804, eredit\u00f2 vasti possedimenti terrieri, che, nel 1840 circa, vennero valutati 14.000 sterline. Nel 1850 vendette i 1450 acri dell'eredit\u00e0 di Beal per 47.000 sterline.\nSpos\u00f2 Lewis Tabitha Mitford, da cui ebbe tre figlie. Mor\u00ec a Twizell House e venne sepolto nel sagrato di Bamburgh.\nAlle specie da lui descritte viene applicata l'abbreviazione standard dell'autore P.Selby."}
{"id": "1405251", "revid": "41125500", "url": "https://it.wikipedia.org/wiki?curid=1405251", "title": "Frazioni unitarie", "text": ""}
{"id": "1405252", "revid": "1745361", "url": "https://it.wikipedia.org/wiki?curid=1405252", "title": "Agamede", "text": "Nella mitologia greca Agamede, fratello gemello di Trofonio, era uno dei figli di Ergino, re di Midii.\nIl mito.\nAgamede e il fratello gemello erano due celebri architetti.\nL'origine del detto.\nSecondo la maggior parte delle fonti, i due gemelli avevano messo una soglia di pietra sopra le fondamenta poste dal dio Apollo per la costruzione del famoso tempio di Delfi. Per quest'opera, venne considerato come un eroe, e la Grecia gl\u2019innalz\u00f2 dei monumenti.\nUna volta terminato il tempio, i due fratelli richiesero la loro ricompensa ad Apollo, che questi gli commise di attendere sette giorni e attraverso l'oracolo disse ai due di vivere nel modo pi\u00f9 allegro, abbandonandosi a qualunque piacere per sette giorni. Alle fine del settimo giorno ci\u00f2 che avevano desiderato con tutto il cuore sarebbe stato esaudito.\nGiunto l'ottavo giorno, entrambi furono trovati privi di vita nei loro letti.\nDa questo episodio nacque il detto: \n\"Muor giovane colui che al cielo \u00e8 caro\".\nLa versione di Pausania.\nSecondo Pausania, invece, i due architetti avevano un animo sordido. Dopo aver costruito per il re Irieo la camera del tesoro realizzarono un passaggio segreto che permettesse loro di accedere all'edificio. Un po' alla volta portarono via da l\u00ec parte del tesoro, finch\u00e9 un giorno il re, che si era accorto dei furti, prepar\u00f2 una trappola per acciuffare i responsabili. Agamede rimase avvinto in un laccio nel bosco di Levadia; Trofonio, conscio che se il fratello fosse stato scoperto il re avrebbe imprigionato anche lui, estrasse allora la spada e con essa tagli\u00f2 la testa ad Agamede, portandosela via; in tal modo nella stanza sarebbe rimasto solo un corpo senza testa cui nessuno avrebbe potuto dare un'identit\u00e0. Trofonio pot\u00e9 cos\u00ec uscire indenne dalla reggia; ma gli dei vollero punire il manigoldo facendo spalancare una voragine sotto i suoi piedi, che lo inghiott\u00ec.\nIn quel luogo fu istituito un famoso oracolo e tutti quelli che lo consultavano invocavano anche Agamede.\nRiferimenti storici.\nIn tempi lontani, di cui rimane traccia nella mitologia, i greci erano soliti offrire in sacrificio delle persone, anche giovani, per la costruzione dei sacri templi. Si presume quindi che in una versione pi\u00f9 antica del mito i due fratelli fossero stati scelti come sacrificio per il tempio di Apollo.\nAll'ombra di Agamede viene offerto un sacrificio per consultare l'oracolo di Trofonio."}
{"id": "1405255", "revid": "599013", "url": "https://it.wikipedia.org/wiki?curid=1405255", "title": "Arturo Bergamasco", "text": "Biografia.\nArturo Bergamasco \u00e8 nativo di Carrara Santo Stefano, oggi parte del comune di Due Carrare, in provincia di Padova; a 5 anni la sua famiglia si trasfer\u00ec a Rovigo; nel 1967 entr\u00f2 nella locale squadra di rugby, nella quale milit\u00f2 fino al 1975 tranne il biennio 1970-72, periodo in cui esplet\u00f2 servizio militare in Pubblica Sicurezza e fece parte delle con cui vinse due Coppe Italia consecutive; impiegatosi in banca a Padova, nel 1975 si trasfer\u00ec al , con il quale vinse due campionati (1976-77, dopo uno spareggio vinto a Udine proprio contro , la sua ex squadra, e 1979-80), e una Coppa Italia (1981-82).\nIn nazionale italiana, Bergamasco esord\u00ec nel 1973 durante lo storico \"tour\" dell'Africa Australe, il primo che l' affrontava fuori dall'Europa.\nDopo il ritiro dall'attivit\u00e0 agonistica Bergamasco continu\u00f2 la sua professione di bancario e svolse attivit\u00e0 tecnica e dirigenziale a Selvazzano, dove allen\u00f2 i suoi due figli Mauro e Mirco; quando poi il maggiore di essi, Mauro, entr\u00f2 nel Petrarca a 11 anni anche Arturo Bergamasco fu ingaggiato dal club padovano, continuando ad allenarlo fino ai 14 anni.\nHa ricoperto anche incarichi federali, come tecnico nei ranghi della F.I.R.."}
{"id": "1405257", "revid": "767487", "url": "https://it.wikipedia.org/wiki?curid=1405257", "title": "Ungureni (Boto\u0219ani)", "text": "Ungureni \u00e8 un comune della Romania di 7.123 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 11 villaggi: Borze\u0219ti, C\u0103lug\u0103reni, C\u0103lug\u0103renii Noi, Durne\u0219ti, Mihai Viteazu, M\u00e2ndre\u0219ti, Plopenii Mari, Plopenii Mici, T\u0103ute\u0219ti, Ungureni, Vicoleni."}
{"id": "1405258", "revid": "24099", "url": "https://it.wikipedia.org/wiki?curid=1405258", "title": "Villa Serristori", "text": ""}
{"id": "1405260", "revid": "1522738", "url": "https://it.wikipedia.org/wiki?curid=1405260", "title": "Aviendha", "text": ""}
{"id": "1405261", "revid": "114458440", "url": "https://it.wikipedia.org/wiki?curid=1405261", "title": "Ed egli si nascose", "text": "Ed egli si nascose \u00e8 un'opera teatrale scritta da Ignazio Silone, tratta dal suo romanzo \"Vino e pane\"; fu pubblicata in lingua tedesca nel 1944, nel periodo in cui lo scrittore abruzzese si trovava in esilio in Svizzera.\nLa moglie di Silone, Darina Laracy, tradusse il dramma curandone poco dopo l'edizione inglese; l'edizione in lingua italiana usc\u00ec nel 1944 nel Canton Ticino per opera de \"La Ghilda del Libro\", una casa editrice di piccole dimensioni che lo stesso Silone aveva fondato l'anno precedente.\nLa prima apparizione in Italia \u00e8 del 1945 a cura dell\"'Editrice Documento\".\nIl testo del dramma sub\u00ec una prima revisione pubblicata nel 1950 sulla rivista \"Teatro\", mentre il testo della stesura definitiva uscir\u00e0 nel 1965 per le \"Edizioni Mondiali\".\nLa prima rappresentazione assoluta fu quella del maggio 1945 alla Schauspielhaus di Zurigo e il protagonista fu interpretato dall'attore tedesco Langhoff, mentre Achille Millo interpret\u00f2 la parte di Pietro Spina nella prima messa in scena italiana, al Teatro Stabile de L'Aquila il 31 ottobre 1965.\nTrama.\nLa storia \u00e8 ambientata in un paesino della Marsica nel 1935 dove giunge Pietro Spina, intellettuale antifascista che vuole organizzare l'opposizione contro il regime."}
{"id": "1405262", "revid": "287204", "url": "https://it.wikipedia.org/wiki?curid=1405262", "title": "Bloccante", "text": "Il bloccante \u00e8 un attrezzo che permette di bloccare un carico o una forza su una corda od un cavo metallico. Il suo uso principale \u00e8 in arrampicata, alpinismo, speleologia ed in attivit\u00e0 lavorative che prevedano progressioni su corda (es. operazioni su alberi, messa in sicurezza di pareti rocciose, etc.).\nStoria.\nIn passato, arrampicatori, alpinisti e speleologi utilizzavano, per assicurarsi alle corde, dei nodi autobloccanti: si trattava di cordini avvolti opportunamente intorno alla corda in modo che potessero scorrere liberamente quando scarichi, ma \"strozzassero\" la corda, bloccandocisi sopra, quando sottoposti ad un carico, come ad esempio il nodo prusik ed il nodo machard.\nTali nodi autobloccanti sono tuttora utilizzati per sicura o come bloccanti di emergenza.\nNel 1958 la Ditta svizzera Jumar mise sul mercato il primo dispositivo autobloccante. Questo bloccante ebbe un tale successo che il termine \"jumar\" \u00e8 spesso utilizzato come sinonimo di \"bloccante\".\nSuccessivamente, altre ditte misero sul mercato bloccanti basati sullo stesso principio, e con gusci di forma e dimensione diversa a seconda delle necessit\u00e0 di utilizzo; tra le ditte che producono oggi questo tipo di bloccanti, oltre alla stessa Jumar, ricordiamo Petzl e Kong.\nFunzionamento.\nIl bloccante \u00e8 costituito da una struttura metallica con un eccentrico imperniato ad un'estremit\u00e0. Si sposta l'eccentrico dalla sua sede, si posiziona la corda tra l'eccentrico ed il guscio della struttura, e si rimette l'eccentrico al suo posto. L'eccentrico \u00e8 conformato in modo da lasciar scorrere la corda quando il bloccante si muove in un senso, ed a bloccarla quando si muove nell'altro. Per evitare lo scivolamento della corda sull'eccentrico, quest'ultimo \u00e8 dotato di piccole sporgenze che aumentano l'attrito con la corda..\nI bloccanti specifici per utilizzo speleologico hanno spesso delle scanalature sull'eccentrico per permettere di eliminare il fango che si accumula sulle corde.\nSalvo rare eccezioni, i bloccanti sono studiati per lavorare su corda singola.\nUtilizzi.\nAlpinismo ed arrampicata.\nI bloccanti in arrampicata e alpinismo vengono utilizzati per aiutare la progressione su corde fisse, oppure per permettere la risalita su corda o al secondo di cordata, o all'arrampicatore che sia sceso dall'alto per ispezionare una parete. Si utilizzano di solito dei bloccanti tipo \"maniglia\", singoli per assistenza su risalita su pendio, a coppie per risalita su sola corda.\nVi sono bloccanti studiati per poter essere utilizzati in sostituzione dei nodi autobloccanti quando si effettua una discesa in corda doppia; ne \u00e8 un esempio il modello \"Shunt\" della Petzl, utilizzabile su corda doppia.\nSpeleologia.\nVengono utilizzati per risalita di pozzi con la tecnica su sola corda. Si utilizza un bloccante tipo \"maniglia\", legato all'imbragatura da una longe (di sicura) e dotato di una staffa o pedale, contemporaneamente ad un bloccante cosiddetto \"ventrale\" (chiamato anche \"croll\"), ovvero un bloccante modificato ed accorciato che viene fissato direttamente al maillon rapide dell'imbragatura e viene tenuto teso da estensioni della stessa (pettorale), al fine di facilitarne lo scorrimento sulla corda. Si progredisce in questo modo:\nLa tecnica pi\u00f9 moderna prevede, in aggiunta al pedale, un terzo bloccante (ad esempio il Pantin della Petzl) fissato allo scarpone tramite fettucce, rendendo la progressione pi\u00f9 rapida.\nAltri usi.\nI bloccanti possono essere utilizzati per lavori che richiedono la progressione su corda; in questo caso, si adottano tecniche analoghe a quelle arrampicatorie, alpinistiche o speleologiche.\nI bloccanti possono inoltre essere utilizzati per il trasporto di carichi su strutture tipo teleferica. Le case produttrici hanno a catalogo dispositivi studiati per questo utilizzo."}
{"id": "1405263", "revid": "210951", "url": "https://it.wikipedia.org/wiki?curid=1405263", "title": "Drago Rinato", "text": ""}
{"id": "1405264", "revid": "287204", "url": "https://it.wikipedia.org/wiki?curid=1405264", "title": "William Blackstone", "text": "Biografia.\nFiglio di un commerciante di seta, effettu\u00f2 gli studi ad Oxford, presso il Pembroke College e divenne in seguito, nel 1746, \"barrister\", cio\u00e8 avvocato abilitato a trattare casi davanti a corti di livello superiore, professione che esercit\u00f2 presso le Corti di Westminster per alcuni anni senza ottenere significativi successi. Fu membro della Camera dei Comuni dal 1761 fino al 1770 per il borough dell'Hindon e ricopr\u00ec l'incarico di giudice.\nNoto per aver scritto il celebre trattato storico-analitico sul common law \"Commentaries on the Laws of England\", apparso per la prima volta in quattro volumi tra il 1765 e il 1769, fu autore prolifico. L'opera che gli diede maggiore notoriet\u00e0 ancor oggi rappresenta una fonte importante per le ricostruzioni degli orientamenti classici del \"common law\" e dei suoi principi.\nI Commentaries sono suddivisi in 4 parti:\nBlackstone scrisse i suoi lavori sul \"common law\" poco prima che venisse scritta la Costituzione degli Stati Uniti. Le stesse parole adoperate dai padri fondatori americani sono attinte dall'opera di Blackstone."}
{"id": "1405265", "revid": "110157", "url": "https://it.wikipedia.org/wiki?curid=1405265", "title": "Un\u021beni", "text": "Un\u021beni \u00e8 un comune della Romania di 2.936 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 7 villaggi: Burla, Burle\u0219ti, M\u00e2n\u0103stireni, Soroceni, Un\u021beni, Valea Grajdului, Vultureni."}
{"id": "1405266", "revid": "1272592", "url": "https://it.wikipedia.org/wiki?curid=1405266", "title": "Sanctuary", "text": ""}
{"id": "1405268", "revid": "1305772", "url": "https://it.wikipedia.org/wiki?curid=1405268", "title": "V\u0103cule\u0219ti", "text": "V\u0103cule\u0219ti \u00e8 un comune della Romania di 2.222 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Gorovei, Sauceni\u021ba, V\u0103cule\u0219ti."}
{"id": "1405269", "revid": "287204", "url": "https://it.wikipedia.org/wiki?curid=1405269", "title": "Vaculesti", "text": ""}
{"id": "1405279", "revid": "110157", "url": "https://it.wikipedia.org/wiki?curid=1405279", "title": "Vii\u0219oara (Boto\u0219ani)", "text": "Vii\u0219oara \u00e8 un comune della Romania di 2.222 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Cuza Vod\u0103, Vii\u0219oara, Vii\u0219oara Mic\u0103.\nVii\u0219oara ha dato i natali al naturalista e botanico Dimitrie Br\u00e2ndz\u0103 (1846 - 1895), fondatore dei Giardini botanici di Bucarest."}
{"id": "1405282", "revid": "155613", "url": "https://it.wikipedia.org/wiki?curid=1405282", "title": "Chiesa di San Jacopo a Vicarello", "text": ""}
{"id": "1405288", "revid": "1305772", "url": "https://it.wikipedia.org/wiki?curid=1405288", "title": "V\u00e2rfu C\u00e2mpului", "text": "V\u00e2rfu C\u00e2mpului \u00e8 un comune della Romania di 3.926 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 6 villaggi: Dobrin\u0103u\u021bi-Hap\u0103i, Ion\u0103\u0219eni, Lunca, Maghera, Pustoaia, V\u00e2rfu C\u00e2mpului.\nV\u00e2rfu C\u00e2mpului ha dato i natali allo storico Alexandru Zub (1934)."}
{"id": "1405289", "revid": "155613", "url": "https://it.wikipedia.org/wiki?curid=1405289", "title": "Chiesa di Santa Maria Assunta e San Lorenzo a Castellanselmo", "text": ""}
{"id": "1405292", "revid": "155613", "url": "https://it.wikipedia.org/wiki?curid=1405292", "title": "Chiesa dei Santi Cosma e Damiano a Nugola", "text": ""}
{"id": "1405297", "revid": "1573940", "url": "https://it.wikipedia.org/wiki?curid=1405297", "title": "Somateria", "text": "Somateria \u00e8 un genere di anatre marine appartenente alla famiglia degli Anatidi.\nDistribuzione e habitat.\nLe tre specie esistenti nidificano tutte alle latitudini pi\u00f9 fredde dell'emisfero settentrionale.\nTassonomia.\nIl genere comprende le seguenti specie:"}
{"id": "1405300", "revid": "289247", "url": "https://it.wikipedia.org/wiki?curid=1405300", "title": "Chiesa dei Santi Pietro e Paolo a San Pietro in Palazzi", "text": ""}
{"id": "1405302", "revid": "1610933", "url": "https://it.wikipedia.org/wiki?curid=1405302", "title": "Edredone", "text": ""}
{"id": "1405304", "revid": "486946", "url": "https://it.wikipedia.org/wiki?curid=1405304", "title": "Grifone (PK)", "text": ""}
{"id": "1405306", "revid": "155613", "url": "https://it.wikipedia.org/wiki?curid=1405306", "title": "Chiesa di Sant'Antonio a Collemezzano", "text": ""}
{"id": "1405313", "revid": "486946", "url": "https://it.wikipedia.org/wiki?curid=1405313", "title": "Chiesa di Sant'Antonio a Bolgheri", "text": ""}
{"id": "1405317", "revid": "20768", "url": "https://it.wikipedia.org/wiki?curid=1405317", "title": "Comunicazione non verbale", "text": "La comunicazione non verbale \u00e8 quella parte della comunicazione che comprende tutti gli aspetti di uno scambio comunicativo che non riguardano il livello puramente semantico del messaggio, ossia il significato letterale delle parole che compongono il messaggio stesso, ma che riguardano il linguaggio del corpo, ossia la comunicazione non parlata tra persone. Inoltre importantissimi sono i tanti codici della cultura comune i quali ci aiutano a capire i vari messaggi che le parole, i toni e i movimenti del corpo, esprimono solo parzialmente.\nDescrizione.\nLa visione comune tende a considerare questo tipo di comunicazione come universalmente comprensibile, al punto da poter trascendere le barriere linguistiche. Secondo lo psicologo sociale Michael Argyle in una comunicazione faccia a faccia utilizziamo: espressione facciale, contatto visivo o sguardo fisso, gesticolazione, postura, tatto e comportamento spaziale o prossemica. Il linguaggio del corpo \u00e8 in parte innato, e in parte dipende dai processi di socializzazione. In effetti i meccanismi dai quali scaturisce la comunicazione non verbale sono assai simili in tutte le culture, ma ogni cultura tende a rielaborare in maniera differente i messaggi non verbali.\nCi\u00f2 vuol dire che forme di comunicazione non verbale perfettamente comprensibili per le persone appartenenti ad una determinata cultura possono invece essere, per chi ha un altro retaggio culturale, assolutamente incomprensibili o addirittura avere un significato opposto a quello che si intendeva trasmettere. Secondo i linguisti pi\u00f9 del 90% della nostra comunicazione giornaliera \u00e8 infatti non-verbale. \u00c8 quindi un contributo enorme al linguaggio verbale e, dal momento che la comunicazione \u00e8 strettamente ambivalente, possiamo facilmente comprendere quanto sia pi\u00f9 grande il rischio di non capire quando si \u00e8 al telefono piuttosto che quando si parla faccia a faccia.\nUno studio condotto nel 1972 da Albert Mehrabian (\"Non-verbal communication\") ha mostrato che ci\u00f2 che viene percepito in un messaggio vocale di valenza neutrale, nel contesto di un laboratorio, ed emettendo il messaggio ma esprimendone uno diverso con il linguaggio del corpo, pu\u00f2 essere cos\u00ec suddiviso: \nL'efficacia di un messaggio dipende quindi solamente in minima parte dal significato letterale di ci\u00f2 che viene detto, e il modo in cui questo messaggio viene percepito \u00e8 influenzato pesantemente dai fattori di comunicazione non verbale.\nForme di comunicazione non verbale.\nNell'ambito delle scienze della comunicazione la comunicazione non verbale viene suddivisa in quattro componenti:\nSistema paralinguistico.\nDetto anche \"sistema vocale non verbale\", indica l'insieme dei suoni emessi nella comunicazione verbale, indipendentemente dal significato delle parole.\nIl sistema paralinguistico \u00e8 caratterizzato da diversi aspetti: tono, frequenza, ritmo e silenzio. \nTono.\nIl tono \u00e8 dato dalla frequenza della voce; viene influenzato da fattori fisiologici (et\u00e0, costituzione fisica), e dal contesto: .\nFrequenza.\nAnche in questo caso l'aspetto sociale ha una forte influenza: un sottoposto che si trova a parlare con un superiore tender\u00e0 ad avere una frequenza di voce pi\u00f9 bassa rispetto al normale.\nRitmo.\nIl ritmo dato ad un discorso conferisce maggiore o minore autorevolezza alle parole pronunciate: parlare ad un ritmo lento, inserendo delle pause tra una frase e l'altra, d\u00e0 un tono di solennit\u00e0 a ci\u00f2 che si dice; al contrario parlare ad un ritmo elevato attribuisce poca importanza alle parole pronunciate. Nell'analisi del ritmo nel sistema paralinguistico va considerata l'importanza delle pause, che vengono distinte in pause vuote e pause piene. Le pause vuote rappresentano il silenzio tra una frase e l'altra, quelle piene le tipiche interiezioni (come \"mmm\", \"beh\") prive di significato verbale, inserite tra una frase e l'altra.\nSilenzio.\nAnche il silenzio rappresenta una forma di comunicazione nel sistema paralinguistico, e le sue caratteristiche possono essere fortemente ambivalenti: il silenzio tra due innamorati ha ovviamente un significato molto diverso rispetto al silenzio tra due persone che si ignorano. Ma anche in questo caso gli aspetti sociali e gerarchici hanno una parte fondamentale: un professore che parla alla classe o un ufficiale che si rivolge alle truppe parleranno nel generale silenzio, considerato una forma di rispetto per il ruolo ricoperto dalla persona che parla. \nEsso pu\u00f2 indicare, a seconda dei casi, un'ottima o una pessima relazione; assenso o dissenso; estrema concentrazione o distrazione.\nSistema cinesico.\nIl sistema cinesico comprende tutti gli atti comunicativi espressi dai movimenti del corpo. In primo luogo vanno considerati i movimenti oculari: il contatto visivo tra due persone ha una pluralit\u00e0 di significati, dal comunicare interesse al gesto di sfida. L'aspetto sociale ed il contesto influenzano anche questo aspetto: una persona, in una situazione di disagio, tender\u00e0 pi\u00f9 facilmente del solito ad abbassare lo sguardo.\nAltra componente del sistema cinestesico \u00e8 la mimica facciale. Riguardo a questo aspetto va considerato che non tutto ci\u00f2 che viene comunicato tramite le espressioni del volto \u00e8 sotto il nostro controllo (ad esempio l'arrossire o l'impallidire). La gran parte delle espressioni facciali sono, ad ogni modo, assolutamente volontarie ed adattabili a nostro piacimento alle circostanze. Gli studiosi di comunicazione Paul Ekman e Wallace Friesen, hanno classificato quarantaquattro diverse \"unit\u00e0 di azione\" (ossia possibili movimenti) del viso umano, come strizzare gli occhi, aggrottare la fronte e cos\u00ec via.\nLa diversa interpretazione delle espressioni facciali nelle varie culture \u00e8 uno dei campi di studio pi\u00f9 considerati nella storia delle scienze della comunicazione. Vari test, tra i quali i pi\u00f9 importanti sono sicuramente quelli condotti da James Russel, hanno dimostrato che alcune espressioni (quali quelle atte a mostrare ira, sofferenza, gioia, ecc.) hanno percentuali di riconoscimento molto alte, ma comunque non assolute: le maggiori differenze nell'interpretazione si riscontrano nel confronto tra gruppi di occidentali con alto livello di istruzione e non occidentali con basso livello di istruzione.\nAltro elemento fondamentale del sistema cinestesico sono i gesti, in primo luogo quelli compiuti con le mani. La gestualit\u00e0 manuale pu\u00f2 essere una utile sottolineatura delle parole, e quindi rafforzarne il significato, ma anche fornire una chiave di lettura difforme dal significato del messaggio espresso verbalmente. Anche in questo senso va considerata la difformit\u00e0 interpretativa che le diverse culture danno ai vari gesti: ad esempio in Bulgaria lo scuotimento laterale del capo, che in quasi tutte le culture significa \u201cNo\u201d, ha esattamente il significato opposto; in Inghilterra, il gesto della mano con indice e medio alzati col palmo della mano rivolto verso il corpo, che in altre parti del mondo potrebbe essere identificato col segno della vittoria, ha il significato di una grave offesa.\nAltro elemento del sistema cinestesico \u00e8 la postura. Anche in questo caso gli elementi sociali e di contesto hanno grande importanza, talvolta identificando con precisione la posizione corretta da mantenere in una data circostanza (i militari sull'attenti di fronte ad un superiore), talvolta in maniera meno codificata ma comunque necessaria (una postura corretta e dignitosa di un alunno in classe di fronte al professore).\nProssemica.\nL'aspetto prossemico della comunicazione analizza i messaggi inviati con l'occupazione dello spazio.\nIl modo nel quale le persone tendono a disporsi in una determinata situazione, apparentemente casuale, \u00e8 in realt\u00e0 codificato da regole ben precise. Ognuno di noi tende a suddividere lo spazio che ci circonda in quattro zone principali:\nZona intima.\nLa zona intima \u00e8 quella con accesso pi\u00f9 ristretto. Solitamente in questa zona vengono accettati senza disagio al suo interno solo alcuni familiari stretti e il partner. Un ingresso di altre persone esterne a questo ristretto nucleo di \u201cammessi\u201d all'interno della zona intima viene percepita come una invasione che provoca un disagio, variabile a seconda del soggetto. Come conferma di questo basti pensare alla situazione di imbarazzo che si prova quando siamo costretti ad ammettere nella nostra zona intima soggetti estranei, ad esempio in ascensore o sull'autobus; la conseguenza di questa situazione \u00e8 un tentativo di mostrare l'involontariet\u00e0 della nostra \u201cinvasione\u201d, quindi si tende ad irrigidirsi e a non incrociare lo sguardo con le altre persone.\nZona personale.\nLa zona personale \u00e8 meno ristretta: vi sono ammessi familiari meno stretti, amici, colleghi. In questa zona si possono svolgere comunicazioni informali, il volume della voce pu\u00f2 essere mantenuto basso e la distanza \u00e8 comunque sufficientemente limitata da consentire di cogliere nel dettaglio espressioni e movimenti degli interlocutori. Da questa distanza, se si vuole, \u00e8 possibile entrare rapidamente in contatto fisico.\nZona sociale.\nLa zona sociale \u00e8 quell'area in cui svolgiamo tutte le attivit\u00e0 che prevedono interazione con persone sconosciute o poco conosciute. A questa distanza (come detto da 1 a 3 o 4 metri) \u00e8 possibile cogliere interamente o quasi la figura dell'interlocutore, cosa che ci permette di controllarlo per capire meglio le sue intenzioni. \u00c8 anche la zona nella quale si svolgono gli incontri di tipo formale, ad esempio un incontro di affari, e in cui dev'essere chiaro che l'incontro non \u00e8 dovuto a motivi di reciproca attrazione personale.\nZona pubblica.\nLa zona pubblica \u00e8 quella delle occasioni ufficiali: un comizio, una conferenza, una lezione universitaria. In questo caso la distanza tra chi parla e chi ascolta \u00e8 relativamente elevata e generalmente codificata. \u00c8 caratterizzata da una forte asimmetria tra i partecipanti alla comunicazione: generalmente una sola persona parla, mentre tutte le altre ascoltano.\nAptica.\nL'aptica \u00e8 costituita dai messaggi comunicativi espressi tramite contatto fisico. Anche in questo caso si passa da forme comunicative codificate (la stretta di mano, il bacio sulle guance come saluto ad amici e parenti), ad altre di natura pi\u00f9 spontanea (un abbraccio, una pacca sulla spalla).\nL'aptica \u00e8 un campo nel quale le differenze culturali rivestono un ruolo cruciale: ad esempio la quantit\u00e0 di contatto fisico presente nei rapporti interpersonali fra le persone di cultura sud-europea verrebbe considerata come una violenta forma di invadenza dai popoli nord-europei."}
{"id": "1405318", "revid": "1543377", "url": "https://it.wikipedia.org/wiki?curid=1405318", "title": "The Rainforest Site", "text": "The Rainforest Site \u00e8 un sito web, inaugurato nel maggio del 2000, che usa il cosiddetto sistema \"click-to-donate\": quando un visitatore del sito clicca, senza alcuna spesa personale, su un pulsante, gli sponsor provvedono a donare soldi ad associazioni caritatevoli.\nNel caso di questo sito, il denaro viene utilizzato per preservare dall'abbattimento aree di foresta pluviale in Ecuador, Messico, Per\u00f9, Paraguay ed in altre localit\u00e0 nel mondo. Inoltre, una parte del finanziamento viene indirizzata per preservare una foresta nello stato di Washington, negli USA.\nGli sponsor pagano per ogni click effettuato ogni giorno (una sola volta al giorno) da ogni visitatore: ogni \"click\" conserva 11,4 piedi quadrati di foresta pluviale, pari circa a 0,3 metri quadrati - territorio che non potr\u00e0 mai pi\u00f9 essere disboscato.\nThe Rainforest Site non \u00e8 di propriet\u00e0 di una compagnia no-profit, ma nonostante questo il 100% dei soldi ottenuti dagli sponsor per ogni click viene donato direttamente ad associazioni ecologiste quali \"The Nature Conservancy\", \"The Rainforest Conservation Fund\", \"The World Parks Endowment\", e \"The friends of Calakmul\".\nEstensione della foresta pluviale salvata dal sito\nVoci correlate.\nLa CharityUSA.com gestisce anche:"}
{"id": "1405319", "revid": "155613", "url": "https://it.wikipedia.org/wiki?curid=1405319", "title": "Chiesa di San Bernardo a Castiglioncello di Bolgheri", "text": ""}
{"id": "1405321", "revid": "767487", "url": "https://it.wikipedia.org/wiki?curid=1405321", "title": "Bodyjar", "text": "I Bodyjar sono una band pop punk australiana formatasi a Melbourne nel 1994. La band esisteva gi\u00e0 da 1993 ma con il nome di Helium.\nLa formazione attuale comprende soltanto due dei membri fondatori del gruppo: il cantante e chitarrista Cameron Baines e il bassista Grant Relf, mentre il batterista Shane Wakker rimpiazz\u00f2 Ross Heatherington, ritiratosi dopo la registrazione di \"Take a Look Inside\", e infine il secondo chitarrista Tom Read che prese il posto di Ben Patterson, che lasci\u00f2 il gruppo nel 2004."}
{"id": "1405323", "revid": "729019", "url": "https://it.wikipedia.org/wiki?curid=1405323", "title": "Romano Bettarello", "text": "Biografia.\nDa sempre nel Rovigo, vi milit\u00f2 per 20 anni, vincendo i primi 7 scudetti della storia del club e, pi\u00f9 in generale, i primi scudetti in assoluto del Veneto: fu infatti nella rosa della squadra, allenata e capitanata da Mario Battaglini, che vinse quattro titoli consecutivi dal 1951 al 1954 e, successivamente, sotto la guida tecnica dapprima di Marcello Fronda e poi di Giordano Campice, altri tre titoli consecutivi dal 1962 al 1964 (gli ultimi due in squadra con suo fratello Ottorino).\nIn 20 anni di militanza nel Rovigo disput\u00f2 340 incontri di campionato, realizzando 1.043 punti.\nAl suo attivo anche due incontri in Nazionale, entrambi nel 1953, contro e .\nIl 18 novembre 2005 \u00e8 morto a Rovigo a seguito di un malore occorsogli mentre si trovava in un supermercato.\nSuo figlio Stefano fu anch'egli rugbista e internazionale per l'."}
{"id": "1405326", "revid": "400694", "url": "https://it.wikipedia.org/wiki?curid=1405326", "title": "Chiesa dei Santi Giacomo e Cristoforo a Bolgheri", "text": ""}
{"id": "1405328", "revid": "486946", "url": "https://it.wikipedia.org/wiki?curid=1405328", "title": "Chiesa di San Sebastiano a Bolgheri", "text": ""}
{"id": "1405330", "revid": "108612928", "url": "https://it.wikipedia.org/wiki?curid=1405330", "title": "Judo agli XI Giochi dei piccoli stati d'Europa", "text": "Presentiamo in questa pagina tutti i risultati relativi alle competizioni di judo agli XI Giochi dei piccoli stati d'Europa.\nTutte le competizioni si sono svolte a Escaldes-Engordany presso il Gran Padiglione \"Prat\". Si sono svolte gare nelle seguenti categorie:\nMaschile.\nSquadre.\nIl torneo si \u00e8 svolto con un formato piuttosto particolare. Le squadre di Andorra e Lussemburgo hanno avuto accesso diretto alle semifinali, mentre Islanda, Malta, Monaco e Cipro hanno affrontato una gara in pi\u00f9.\nLe perdenti nelle semifinali si sono battute contro le perdenti nei quarti per il terzo posto, assegnato ai punti. Ogni vittoria dava diritto a 10 punti.\nVengono presentati i risultati delle gare nelle seguenti tabelle, segnalando in corsivo l'atleta vincente.\nFemminile.\nSquadre.\nAnche per il torneo femminile due squadre hanno avuto accesso diretto alle semifinali: Cipro e Lussemburgo.\nLe perdenti nelle semifinali si sono battute contro le perdenti nei quarti per il terzo posto, assegnato ai punti. Ogni vittoria dava diritto a 10 punti.\nVengono presentati i risultati delle gare nelle seguenti tabelle, segnalando in corsivo l'atleta vincente."}
{"id": "1405343", "revid": "114230178", "url": "https://it.wikipedia.org/wiki?curid=1405343", "title": "Musicaitalia per l'Etiopia", "text": "MusicaItalia per l'Etiopia \u00e8 stato un supergruppo italiano.\nStoria.\nNato nel 1985 da un'idea di David Zard sulla scia di Band Aid (\"Do They Know It's Christmas?\") e di USA for Africa (\"We Are the World\"), il progetto coinvolgeva molti artisti noti del panorama musicale italiano e si prefiggeva lo scopo di raccogliere fondi da devolvere in favore dell'Etiopia. Al contrario degli altri due supergruppi gi\u00e0 citati, in questo caso si decise di incidere una canzone gi\u00e0 molto conosciuta al pubblico: \"Nel blu dipinto di blu (Volare)\" di Domenico Modugno. Il disco usc\u00ec in formato 7\" e 12\", e la canzone non venne registrata tutta in una volta, bens\u00ec alcuni cantanti registrarono separatamente il loro brano di canzone che venne poi mixato. A questo progetto parteciparono tutti i cantanti italiani famosi di quell'epoca eccetto Claudio Baglioni, per via dell'iniziativa poco convincente che infatti, nonostante la bont\u00e0 dell'iniziativa, la notoriet\u00e0 della canzone scelta (forse per\u00f2 quasi \"banale\") ed il parco di artisti che vi hanno partecipato, il progetto si \u00e8 rivelato un mezzo flop; questo insuccesso pu\u00f2 essere imputato alla poca pubblicit\u00e0 data all'evento, e forse anche all'aver scelto un brano gi\u00e0 noto (ma del tutto slegato dalla causa che si voleva promuovere), anzich\u00e9 uno scritto appositamente per l'occasione.\nFormazione.\nGli artisti che vi presero parte furono:"}
{"id": "1405365", "revid": "1305772", "url": "https://it.wikipedia.org/wiki?curid=1405365", "title": "Maserati Birdcage", "text": "Maserati Birdcage \u00e8 il nome con cui sono stati anche chiamati cinque modelli prodotti dalla Casa automobilistica del Tridente, e pi\u00f9 precisamente:\nLa denominazione \u00e8 riferita al telaio, composto da un fitto traliccio di elementi tubolari in acciaio a sezione minima che richiamano visivamente una sorta di gabbia per uccelli, in lingua inglese detta \"birdcage\"."}
{"id": "1405367", "revid": "1632387", "url": "https://it.wikipedia.org/wiki?curid=1405367", "title": "Reverse (Eldritch)", "text": "Reverse \u00e8 il quarto album degli Eldritch, pubblicato nel 2001."}
{"id": "1405370", "revid": "287204", "url": "https://it.wikipedia.org/wiki?curid=1405370", "title": "Domesday Book", "text": "Domesday Book () \u00e8 il nome del manoscritto che raccoglie i risultati di un grande censimento completato nel 1086, riguardante la maggior parte dell'Inghilterra e parte del Galles. L'indagine si svolse per ordine di Guglielmo il Conquistatore: \u00abTrascorrendo il periodo di Natale del 1085 a Gloucester, Guglielmo si immerse in profonde conversazioni coi suoi consiglieri, e invi\u00f2 [quindi] uomini in tutta l'Inghilterra in ogni contea, per stabilire quanto e che cosa possedesse ogni proprietario terriero in terra e bestiame, e quale ne fosse il valore\u00bb \"(Cronaca anglosassone)\".\nUno dei principali scopi dell'indagine era quantificare i beni di ogni proprietario e le tasse su tali beni riscosse ai tempi di Edoardo il Confessore (1002-1066); le valutazioni e le stime dei compilatori del libro erano considerate legge e perci\u00f2 inappellabili: Richard FitzNigel, scrivendo intorno al 1179, affermava che il libro era noto agli inglesi come \"Doomsday\", ossia \"[libro] del Giorno del Giudizio\":\nLa lingua usata \u00e8 una commistione di latino e volgare, con l'inserzione di termini anglosassoni che non possedevano un equivalente in latino, e il testo comporta, per ragioni pratiche, frequenti abbreviazioni.\nUn'indagine del genere, in quanto a finalit\u00e0 ed estensione, non fu mai pi\u00f9 tentata nelle isole britanniche sino al 1873, con il \"Return of Owners of Land in England and Wales\" che rappresent\u00f2 in modo completo la propriet\u00e0 fondiaria, da qualcuno di conseguenza definito \"Domesday moderno\".\nIl manoscritto \u00e8 conservato agli Archivi nazionali britannici, nel distretto londinese di Kew. Nell'agosto 2006 una versione limitata del \"Domesday Book\" fu disponibile online sul sito web degli Archivi nazionali; la consultazione era a pagamento. Nel 2011 il progetto \"Open Domesday\" rese per la prima volta liberamente consultabile l'intero manoscritto.\nIl \"Domesday Book\" \u00e8 una fonte primaria di enorme importanza per le informazioni che ci trasmette riguardo alla storia politica, economica, ecclesiastica e sociale dell'Inghilterra dell'epoca.\nComposizione.\nIl \"Domesday Book\" \u00e8 composto in realt\u00e0 di due opere indipendenti: il \"Little Domesday\", con le descrizioni di Essex, Norfolk e Suffolk, e il \"Great Domesday\" che copre la restante parte dell'Inghilterra e parte del Galles, eccettuati i territori settentrionali destinati a diventare Westmorland, Cumberland, Northumberland, e Contea palatina di Durham.\nNon furono raccolti dati per le citt\u00e0 di Londra e Winchester, e per alcune altre, ci\u00f2 probabilmente in ragione delle loro dimensioni e complessit\u00e0. La maggioranza di Cumberland e Westmorland non fu compresa in quanto i due territori non furono conquistati che qualche tempo dopo, e la Contea di Durham era di esclusiva competenza, per quel che riguardava le imposte, del locale arcivescovo (all'epoca William de Saint-Calais); parti nel nordovest dell'Inghilterra furono oggetto del \"Boldon Book\" del 1183, che elencava le zone soggette a tassazione da parte del vescovo di Durham. L'omissione delle altre contee non \u00e8 stata pienamente spiegata.\nNonostante il nome, il \"Little Domesday\" \u00e8 pi\u00f9 esteso e molto pi\u00f9 dettagliato del \"Great Domesday\"; \u00e8 possibile che rappresenti un primo tentativo, e che si rivel\u00f2 impossibile, o quantomeno non conveniente, completare il lavoro sulla medesima scala, e quindi il \"Great Domesday\" ne sia un meno curato completamento.\nPer entrambi i volumi i dati raccolti furono interamente riordinati e classificati per corti (\"manors\"), piuttosto che geograficamente. Invece di comparire per centena o per localit\u00e0, i beni sono elencati sotto i nomi dei proprietari terrieri (\"tenentes\") che detenevano i feudi.\nPer ogni contea la lista si apre con i possedimenti reali (che probabilmente formavano l'oggetto di un'inchiesta separata). Questi sono seguiti dai possedimenti degli ecclesiastici e degli ordini religiosi per ordine di importanza (ad esempio l'arcivescovo di Canterbury precede sempre nella lista gli altri arcivescovi); seguivano poi i vassalli direttamente dipendenti dal re, approssimativamente in ordine d'importanza (\"aristocrats\"), e per finire i funzionari minori (\"servientes\") e i privati cittadini (\"thegn\") che possedevano terreni.\nIn alcune contee, per una o pi\u00f9 citt\u00e0 principali era dedicata una sezione separata: per altre esisteva una sezione che elencava le dispute sui titoli di possesso. Questo si ritrova pi\u00f9 spesso nel \"Little Domesday\", mentre per l'altro volume il sistema di organizzazione dei dati \u00e8 pi\u00f9 confuso e la resa meno precisa.\nIl \"Domesday\" elenca un totale di 13.418 localit\u00e0. Oltre che per le zone completamente rurali, che ne costituiscono la parte maggiore, il \"Domesday\" contiene dati interessanti per la maggioranza delle citt\u00e0, inseritevi probabilmente per il loro peso sulle entrate fiscali della Corona; ci\u00f2 include frammenti di \"custumal\", note sulle prestazioni militari dovute, sui mercati, sulle zecche, eccetera. Dalle citt\u00e0, dalle contee nel loro complesso, e da molte delle signorie, apprendiamo che la Corona aveva diritto a ricevere antiche forme di benefici in natura, come la fornitura di determinate quantit\u00e0 di miele.\nCompilazione.\nDalla \"Cronaca anglosassone\" \u00e8 noto che il censimento fu pianificato nel 1085, e dal colophon del libro si apprende che fu completato nel 1086. Non si conosce la data esatta di compilazione, ma l'intera copia del \"Great Domesday\" sembra vergata da una sola persona su pergamena, mentre per il \"Little\" sembra si siano alternate sei mani diverse. L'indagine (la raccolta dei dati) e la compilazione del libro (la loro organizzazione) potrebbero non aver costituito un unico processo, con la seconda fase completata, se non concepita, da Guglielmo II d'Inghilterra dopo l'ascesa al trono e la fine della ribellione che ne era seguita.\nMolte contee ricevevano la visita di un gruppo di ufficiali reali (\"legati\"), che tenevano una pubblica inchiesta, probabilmente nella grande assemblea nota come \"shire court\" cui partecipavano i rappresentanti di ogni agglomerato e i signori locali. L'unit\u00e0 oggetto d'indagine era la centena (\"Hundred\"), suddivisione della contea che costituiva un'entit\u00e0 amministrativa, e il risultato per ogni centena era confermato da dodici giurati locali, met\u00e0 inglesi e met\u00e0 normanni.\nCi\u00f2 che si ritiene una completa trascrizione di tali inchieste ci \u00e8 pervenuto per molte delle centene del Cambridgeshire ed \u00e8 una testimonianza di grande importanza; la \"Inquisitio Eliensis\" ad esempio riguarda le terre dell'abbazia di Ely; mentre il \"Liber Exoniensis\" (cos\u00ec chiamato in quanto conservato ad Exeter), che copre la Cornovaglia, e non completamente Devon, Dorset, Somerset, Wiltshire, contiene anch'esso i minuziosi rapporti originali dell'indagine.\nComparando quali dettagli sono riportati e per quali contee, si possono ipotizzare sei \"circuiti\" di indagine (pi\u00f9 un settimo per il \"Little Domesday\").\nFinalit\u00e0.\nPer quanto riguarda l'oggetto del censimento, esistono tre fonti di informazione:\nSebbene le fonti non siano concordi in ogni dettaglio, \u00e8 oggi generalmente riconosciuto che l'obiettivo primario del censimento fosse accertare e certificare i diritti fiscali del sovrano, che consistevano in:\nDopo lo sconvolgimento politico della conquista normanna, e la confisca dei terreni su larga scala che ne segu\u00ec, era nell'interesse di Guglielmo che i diritti della Corona, di cui rivendicava la legittimit\u00e0, non risultassero diminuiti in tali frangenti. Tanto pi\u00f9 che i suoi seguaci normanni, nuovi detentori del potere, erano ben disposti ad eludere gli obblighi nei confronti del sovrano cui invece sottostavano i loro predecessori inglesi. Il cosiddetto \"processo di Penenden Heath\", intentato contro il fratellastro del re Oddone di Bayeux meno di dieci anni dopo la conquista, fu un esempio del crescente malcontento di fronte agli espropri di terre a favore dei normanni. Il censimento voluto da Guglielmo va quindi considerato alla luce della necessit\u00e0 di disporre di riferimenti precisi riguardo alle propriet\u00e0 fondiarie della nazione, da utilizzare come base di giudizio per le dispute, oltre che per la tutela dei diritti della Corona stessa.\nIl censimento contenuto nel \"Domesday Book\" registr\u00f2 i nomi dei nuovi proprietari e i beni soggetti a imposta, ma si incaric\u00f2 anche di produrre una stima su scala nazionale, quantificando la rendita annuale di tutte le terre della nazione in tre momenti precisi: alla morte di Edoardo il Confessore, alla presa di possesso da parte del nuovo proprietario, al tempo del censimento stesso; inoltre ne fu stimato il valore potenziale. Guglielmo evidentemente desiderava conoscere le risorse finanziarie del suo regno, ed \u00e8 probabile volesse paragonarle alle stime esistenti, ormai molto antiche sebbene occasionalmente modificate nel corso del tempo. La maggioranza del \"Domesday\" \u00e8 dunque occupata da stime e valutazioni fondiarie, allora per l'Inghilterra unica fonte di reddito degna di nota.\nDopo aver espresso una valutazione complessiva della singola corte, viene valutata l'estensione del terreno arabile col numero di aratri (ognuno con otto buoi) disponibili per lavorarlo, pi\u00f9 eventuali altri disponibili; poi sono elencati i prati, i boschi, i pascoli, le peschiere, i mulini ad acqua, le saline e altre fonti di reddito collaterale; i lavoratori annessi vengono enumerati nelle loro diverse categorie; infine si esprime approssimativamente la rendita annuale dell'intera propriet\u00e0, passata e presente. Ovviamente, sia nelle valutazioni che nelle misurazioni, il censimento \u00e8 piuttosto rozzo.\nLa riorganizzazione su base feudale delle originali rendite fondiarie mise in grado il sovrano e i suoi funzionari di valutare facilmente l'entit\u00e0 dei possedimenti dei singoli baroni, ma ebbe pure l'effetto di identificare per ogni barone i piccoli proprietari a questi legati da rapporto vassallatico: ci\u00f2 era della massima importanza per Guglielmo, non solo per ragioni militari (per valutare la forza mobilitabile), ma anche per il suo intendimento di legare con giuramento direttamente a s\u00e9 i vassalli dei suoi baroni. Poich\u00e9 il \"Domesday Book\" in genere riporta per ogni piccolo proprietario solo il nome di battesimo, non \u00e8 possibile ricostruire a partire dai cognomi quali famiglie rivendicassero un'origine normanna; tuttavia molto si \u00e8 fatto per identificare i singoli proprietari, la maggioranza dei quali portava nomi di origine straniera.\nStoria successiva.\nIl \"Domesday Book\" era in origine parte del tesoro reale a Winchester (la capitale dei re normanni). Originariamente era noto come \"Book of Winchester\", e in una edizione tarda tale denominazione passa anche nel testo. Quando il tesoro fu trasferito a Westminster, probabilmente sotto Enrico II, il libro ne segu\u00ec la sorte. Nel \"Dialogus de scaccario\" viene citato come fonte inappellabile di arbitrato (da ci\u00f2 si dice sia derivato il nome popolare di \"Domesday\"). Nel Medioevo ci\u00f2 fu frequentemente invocato dalle corti di giustizia; e anche oggigiorno ci sono casi in cui ci si rif\u00e0 alla sua testimonianza.\nRimase a Westminster sino ai tempi della regina Vittoria, conservato dal 1696 in poi nella sala capitolare del Palazzo, e spostato solo in speciali circostanze, come quando fu inviato a Southampton perch\u00e9 se ne effettuasse una riproduzione fotozincografica. Venne in seguito collocato nel Public Record Office, a Londra; oggi si pu\u00f2 ammirare in una teca di vetro agli Archivi nazionali britannici, nel distretto londinese di Kew. Nel 1869 ricevette una legatura moderna. Nel 1986, in occasione del nono centenario, i due libri furono nuovamente rilegati e il \"Great Domesday\" diviso in due volumi, mentre il \"Little Domesday\" veniva diviso in tre. L'antico cofano in cui era tradizionalmente conservato \u00e8 anch'esso a Kew.\nLa riproduzione a stampa del libro ebbe inizio per volere del governo britannico nel 1773, e la pubblicazione avvenne in due volumi nel 1783; nel 1811 si aggiunse un volume di indici e nel 1816 un ulteriore volume, indicizzato separatamente, contenente:\nFacsimili fotografici, per ogni contea separatamente, furono pubblicati nel 1861\u20131863, sempre per iniziativa del governo. Oggi il \"Domesday Book\" \u00e8 reperibile in numerose edizioni, di solito suddiviso per contea e disponibile con altre fonti di storia locale.\nNel 1986 la BBC lanci\u00f2 il BBC Domesday Project, progetto celebrativo con lo scopo di ricreare aggiornandola ai tempi moderni l'indagine originale. Dall'agosto 2006 il contenuto del libro \u00e8 disponibile online, con la traduzione inglese dall'originale latino. I visitatori del sito sono in grado ricercare un toponimo e visualizzare i dati relativi alla corte, paese, villaggio o citt\u00e0; \u00e8 anche possibile, a pagamento, il download della pagina originale.\nImportanza.\nL'importanza del \"Domesday Book\" per la comprensione storica del periodo in cui fu scritto \u00e8 immensa. Come ha affermato H. C. Darby, chiunque lo consulti \u00abnon pu\u00f2 che avere un moto di ammirazione per il pi\u00f9 antico registro pubblico d'Inghilterra, e probabilmente il pi\u00f9 notevole documento statistico nella storia europea. Il continente non offre documenti comparabili con questa dettagliata descrizione estesa su una cos\u00ec vasta parte di territorio. E il geografo, sfogliando le pagine, coi loro dettagli riguardo alla popolazione, ai terreni arabili, ai boschi, ai pascoli e alle altre risorse, non pu\u00f2 che esaltarsi di fronte alla gran massa di informazioni che scorrono di fronte ai suoi occhi.\u00bb Ancora, come nota l'autore del relativo articolo dell'undicesima edizione dell\"Encyclop\u00e6dia Britannica\", \u00abper il topografo, come per il genealogista, la sua importanza \u00e8 fondamentale, non solo perch\u00e9 contiene la prima indagine su ogni citt\u00e0 o corte, ma poich\u00e9 fornisce, nella maggioranza dei casi, elementi per la loro successiva evoluzione\u00bb.\nD'altro canto, Darby sottolinea che \u00abquando questa grande messe di dati viene esaminata pi\u00f9 da vicino, nascono perplessit\u00e0 e difficolt\u00e0\u00bb. Un primo problema sta nel fatto che i funzionari che compilarono questo documento \u00aberano esseri umani, spesso dimentichi o confusi\u00bb. L'uso dei numerali romani port\u00f2 anch'esso a frequenti errori: \u00abChiunque [oggi] tenta un esercizio aritmetico servendosi dei numerali romani ben presto si trova alle prese con le medesime difficolt\u00e0 che gli impiegati ebbero di fronte [allora]\u00bb. Ma pi\u00f9 importanti sono le numerose omissioni e ambiguit\u00e0 nella presentazione del materiale. Darby cita dapprima il commento di Frederic William Maitland in calce alla sua compilazione di tavole statistiche a partire dal materiale del \"Domesday\" (\u00absi ricordi che, per come stanno le cose, due esperti potrebbero effettuare la somma dei terreni di una determinata contea e giungere a risultati assai diversi, in quanto partirebbero da opinioni differenti riguardo al significato di certe formule non rare\u00bb, poi, dopo aver aggiunto che \u00abogni contea presenta peculiari problemi\u00bb, Darby ammette che \u00absarebbe pi\u00f9 corretto parlare non della \"geografia dell'Inghilterra del Domesday\", quanto piuttosto della \"geografia del Domesday Book\". Le due cose non sarebbero identiche, e quanto la realt\u00e0 di allora fosse vicina al risultato dell'indagine non lo sapremo mai\u00bb."}
{"id": "1405379", "revid": "767487", "url": "https://it.wikipedia.org/wiki?curid=1405379", "title": "Alfredo Cucco", "text": "Cucco \u00e8 stato deputato del Regno, membro del Gran Consiglio del Fascismo, sottosegretario alla Cultura popolare nella Repubblica Sociale Italiana e deputato della Repubblica, eletto nelle liste del Movimento Sociale Italiano.\nFu uno dei luminari dell'oculistica italiana e docente di Clinica oculistica all'universit\u00e0 di Palermo, curando diverse pubblicazioni scientifiche.\nBiografia.\nLa formazione nazionalista.\nNel 1914 Cucco fond\u00f2 la sezione dell'Associazione Nazionalista Italiana di Castelbuono entrando in contatto con l'intellettuale Giovanni Borgese, fratello del poi celebre scrittore Giuseppe Antonio Borgese.\nSia Borgese che Cucco presero parte alla prima guerra mondiale, Cucco come Tenente medico ritorn\u00f2 a Palermo nel 1918. Essendo Borgese caduto in guerra, Cucco assunse la guida del partito nazionalista di Palermo.\nMedico oculista, fu nel 1922 libero docente di Oftalmologia nel 1922 all'universit\u00e0 Sapienza di Roma.. Nel 1923 a Palermo divenne direttore del \"sanatorio per gli occhi Giuseppe Cirincione\", oftalmologo di cui era stato allievo.\nNel 1919 aveva fondato insieme all'avvocato Stefano Rizzone Viola, il settimanale \"La Fiamma Nazionale\" di cui divenne direttore e che il 20 novembre 1920 divenne semplicemente \"La Fiamma\". Cucco scrisse articoli principalmente incentrati sulla lotta al bolscevismo e al Partito Socialista Italiano che era \"la prima forza brutalmente antinazionale\". Alle elezioni politiche italiane del 1919 sia i nazionalisti che i fascisti in Sicilia non presentarono alcuna lista e Cucco spieg\u00f2:\nCiononostante Cucco, pur mantenendosi critico nei confronti di tutti gli esponenti politici riconobbe una certa autorevolezza a Finocchiaro Aprile e Vittorio Emanuele Orlando e Giuseppe Lanza Branciforte che considerava comunque vicini alle istanze nazionaliste. Pertanto dopo la vittoria alle elezioni della sinistra e la recrudescenza delle violenze del biennio rosso Cucco ricerc\u00f2 un'alleanza con il partito di Orlando, che a Palermo era uscito vincitore, in nome della creazione di blocco nazionale. Alle elezioni amministrative di Palermo, nonostante la contrariet\u00e0 di una parte dei nazionalisti Cucco ottenne che alcuni fossero egualmente inseriti nella lista elettorale di orientamento liberale Unione palermitana del candidato sindaco Giuseppe Lanza di Scalea. I nazionalisti ottennero l'elezione di tre consiglieri comunali. Nel frattempo Cucco strinse alleanza con Pietro Lanza di Scalea, fratello del nuovo sindaco che guidava il Partito agrario siciliano.\nIl 23 gennaio 1921 Cucco divenne ufficialmente segretario regionale del Partito nazionalista al posto di Stefano Rizzone Viola.\n\"La Fiamma\" in particolare, con la nascita di un ampio fronte politico che includeva fascisti e nazionalisti, s'impegn\u00f2 nell'isolare gli elementi trasformisti e mafiosi dalla societ\u00e0 che potevano infiltrarvisi.\nL'adesione al fascismo e l'attivit\u00e0 politica.\nNell'aprile 1923 con la fusione dei nazionalisti con il Partito Nazionale Fascista Cucco divenne federale provinciale della nuova compagine. Fu dal 1924 membro della Direzione nazionale del Partito Nazionale Fascista, e membro del Gran Consiglio del Fascismo. Fu quindi eletto alla Camera dei deputati nel 1924 nel listone fascista battendo lo stesso Vittorio Emanuele Orlando. In occasione proprio delle elezioni politiche del 1924 molti elementi mafiosi approfittarono per infiltrare il PNF o addirittura fondando delle nuove sezioni cittadine e lo stesso Cucco non pot\u00e9 fare nulla per impedirlo. La Lista Nazionale, un cartello elettorale di cui facevano parte il Partito Nazionale Fascista, la ormai sciolta Associazione Nazionalista Italiana e la maggioranza degli esponenti liberali e democratici, in Sicilia aveva ottenuto un clamoroso successo ottenendo circa il 70% dei consensi.\nQuindi fu segretario federale del PNF di Palermo dal 1925 al 1927.\nLa lotta alla mafia.\nA Roma Cucco si fece propugnatore di un fascismo non violento dato che in Sicilia non \"esisteva un bolscevismo da combattere\", ma avversario di \"tutto un vecchio mondo fatto di politica faziosa e personale, basato su cricche e clientele senza luci di ideali n\u00e9 fede\". Dopo numerosi rinvii, nel maggio 1924, vinte le elezioni politiche del 1924 il Presidente del Consiglio Benito Mussolini, si rec\u00f2 in visita in Sicilia nel corso della quale venne per la prima volta a contatto con elementi mafiosi dell'isola e da quel momento decise che non avrebbe tollerato che esistesse uno \u00abstato nello\nstato\u00bb.\nCesare Mori prefetto di Trapani dal 1924 al preciso scopo di combattere la mafia, nell'ottobre 1925 divenne prefetto di Palermo con poteri estesi su tutta la regione.\nIl 1\u00ba gennaio 1926 inizi\u00f2 l'assedio di Gangi, citt\u00e0 alla quale fu intimata la resa incondizionata. Quando Mori entr\u00f2 nella cittadina fu accompagnato da Cucco e insieme tennero un comizio nella piazza di Gangi nel corso del quale Cucco proclam\u00f2: \"Il Governo Nazionale vi libera dalle piovre che vi hanno avvelenato\".\nNel frattempo a Roma il segretario nazionale del PNF, Roberto Farinacci, cui Cucco era legato, era stato sostituito con il moderato Augusto Turati e Cucco perse cos\u00ec uno dei suoi principali sostenitori.\nLa stagione dei processi.\nPresto Cucco entr\u00f2 in polemica con il prefetto Cesare Mori, inviato da Mussolini in Sicilia per contrastare cosa nostra. Nel suo libro \"Con la mafia ai ferri corti\", pubblicato nel 1932, Cesare Mori ripercorse i passaggi che lo portarono allo scontro con Cucco.\nIl 7 agosto 1926 a Mori arriv\u00f2 un memoriale scritto da Roberto Paternostro, ex \"leader\" siciliano del Partito dei combattenti, in cui lanciava numerose e gravi accuse a Cucco. Secondo il memoriale di Paternostro, Cucco era implicato nell'apertura da parte della mafia di un sede a Misilmeri e di essere stato finanziato da Francesco Cuccia, il sindaco mafioso di Piana degli Albanesi.\nAllo stesso tempo, Paternostro tentava nel memoriale di proporsi come il difensore della legalit\u00e0 e del fascismo originario, screditando Cucco che veniva descritto come un nittiano che aveva aderito al fascismo solo per convenienza e che sempre era stato sprezzante nei confronti delle squadre d'azione e contrario alla confluenza del partito nazionalista nel Partito Fascista. Molte delle accuse di Paternostro erano evidentemente false. Cucco, infatti, era sempre stato un avversario irriducibile del nittismo e aveva in realt\u00e0 molto spinto per arrivare alla fusione del Partito Nazionalista con il PNF. Al memoriale Paternostro alleg\u00f2 anche una lettera che a suo dire era copia di una missiva inviata al segretario nazionale Turati, in cui diceva di avere collaborato con il Movimento italiano Impero e Lavoro (MIIL), che era stato sciolto per volere del federale Cucco. In realt\u00e0, il MIIL era stato sciolto dallo stesso Mori per aver aspramente criticato le operazioni antimafia e per essere costituito principalmente da pregiudicati. Paternostro ebbe ancora un incontro con degli esponenti del MIIL in cui tent\u00f2 inutilmente di convincerli a confermare le accuse a Cucco, ma la riunione fu spiata da un agente di polizia che rifer\u00ec a Mori.\nNel frattempo arrivarono contro Cucco altre accuse che sembrarono almeno in parte confermare le accuse di Paternostro. Da Roma giunse in Sicilia il deputato Ernesto Galeazzi, il quale commissari\u00f2 nel 1927 la federazione di Palermo con un triumvirato composto da Ugo Parodi di Belsito, Ignazio Patern\u00f2 di Spedalotto e Concetto Sgarlata. Il 28 novembre 1927 inizi\u00f2 il primo processo contro Cucco, con l'accusa di \"frode militare\" per aver permesso l'esonero militare a due giovani. Fin dall'inizio del processo fra i testimoni dell'accusa emersero varie contraddizioni. Al termine del processo l'accusa chiese la condanna di Cucco, mentre la difesa, senza aver consultato Cucco, chiese l'assoluzione per insufficienza di prove. Il 3 dicembre Cucco fu assolto per insufficienza di prove. Segu\u00ec il processo d'appello e il 6 maggio 1928 Cucco fu assolto con formula piena, inoltre la corte riconobbe la malafede degli accusatori.\nSulla scorta delle accuse mossegli, nel 1927 Cucco fu espulso dal PNF \"per indegnit\u00e0 morale\" e sottoposto a processo con l'accusa di aver ricevuto denaro e favori dalla mafia. Secondo il castello accusatorio, Cucco sarebbe stato vicino alla famiglia mafiosa Termini di San Giuseppe Jato, i quali, arrestati per numerosi reati, sarebbero stati difesi da Cucco. Sempre secondo l'accusa i Termini avrebbero ripagato l'aiuto con grossi finanziamenti economici. Un rapporto simile avrebbe legato Cucco anche al sindaco di Piana dei Greci Francesco Cuccia.\nIl 28 novembre 1927 l'autorit\u00e0 giudiziaria present\u00f2 contro Cucco ventisette capi d'accusa e la Camera dei deputati diede l'autorizzazione a procedere.\nLa vicenda giudiziaria si concluse il 9 aprile 1931, quando la Procura in corte d'Assise chiese il proscioglimento da tutte le accuse \"perch\u00e9 i fatti non sussistono\". Il 3 giugno Cucco ottenne l'assoluzione con formula piena.\nIn quegli anni Cucco si dedic\u00f2 esclusivamente alla professione medica.\nLa riabilitazione nel PNF.\nRientr\u00f2 nel partito solo nel 1937 e nel 1939 torn\u00f2 a Montecitorio, come consigliere nazionale della Camera dei Fasci e delle Corporazioni.\nNell'aprile del 1943 Mussolini lo nomin\u00f2 vicesegretario nazionale del PNF. Quindi ader\u00ec alla Repubblica Sociale Italiana, dove fu membro della direzione del Partito Fascista Repubblicano e commissario dell'Opera nazionale del dopolavoro e dal febbraio 1944 fu nominato Sottosegretario al ministero della Cultura popolare.\nDeputato nel dopoguerra.\nArrestato alla fine della guerra, fu processato dalla corte d'assise di Venezia e prosciolto nel gennaio 1947. Nel dicembre 1946 fu uno dei fondatori a Roma del Movimento Sociale Italiano e dal 1948 segretario regionale. Fu anche docente incaricato dal 1949 di Demografia generale e comparata, sempre all'Universit\u00e0 di Palermo.\nNel 1953 venne eletto alla Camera dei deputati nel collegio di Palermo per il MSI, rieletto ininterrottamente nella III (1958) e IV legislatura (1963). Di fatto quasi interruppe l'attivit\u00e0 parlamentare per un ictus che lo colp\u00ec negli ultimi mesi del 1963 e lo port\u00f2 alla morte nel 1968. Si batt\u00e9 in parlamento per l'istituzione nel 1958 del Ministero della Sanit\u00e0.\nFu il primo firmatario della proposta di legge per il conferimento della medaglia d'oro al valor militare alla citt\u00e0 di Palermo (legge 5 marzo 1963, n. 268)."}
{"id": "1405384", "revid": "2211568", "url": "https://it.wikipedia.org/wiki?curid=1405384", "title": "Aceto di miele", "text": "L'Aceto di miele \u00e8 un tipo di aceto che si ottiene per fermentazione acetica dell'idromele. Essendo l'idromele ritenuta la bevanda alcolica pi\u00f9 antica, l'aceto di miele \u00e8 probabilmente l'aceto pi\u00f9 antico al mondo. L'aceto era in effetti conosciuto gi\u00e0 dagli antichi Egizi, come prova un'iscrizione presente su un vaso egizio adibito appunto al contenimento di aceto. \nL'aceto di miele cadde in disuso dopo la scoperta della vite in quanto risult\u00f2 economicamente molto pi\u00f9 conveniente produrre aceto dal vino d'uva rispetto al miele. \nL'aceto di miele ha un sapore acidulo, colore dorato e intenso profumo, \u00e8 ricco di enzimi e sali minerali ed \u00e8 meno forte dell'aceto di vino.\nPreparazione.\nLa preparazione dell'aceto di miele inizia facendo fermentare molto lentamente dell'idromele diluito in acqua. Dosando opportunamente temperatura e aerazione si formano i batteri acetici, detti Acetobacter, che sono assai simili a quelli presenti nell'intestino umano. Questi batteri in presenza di aria ossidano l'etanolo contenuto nel liquido fermentato, trasformandolo in acido acetico\nTipicamente l'aceto di miele non viene pastorizzato, in questo modo gli enzimi ed i batteri rimangono vivi.\nUso in cucina.\nL'aceto di miele pu\u00f2 essere utilizzato in cucina in vari modi:\nMedicina.\nPer le sue caratteristiche biochimiche l'aceto di miele pu\u00f2 essere usato per combattere alcune sintomatologie."}
{"id": "1405403", "revid": "33751", "url": "https://it.wikipedia.org/wiki?curid=1405403", "title": "Coppa Libertadores 1973", "text": "La Coppa Libertadores 1973 fu la 14\u00aa edizione della massima competizione calcistica per club sudamericana.\nSeconda Fase.\nLe vincitrici dei 5 gruppi precedenti assieme ai campioni uscenti dell'Independiente sono divise in due gruppi, le cui vincenti vanno in finale."}
{"id": "1405417", "revid": "1776051", "url": "https://it.wikipedia.org/wiki?curid=1405417", "title": "Alfonso Visocchi", "text": "Biografia.\nFu deputato e senatore del Regno d'Italia.\nEsponente di una nota \"\u00e9lite\" di Terra di Lavoro che aveva rilevanti interessi sia nell'agricoltura che nel settore industriale, avendo peraltro avviato anche una florida cartiera ad Atina, venne eletto alla Camera dei deputati del collegio di Cassino nella IX legislatura e, ininterrottamente, dalla XII legislatura alla XIX legislatura.\nParticolarmente assiduo nei lavori assembleari, si occup\u00f2 spesso, dai banchi parlamentari, con mozioni e interrogazioni, di tematiche a carattere economico-finanziario, tecnico e sociale. Per la sua competenza, fu pi\u00f9 volte prescelto come relatore sul bilancio relativo al Ministero dell'Agricoltura, Industria e Commercio. Fu tra i relatori della Sottogiunta parlamentare d'inchiesta sulle condizioni dei contadini nelle province meridionali e nella Sicilia.\nPer sostenere l'economia atinate e della Val di Comino in generale, si fece promotore su scala provinciale e nazionale di un progetto di collegamento ferroviario fra Cassino, Atina e Sora, i cui tentativi, peraltro vani, monopolizzarono i circondari interessati, quelli di Cassino e Sora appunto, per almeno un trentennio."}
{"id": "1405438", "revid": "834", "url": "https://it.wikipedia.org/wiki?curid=1405438", "title": "Aglio montano", "text": ""}
{"id": "1405443", "revid": "110157", "url": "https://it.wikipedia.org/wiki?curid=1405443", "title": "Playas de Rosarito", "text": "Playas de Rosarito \u00e8 uno dei 5 comuni dello stato messicano della Bassa California ed \u00e8 il pi\u00f9 giovane essendo stato creato ufficialmente il 29 giugno 1995. Le sue coordinate sono 32\u00b021'N 117\u00b003'W. Confina a nord e a est con il municipio di Tijuana; a sud con il comune di Ensenada; e a ovest con l'Oceano Pacifico.\nIl comune conta 90.668 abitanti secondo il censimento del 2010 e si estende su una superficie di 513,32 km\u00b2.\nLocalit\u00e0 principali.\nIl comune di Playas de Rosarito conta oltre 380 localit\u00e0. Le localit\u00e0 urbane, con le relative popolazioni al 2010, sono:\nLe localit\u00e0 rurali sopra i 1000 abitanti sono:"}
{"id": "1405451", "revid": "1442080", "url": "https://it.wikipedia.org/wiki?curid=1405451", "title": "Classe Mariscal Sucre", "text": "Le fregate venezuelane della Classe Mariscal Sucre sono sei unit\u00e0 missilistiche tipo Lupo che il Venezuela ordin\u00f2 ai cantieri italiani il 24 ottobre 1975 e costruite tra il 1976 e il 1979 entrarono in servizio tra il 1980 e il 1982. Sono simili alle unit\u00e0 peruviane eccetto qualche modifica all'elettronica e con motori diesel 8.000 hp leggermente pi\u00f9 potenti delle altre \"Lupo\". Delle sei unit\u00e0, quattro sono state costruite a Riva Trigoso e due, \"General Urdaneta\" e \"General Sal\u00f3m\", ad Ancona.\nQueste unit\u00e0 hanno partecipato ad importanti esercitazioni navali ed in particolare sono state, nel corso degli anni, protagoniste dell'esercitazione multinazionale UNITAS.\nModernizzazione.\nLe prime due unit\u00e0 della classe, \"Mariscal Sucre\" e \"Almirante Bri\u00f3n\" sono state rimodernate tra il 1998 ed il 2002 presso gli stabilimenti Ingalls Shipbuilding di Pascagoula nel Mississippi, gli stessi dove sono state costruite molte unit\u00e0 della US Navy tra cui 12 cacciatorpediniere della Classe Arleigh Burke.\nL'accordo per la modernizzazione delle due unit\u00e0 venne sottoscritto con il cantiere americano nel luglio 1992, ma il contratto definitivo che ammontava a 315 milioni di dollari venne firmato nel 1997.\nLe modifiche hanno riguardato la totale revisione dello scafo, la sostituzione dei motori diesel di propulsione, la modernizzazione delle turbine a gas, la sostituzione del sistema di controllo dell'apparato propulsore, la sostituzione dei gruppi elettrogeni, un nuovo radar di navigazione, nuovo sonar a scafo, nuovi sistemi elettronici che hanno ammodernato il sistema di comando e controllo migliorando notevolmente il livello di automazione e consentendo di ridurre l'equipaggio da 185 a 131 uomini. Per le altre unit\u00e0, attualmente in fase di ammodernamento nei cantieri di Puerto Cabello in Venezuela, i lavori di ammodernamento hanno subito notevoli ritardi, prima per motivi finanziari e successivamente per la rottura dei rapporti bilaterali tra Venezuela e Stati Uniti.\nLe unit\u00e0 sulle quali sono stati eseguiti i lavori sono ora dotate di motori diesel MTU 20V 1163, del nuovo radar di sorveglianza e ricerca aerea Elta EL/M-2238 Star 3D, dei sistemi Elisra ESM NS 9003 ed ECM NS 9005 e del sistema di combattimento Elbit ENTCS 2000. I lanciatori SCLAR sono stati sostituiti da lanciatori Mk 137 da 130mm, cos\u00ec come il sonar che nella nuova configurazione \u00e8 il Northrop Grumman SQS-53C montato sullo scafo. Le navi sono equipaggiate del sistema di navigazione Sperry marine MK 39 e del sistema di comunicazione integrato DRS Technologies \"SHI NCOM 2100\"."}
{"id": "1405453", "revid": "1745361", "url": "https://it.wikipedia.org/wiki?curid=1405453", "title": "Climeno", "text": ""}
{"id": "1405454", "revid": "709565", "url": "https://it.wikipedia.org/wiki?curid=1405454", "title": "Iturea", "text": "Iturea \u00e8 il nome greco della provincia derivato dal nome biblico Jetur, che rappresentava un figlio di Ismaele della Genesi. Il nome della regione \u00e8 menzionato solo una volta nella Bibbia, mentre tra i contemporanei il nome del popolo degli Iturei \u00e8 tradotto in greco: \u1f38\u03c4\u03bf\u03c5\u03c1\u03b1\u1fd6\u03bf\u03b9.\nStoria.\nPrima dei Romani.\n\u00c8 menzionata come una delle trib\u00f9 sottomesse da Davide, re degli Ebrei, ed ancora da Strabone, Plinio il Vecchio, Giuseppe Flavio ed altri. Essi ritenevano che fosse una trib\u00f9 di origine araba, conosciuta dai Romani come un popolo di predatori, ma anche apprezzato per la grande abilit\u00e0 dei suoi arcieri.\nL'Iturea si trovava secondo Giuseppe Flavio, a nord della Galilea, mentre nel 105 a.C. Aristobulo I, avendo sconfitto gli Iturei, annesse parte di questo paese alla vicina Giudea, imponendo loro la religione ebraica. Strabone include i territori dell'Iturea nel regno di Tolomeo, che regn\u00f2 dall'85 al 40 a.C.\nRoma in Oriente.\nA Tolomeo successe il figlio, Lisania, chiamato da Cassio Dione Cocceiano \"Re degli Iturei\". Nel 23 a.C. la Iturea con le province limitrofe cadde nelle mani di un certo Zenodoro. Tre anni pi\u00f9 tardi, alla morte del re Zenodoro, Augusto dava la Iturea ad Erode il Grande, che a sua volta la diede al figlio Erode Filippo.\nParte della Iturea si trovava nella regione dei monti del Libano, come ci viene confermato da un'iscrizione del 6 d.C., nella quale un certo \"Q.\u00c6milius Secundus\" fu inviato dall'allora governatore di Galazia e Panfilia, Publio Sulpicio Quirinio, contro gli Iturei del Libano. Nel 38 Caligola diede in dono la Iturea ad un certo Soemo, che \u00e8 chiamato da Cassio Dione Cocceiano e da Cornelio Tacito \"Re degli Iturei\".\nDopo la morte di Soemo, avvenuta nel 49, il suo regno fu incorporato nella provincia di Siria.\nCoorti ausiliarie nell'esercito romano.\nCon la definitiva sottomissione ed alleanza di questa regione dell'antico Libano all'Impero romano, la popolazione degli Iturei inizi\u00f2 a fornire truppe ausiliarie all'esercito romano:\nCohors VI Ituraeorum \u00e8 ricordata in una lapide - dell'anno 136 d.C. - del tempio egizio di Dakka, secondo la testimonianza di G. B. Belzoni, \"Viaggi in Egitto e Nubia\", Milano 1825, I, p.\u00a0155."}
{"id": "1405460", "revid": "834", "url": "https://it.wikipedia.org/wiki?curid=1405460", "title": "Steve Jolin", "text": ""}
{"id": "1405468", "revid": "1318658", "url": "https://it.wikipedia.org/wiki?curid=1405468", "title": "Coppa del Danubio", "text": "Nel 1958 venne organizzata una seconda edizione sostitutiva non ufficiale della Coppa Mitropa, denominata Coppa del Danubio. Venne vinta dagli iugoslavi della Stella Rossa."}
{"id": "1405474", "revid": "124316304", "url": "https://it.wikipedia.org/wiki?curid=1405474", "title": "Coppa Mitropa 1959", "text": "La Coppa Mitropa 1959 fu la diciottesima edizione del torneo e venne vinta dagli ungheresi dell'Honv\u00e9d."}
{"id": "1405477", "revid": "512653", "url": "https://it.wikipedia.org/wiki?curid=1405477", "title": "Robert Palmer", "text": "Il suo stile \u00e8 un pop rock sofisticato dalle contaminazioni R&amp;B e soul che non disdegna la presenza di arrangiamenti elettronici.\nBiografia.\nRobert Palmer nacque nello Yorkshire e crebbe a Malta, e inizi\u00f2 la sua carriera musicale durante gli anni 1960, quando si un\u00ec al gruppo amatoriale The Mandrakes, coltivando intanto il suo interesse per l'R&amp;B. Sul finire del decennio entr\u00f2 a far parte degli Alan Bown Set, di cui divenne uno dei leader. Nei primi anni 1970 fu nel complesso jazz rock Dada, poi rinominato Vinegar Joe, che abbandon\u00f2 dopo un paio di anni per iniziare la carriera solista. Negli Stati Uniti registr\u00f2 il suo primo album \"Sneakin' Sally Through the Alley\". L'anno successivo usc\u00ec il suo secondo lavoro \"Pressure Drop\". Nel 1976 pubblic\u00f2 \"Some People Can Do What They Like\" e subito dopo si trasfer\u00ec a Nassau (Bahamas) per scrivere nuove canzoni. Nel 1978 registr\u00f2 \"Double Fun\", dal quale venne tratto il singolo \"Every Kinda People\", che entr\u00f2 nelle classifiche americane ed europee.\nNel 1979 a Nassau pubblic\u00f2 \"Secrets\" e, sempre a Nassau, l'anno dopo incise l'album \"Clues\" avvalendosi della collaborazione di Gary Numan. Da questo album venne tratto il singolo \"Johnny and Mary\", il cui videoclip venne messo in onda il giorno di debutto di MTV, il 1\u00ba agosto 1981.\nIl successivo \"Maybe It's Live\" (1980) contiene sei tracce registrate dal vivo al londinese Dominion Theatre e quattro inediti fra cui una cover di \"Some Guys Have All the Luck\" dei Persuaders, che raggiunse la top 20. Palmer fu anche ospite al trentunesimo Festival di Sanremo (1981).\nOltre \"Johnny and Mary\", fra i suoi singoli pi\u00f9 famosi si possono ricordare \"Some People Can Do What They Like\", \"Addicted to Love\" (1986) e \"I Didn't Mean to Turn You On\". Da ricordare inoltre la collaborazione con il supergruppo Power Station, ove figuravano Bernard Edwards e Tony Thompson degli Chic, e Andy e John Taylor dei Duran Duran. Molto conosciuta \u00e8 anche la sua interpretazione di \"Mercy Mercy Me (The Ecology Song)/I Want You\", dall'album \"Dont't Explain\" (1990).\nGli album in studio pubblicati a partire da \"Heavy Nova\" (1988), a eccezione del conclusivo \"Drive\", vennero registrati tutti a Milano e Peschiera Borromeo.\nReduce da una tourn\u00e9e per promuovere il suo album \"Drive\", Palmer mor\u00ec a Parigi nel 2003 all'et\u00e0 di 54 anni in seguito a un attacco cardiaco. \u00c8 sepolto a Lugano, ove visse durante gli ultimi quindici anni della sua vita."}
{"id": "1405478", "revid": "1305772", "url": "https://it.wikipedia.org/wiki?curid=1405478", "title": "Arpalice", "text": ""}
{"id": "1405479", "revid": "767487", "url": "https://it.wikipedia.org/wiki?curid=1405479", "title": "Assault on Precinct 13", "text": "Assault on Precinct 13 \u00e8 un film franco-statunitense del 2005 diretto da Jean-Fran\u00e7ois Richet.\nLa pellicola \u00e8 un remake di \"Distretto 13 - Le brigate della morte\", film del 1976 diretto da John Carpenter.\nTrama.\nAlla vigilia di Capodanno, il sergente Jake Roenick, comandante del 13\u00ba Distretto di Polizia di Detroit, il suo agente Joseph O'Hara e la sua segretaria Iris Ferry sono gli unici a occupare il Distretto e Roenick deve fronteggiare una vera battaglia. A causa del maltempo, alcuni detenuti in trasferimento, tra cui il boss del crimine Marion Bishop, vengono trasferiti proprio nel 13\u00ba Distretto. Ma, all'improvviso il distretto viene attaccato da alcuni criminali e Roenick cerca di collaborare con Bishop e gli altri detenuti per sopravvivere."}
{"id": "1405483", "revid": "71433", "url": "https://it.wikipedia.org/wiki?curid=1405483", "title": "Assault on precinct 13", "text": ""}
{"id": "1405484", "revid": "729019", "url": "https://it.wikipedia.org/wiki?curid=1405484", "title": "Castello di Schiedberg", "text": "Il castello di Schiedberg fu una fortificazione, oggi in rovina, eretta presso Sagogn, nel Canton Grigioni, in Svizzera. Sorgeva su una collina che domina la valle di Foppa dove ora le rovine sono nascoste da una fitta boscaglia.\nStoria.\nLa fortificazione si erge strategicamente a ridosso della Ruinaulta, una valle trasversale al Reno attraversata da un fiume che nei secoli ha scavato profondi canyon nella roccia, e che rappresenta una barriera naturale lungo la strada che dal Lucomagno porta a Coira. Per lo stesso motivo il sito era probabilmente utilizzato quale fortezza gi\u00e0 dai Reti (che lo chiamavano \"Patnal\") nel 1500 a.C. e, successivamente, anche dai Romani a partire dal 15 a.C. Il testamento del Vittoride Tello riferisce della costruzione indicando espressamente il termine castello gi\u00e0 nel 765 ed \u00e8 probabile che per i secoli successivi Schiedberg rappresentasse l'esempio di costruzione militare pi\u00f9 imponente della Surselva.\nA partire dal 1137, con Chuno De Segannio (Chuno da Sagogn), il castello divenne la dimora dei locali signori feudali. La tradizione orale del paese tramanda che il Schiedberg fu distrutto nel 1352 a seguito dei conflitti tra i Von Belmont (signori di Flims e casato dominante nella regione) e i Von Werdenberg. \u00c8 probabile che il Schiedberg sia stato parzialmente raso al suolo durante la battaglia di Mundaun (avvenuta quello stesso anno alle pendici dell'omonimo monte) che mise di fronte un'armata capitanata da Walther Von Belmont (formata da sudditi di Flims, della Foppa e della Val Lumnezia) ai cavalieri di Rudolf III da Monfort-Feldkirch.\nLa vittoria dei Belmont riesce a contenere le mire espansionistiche dei Von Werdenberg nella regione.\nNegli anni sessanta, grazie a scavi archeologici nella zona, la struttura fu parzialmente riportata alla luce. In questa circostanza furono inoltre scoperte, sulla collina adiacente, le fondamenta di una chiesa risalente al 760 circa (menzionata a sua volta nel gi\u00e0 citato testamento di Tello). La chiesa, riservata probabilmente all'uso esclusivo dei signori feudali, era intitolata a san Colombano e disponeva di un coro a ferro di cavallo.\nSecondo gli studiosi che parteciparono agli scavi \u00e8 probabile che il fulcro originario del comune di Sagogn si trovasse proprio su questa collina, fosse dotato di un sistema d'irrigazione e fosse collegato al castello."}
{"id": "1405486", "revid": "123858070", "url": "https://it.wikipedia.org/wiki?curid=1405486", "title": "Somateria mollissima", "text": "L'edredone comune (Somateria mollissima []) \u00e8 una grande anatra marina appartenente alla famiglia degli Anatidi.\nDescrizione.\nL'edredone comune \u00e8 caratteristico per la sua forma corpulenta e per il suo grande becco a forma di zeppa. Il maschio \u00e8 inconfondibile, con il suo piumaggio bianco e nero e la nuca verde. La femmina \u00e8 un uccello bruno, ma nonostante questo si pu\u00f2 ancora distinguere da tutte le altre anatre, ad eccezione delle altre specie di edredoni, sulla base delle dimensioni e della forma della testa. La lunghezza del corpo \u00e8 compresa tra 50\u201371\u00a0cm. Il richiamo di quest'anatra \u00e8 un grazioso \"aa-uuu\". Questa specie \u00e8 spesso facilmente avvicinabile.\nI maschi delle razze europea, nordamericana orientale e asiatica/nordamericana occidentale si possono distinguere tra loro per piccole differenze nel piumaggio e per il colore del becco.\nDistribuzione e habitat.\n\u00c8 distribuita sulle coste settentrionali di Europa, Nordamerica e Siberia orientale. Nidifica nell'Artide e in alcune regioni temperate settentrionali, ma sverna un po' pi\u00f9 a sud, nelle zone temperate, dove pu\u00f2 formare stormi numerosi sulle acque costiere.\nBiologia.\nComportamento.\n\u00c8 stato provato recentemente che gli edredoni sono nidificatori cooperativi: le femmine di queste anatre collaborano tra di loro e si dividono il compito di allevare gli anatroccoli e nel gruppo ognuna di loro assume un ruolo distinto dopo un periodo di intensa socializzazione (\"negoziazione\").\nRiproduzione.\nIl nido dell'edredone viene costruito nei pressi del mare ed \u00e8 costituito dal celebre piumino di edredone, ricavato dal petto della femmina. Questo materiale caldo e soffice \u00e8 stato raccolto per molto tempo allo scopo di confezionare guanciali e trapunte, ma in epoca pi\u00f9 recente \u00e8 stato largamente rimpiazzato dal piumino di oche domestiche da allevamento e da materiali sintetici. Nonostante i guanciali o le trapunte di vero piumino di edredone costituiscano attualmente una rarit\u00e0, la raccolta di questo materiale viene ancora effettuata ed \u00e8 ecologicamente sostenibile, dal momento che viene fatta dopo che gli anatroccoli hanno lasciato il nido, con nessun danno, quindi, per questi uccelli.\nAd ogni stagione riproduttiva vengono deposte 4-7 uova.\nAlimentazione.\nQuesta specie si immerge alla ricerca di crostacei e molluschi, e il suo cibo preferito \u00e8 costituito dalle cozze, che ingoiano intere, senza frantumarle.\nConservazione.\n\u00c8 molto numeroso, con popolazioni di circa 1,5-2 milioni di uccelli sia in Nordamerica che in Europa, e un numero sconosciuto ancora pi\u00f9 grande popola la Siberia orientale (Handbook of the Birds of the World).\nUna colonia di edredoni particolarmente famosa vive sulle isole Farne, nel Northumberland, in Britannia. Questi uccelli sono stati oggetto di una delle prime leggi sulla protezione degli uccelli mai emanate, quella stabilita da San Cutberto nell'anno 676. Qua nidificano ancora ogni anno circa 1000 coppie. Dal momento che San Cutberto \u00e8 il santo patrono del Northumberland, \u00e8 naturale che l'edredone sia stato scelto come uccello emblema della contea; in quell'area questi uccelli vengono ancora spesso indicati come anatre di Cuddy, essendo \"Cuddy\" la forma familiare di \"Cuthbert\".\nL'edredone comune \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA)."}
{"id": "1405489", "revid": "56620", "url": "https://it.wikipedia.org/wiki?curid=1405489", "title": "Achille Visocchi", "text": "Fu agricoltore e industriale, e anche deputato, senatore e ministro del Regno d'Italia.\nBiografia.\nNato il 6 aprile 1863 ad Atina, presso Frosinone, da Francesco Visocchi e Maddalena Serafini, esponenti di una famiglia \"\u00e9lite\" di Terra di Lavoro, con rilevanti interessi tanto nell'agricoltura quanto nel ramo industriale, disponendo tra l'altro sin dal 1844 di una cartiera ad Atina, si spos\u00f2 con Anna Martire, figlia dell'ingegnere Gaetano Martire.\nLaureato in giurisprudenza, si dedic\u00f2 dapprima alla carriera industriale e agraria, poi a quella politica, venendo eletto deputato consecutivamente dalla XXI alla XXVII legislatura del Regno d'Italia, cio\u00e8 dal 1900 al 1929. \nRicopr\u00ec le carica di sottosegretario di Stato sia ai Lavori Pubblici nei due ministeri Salandra (1914-1916) sia al Tesoro in quello Orlando (1917-1919). Ottenne la carica di ministro dell'Agricoltura nel Governo presieduto da Francesco Saverio Nitti. \nLa sua attivit\u00e0 parlamentare \u00e8 legata, in particolare, alla presentazione del decreto-legge 2 settembre 1919, n. 1633, noto anche come Decreto Visocchi, teso a favorire la concessione di propriet\u00e0 di terra ai contadini reduci dalla prima guerra mondiale.\nPassato al fascismo, Visocchi fu nominato senatore il 2 marzo 1929. Ritiratosi a vita privata dopo la caduta di Mussolini, mor\u00ec a Napoli l'8 febbraio 1945, a 83 anni. "}
{"id": "1405490", "revid": "1610933", "url": "https://it.wikipedia.org/wiki?curid=1405490", "title": "Edredone comune", "text": ""}
{"id": "1405491", "revid": "124323247", "url": "https://it.wikipedia.org/wiki?curid=1405491", "title": "Atalanta Bergamasca Calcio 1962-1963", "text": "Questa voce raccoglie le informazioni riguardanti lAtalanta Bergamasca Calcio nelle competizioni ufficiali della stagione 1962-1963.\nStagione.\nLa storica annata 1962-1963 \u00e8 ricordata dai tifosi orobici per l'affermazione in Coppa Italia, tuttora il pi\u00f9 importante trofeo vinto dalla societ\u00e0: dopo aver eliminato il Como, il Catania, umiliato il Padova ed il Bari, nella finale di Milano del 2 giugno 1963 la formazione bergamasca super\u00f2 nettamente il favorito (3-1) grazie a una tripletta di Angelo Domenghini.\nIn campionato i nerazzurri bergamaschi affidati all'allenatore Paolo Tabanelli si erano similmente ben comportati, ottenendo 34 punti e classificandosi con un lusinghiero ottavo posto, alla pari con Spal e Torino, nel torneo che ha laureato Campione d'Italia l'Inter con 49 punti davanti alla Juventus seconda con 45 punti ed al Milan terzo con 43 punti. Miglior marcatore stagionale atalantino \u00e8 stato il brasiliano Dino Da Costa autore di 15 reti delle quali 12 in campionato e 3 in Coppa Italia. A fine stagione gli atalantini ben figurarono anche in un torneo internazionale franco, italo e svizzero, la Coppa delle Alpi, dopo aver eliminato il Biel/Bienne, il Servette di Ginevra e l'Inter raggiunsero la finale, perdendola di misura contro la ."}
{"id": "1405493", "revid": "1728", "url": "https://it.wikipedia.org/wiki?curid=1405493", "title": "Arteria coronaria", "text": ""}
{"id": "1405497", "revid": "287204", "url": "https://it.wikipedia.org/wiki?curid=1405497", "title": "Rosarito", "text": "Playas de Rosarito, meglio nota come Rosarito, \u00e8 il capoluogo del comune di Playas de Rosarito, nello stato messicano di Baja California. A causa della sua vicinanza con la citt\u00e0 di Tijuana, \u00e8 considerata parte della conurbazione di Tijuana.\nGeografia fisica.\nClima.\nHa un clima mediterraneo, con scarse precipitazioni (300 mm di piogge, per lo pi\u00f9 invernali, raramente in primavera e autunno); febbraio \u00e8 il mese pi\u00f9 piovoso. Ha inverni freddi, con temperature medie di 18 \u00b0C e estati calde con temperature medie di 22 \u00b0C.\nOrigini del nome.\nIl nome Rosarito deriva da \"El Rosario\", nome che ha avuto alla fine del XVIII secolo. Prima di allora, la zona era abitata dagli indiani ed era chiamata Mission San Arcangelo de la Frontera. Pochi anni dopo il nome \u00e8 stato cambiato in El Rosario.\nSport.\nTra le attrazioni vi sono la pesca sportiva e le spiagge di surf. La zona di Puerto Nuevo attira un gran numero di visitatori. L\u00ec, durante l'anno, si tengono molti eventi sportivi tra cui tornei di beach volley e atletica leggera, gare di motocross e mountain bike, nonch\u00e9 gare di vela tradizionali.\nCalcio.\nRosarito ospita anche una squadra di calcio, attualmente militante nella terza categoria."}
{"id": "1405500", "revid": "124659812", "url": "https://it.wikipedia.org/wiki?curid=1405500", "title": "Sanctuary (manga)", "text": " \u00e8 un manga di Sho Fumimura e Ry\u014dichi Ikegami, pubblicato in Giappone fra il 1990 e il 1995. Nel 1996 ne fu anche tratto un OAV di 60 minuti. In Italia il manga \u00e8 stato inizialmente pubblicato dalla Granata Press fra il 92 e il 1993 nella rivista \"Zero Nippon Comix\", venendo per\u00f2 interrotto prima del termine della serie. Verr\u00e0 poi ristampato integralmente dalla Star Comics nel 2000 all'interno della collana \"Point Break\".\nTrama.\nAsami e Hojo sono due giovani giapponesi che dopo essere scampati alla guerra civile in Cambogia e aver fatto ritorno al loro paese hanno preso la decisione di cambiare e rinnovare il Giappone. L'obiettivo di un \"Giappone nuovo\" \u00e8 il loro \"Santuario\" e per riuscire a raggiungerlo i due intraprendono due carriere opposte ma parallele: Hojo entra nella yakuza, mentre Asami cerca di far strada in politica.\nLa storia parte con Hojo e Asami agli inizi della loro scalata: Hojo \u00e8 dirigente di una sezione del clan Yakuza di Kant\u014d della \"Lega Sagara\", mentre Asami \u00e8 segretario di un candidato del Partito liberale. Con una serie di mosse spregiudicate, e grazie all'aiuto del suo amico e compagno di clan Tokai, Hojo riesce a diventare presidente della \"Lega Sagara\" e a fare in modo che Asami ottenga una candidatura a un seggio in parlamento.\nNonostante i vecchi politici facciano di tutto per impedire la sua elezione, negandogli l'appoggio dei loro partiti, Asami riesce ugualmente ad arrivare in parlamento. Nel mentre Hojo d\u00e0 il via a una guerra fra clan per prendere il potere su tutta Kant\u014d. A cercare di fermare lo yakuza interviene il commissario Kyoko Ishihara, che per\u00f2 dopo averlo conosciuto si innamora di lui e del suo progetto di cambiare il Giappone.\nAsami inizia a muoversi all'interno del parlamento, facendo la conoscenza di Shinichiro Sengoku e Hidemaru Yoshikawa, due giovani deputati neo eletti come lui. I tre fanno amicizia, essendo accomunati dal medesimo scopo: togliere il potere al \"grande vecchio\" della politica, il corrotto segretario del partito liberale Isaoka. A loro si unisce anche il deputato Karya, presidente dell'associazione \"Anni '70\", ex-contestatore che si era piegato alle logiche del potere ma che dopo aver conosciuto Asami ricomincia a credere nei suoi vecchi ideali.\nHojo dopo aver conquistato Kant\u014d rivolge il suo sguardo a K\u014dbe, citt\u00e0 dove opera il pi\u00f9 potente clan yakuza del Giappone, i Sanou. La decisione di sfidare i Sanou si rivela per\u00f2 troppo audace, e Hojo viene ferito gravemente da Kou, yakuza di Hong Kong ed ex-alleato di Tokai, che vuole ucciderlo per ottenere i favori dei Sanou e rubare Kant\u014d a Hojo. L'attentato per\u00f2 non fa crollare il potere di Hojo ma al contrario gli fa guadagnare nuovi alleati. Kou, rendendosi conto di aver commesso un grave errore, decide di morire riguadagnandosi l'onore perduto andando a sfidare i Sanou da solo direttamente nella loro sede. \u00c8 l'inizio della riscossa di Hojo, che dopo essere guarito ottiene un'alleanza \"alla pari\" con Ibuki, il nuovo capo dei Sanou chiamato a sostituire il vecchio Ogata. I due clan ora sono uniti nel progetto per un \"nuovo Giappone\".\nAsami intanto, grazie ai contatti di Hojo, entra in possesso di alcuni documenti compromettenti\nche incastrano il segretario Isaoka in una storia di corruzione. Il potere del vecchio sembra sul punto di crollare, ma nonostante le prove schiaccianti contro di lui Isaoka riesce ad insabbiare il caso e a prepararsi per il contrattacco. Dopo aver scoperto il rapporto che lega Hojo e Asami infatti cerca di ricattare Asami minacciando di rivelare quanto scoperto alla stampa. Asami rifiuta il ricatto ed \u00e8 perci\u00f2 costretto a dimettersi da deputato dopo che la storia viene alla luce.\nL'occasione di rifarsi arriva per\u00f2 quasi subito: Ibuki costringe Isaoka ad indire nuove elezioni minacciando di rendere noti i finanziamenti dei Sanou ai membri del partito liberale e Isaoka accetta confidando in una vittoria che rafforzerebbe ulteriormente il suo potere. Al fianco di Asami si candida anche Hojo, una mossa che serve ad attirare l'attenzione della gente sulle elezioni e a cercare di portare alle urne anche l'enorme numero di astenuti (quasi il 50% degli aventi diritto) che potrebbero con il loro voto porre fine all'egemonia del partito liberale.\nDurante la campagna elettorale arriva per\u00f2 un'amara scoperta: Asami \u00e8 gravemente malato, un tumore causato dal napalm (con cui era entrato in contatto ai tempi della Cambogia) ha ormai devastato i suoi organi interni. Hojo \u00e8 sconvolto, anche perch\u00e9 Asami si \u00e8 ammalato al posto suo, per averlo sostituito in un lavoro svolto in una zona contaminata. Oltre a questo, anche la campagna elettorale inizia ad andare a rotoli quando la \"Lega Sagara\" di Hojo \u00e8 costretta a impugnare le armi ed a scontrarsi con un gruppo di dissidenti in Hokkaid\u014d (fra i quali l'ex-allievo di Tokai, Segawa) finanziati dalla mafia russa. Il popolo giapponese \u00e8 inorridito dalla violenza degli Yakuza e i consensi calano.\nProprio quando tutto sembra perduto, Segawa, in fin di vita dopo che i suoi alleati russi gli hanno sparato, esce allo scoperto rivelando davanti alle telecamere che dietro agli attacchi in Hokkaid\u014d c'era in realt\u00e0 il partito liberale, prima di morire in diretta. \u00c8 la molla che spinge gli indecisi a presentarsi alle urne e a consegnare una vittoria parziale ad Asami che per\u00f2 non ottiene la maggioranza in parlamento. Sar\u00e0 lo stesso Isaoka ad ammettere la propria sconfitta, nominando in pratica Asami suo erede.\nIl manga termina con Asami e Hojo, che hanno ormai raggiunto il loro \"Santuario\", nuovamente in Cambogia e seduti all'ombra di un enorme albero. Asami, visibilmente stanco chiede ad Hojo: \"Posso dormire ora?\" e si appoggia sulla sua spalla chiudendo gli occhi, mentre l'amico piange.\nMedia.\nManga.\nIl manga \u00e8 stato scritto da Sho Fumimura, disegnato da Ry\u014dichi Ikegami e serializzato dal 1990 al 1995 sulla rivista \"Big Comic Superior\" edita da Shogakukan. I vari capitoli sono stati poi raccolti in dodici volumi \"tank\u014dbon\" pubblicati tra il 30 novembre 1990 ed il 27 aprile 1995.\nIn Italia la serie \u00e8 stata inizialmente pubblicata da Granata Press dal 1992 al 1993 sulla rivista \"Zero Nippon Comix\" venendo per\u00f2 interrotta prima del termine della storia. Diversi anni dopo, Star Comics ha ripubblicato la serie integralmente all'interno della collana \"Point Break\" dal settembre 2000 all'agosto 2001.\nAnime.\nUn adattamento OAV dalla durata di 65 minuti diretto da Takashi Watanabe e prodotto dallo studio PASTEL, \u00e8 stato pubblicato in home video il 1\u00ba maggio 1996. La sceneggiatura \u00e8 stata affidata a Kenji Terada, il character design a Hidemi Kubo mentre la direzione artistica \u00e8 stata affidata a Hiroshi Kat\u014d. In Italia \u00e8 inedito.\nLive action.\nDal manga \u00e8 stato tratto anche un film live action diretto da Yukio Fuji e distribuito nel corso del 1995. In Italia \u00e8 inedito."}
{"id": "1405501", "revid": "122880", "url": "https://it.wikipedia.org/wiki?curid=1405501", "title": "I've got you under my skin", "text": ""}
{"id": "1405506", "revid": "640277", "url": "https://it.wikipedia.org/wiki?curid=1405506", "title": "Palla elastica", "text": "La palla elastica \u00e8 uno sport sferistico praticato in Italia.\nStoria.\nL'origine di questa specialit\u00e0 del pallone risale probabilmente agli antichi romani e il modo di giocare \u00e8 cambiato attraverso i secoli. Attualmente, in diverse zone d'Italia, la palla elastica si pratica prevalentemente secondo il regolamento originario della provincia di Lucca e della provincia di Brescia, mentre la variante che si praticava in provincia di Trento \u00e8 praticamente scomparsa.\nRegolamento.\nQuesta disciplina si gioca in sferisterio su campo lungo 75\u00a0m. con parete di appoggio, in muratura o legno, alta da 10 a 13\u00a0m. e le squadre che si affrontano hanno ciascuna 5 giocatori: un battitore, una spalla, tre terzini. Si deve colpire con una mano nuda la palla che \u00e8 quella da tennis privata dello strato di feltro. La partita si vince quando si totalizzano 6-7-9-11 giochi con due cacce: il numero dei giochi dipende dalle categorie. Il punteggio di ogni gioco \u00e8 questo: vince chi totalizza 4 punti (15, 30, 40, gioco. Come nel tennis sul 40 pari si va ai 2 vantaggi - \"sempio e zoek\" in Vallesabbia). Gli incontri sono diretti da un arbitro coadiuvato da due portatori di caccia. I campionati annuali sono: categoria A, categoria B, juniores fino 18 anni e giovanile fino 14 anni."}
{"id": "1405509", "revid": "125915164", "url": "https://it.wikipedia.org/wiki?curid=1405509", "title": "Poeta vate", "text": "Il poeta vate, o soltanto vate (dal latino \"vates\", \u00abindovino\u00bb, \u00abprofeta\u00bb o \u00abveggente\u00bb), \u00e8 un titolo attribuito a un poeta animato da spirito profetico o dotato di un'aura sacra, grazie al tono elevato delle sue opere o all'ispirazione civile. Vengono cos\u00ec definiti gli autori che cercano di interpretare e guidare i sentimenti delle masse di ogni epoca.\nStoria del termine.\nTale appellativo fu attribuito per la prima volta ad autori latini, impegnati nella ricerca dei valori perduti dell'antica romanit\u00e0, venuti a mancare durante il periodo di grande corruzione in cui vers\u00f2 Roma dall'et\u00e0 di Cesare in poi. La funzione di poeta-\"vates\", attribuita ad esempio a Lucrezio o ad Orazio, \u00e8 quella, secondo la concezione latina, di un poeta divinamente ispirato e quasi profetico, in grado di proporsi come guida della comunit\u00e0, impegnato attivamente per il ripristino di valori morali, ma anche filosofici come nel caso dello stesso Lucrezio, scomparsi o, a volte, considerati in alcuni casi nefasti, come la stessa dottrina epicurea.\nUna ripresa significativa di tale fenomeno si ebbe alla fine del Romanticismo, quando con il risorgere della poesia e del sentimentalismo poetico, in contrapposizione al periodo precedente del Neoclassicismo, in cui i sentimenti erano oscurati dal rigore e dall'ordine conferito dalla precisione dello studio e della ragione, i poeti cominciarono a sentire la necessit\u00e0 di aprirsi e rendersi interpreti del mondo, verso tutti coloro che avrebbero voluto apprezzarne i valori nascosti. \nPoeti guida si sono riscoperti autori del romanticismo tedesco, dello \"Sturm und Drang\" come Goethe, o anche contemporanei italiani dello stesso periodo come Foscolo, portatori dei nuovi ideali del Risorgimento. Foscolo, infatti, come ogni poeta vate si abbandonava completamente alle passioni e agli istinti. Anche Gabriele D'Annunzio si faceva chiamare poeta vate per le sue poesie con versi ricchi di musicalit\u00e0 e sentimento e per il suo grande culto della parola.\nAttribuzioni.\nNella storia della letteratura italiana, il titolo di \"vate\" \u00e8 stato associato a:"}
{"id": "1405510", "revid": "124317163", "url": "https://it.wikipedia.org/wiki?curid=1405510", "title": "Coppa Mitropa 1960", "text": "La Coppa Mitropa 1960 fu la ventesima edizione del torneo e venne vinta dall'Ungheria / MLSZ. Ognuno dei 5 Paesi partecipanti schierava 6 squadre di club e venne poi stilata una classifica per Stati: la vittoria non andava ad un singolo club, bens\u00ec alla federazione nazionale che otteneva pi\u00f9 punti."}
{"id": "1405512", "revid": "1997898", "url": "https://it.wikipedia.org/wiki?curid=1405512", "title": "Antonio Catrical\u00e0", "text": "Avvocato cassazionista, \u00e8 stato magistrato del Consiglio di Stato della Repubblica italiana, presidente dell'Autorit\u00e0 garante della concorrenza e del mercato, Sottosegretario di Stato alla Presidenza del Consiglio dei ministri con funzioni di segretario dello stesso durante il Governo Monti, Viceministro al Ministero dello sviluppo economico durante il Governo Letta. Il 30 giugno 2015 viene nominato presidente dell'OAM (Organismo per la gestione degli Elenchi degli Agenti in attivit\u00e0 finanziaria e dei Mediatori creditizi). Il 20 aprile 2017 \u00e8 stato nominato presidente di Aeroporti di Roma S.p.A. Il 18 febbraio 2021 viene nominato presidente dell'Istituto Grandi Infrastrutture (IGI).\nBiografia.\nLaureatosi con lode in giurisprudenza presso l'Universit\u00e0 di Roma \"La Sapienza\" a 22 anni, dove \u00e8 stato, peraltro, allievo di Pietro Rescigno, ha in seguito vinto il concorso in magistratura ordinaria, nonch\u00e9 superato l'esame di abilitazione da avvocato. Per due anni ha studiato economia, sociologia, storia e scienza dell'amministrazione presso l'Istituto Luigi Sturzo di Roma, ove \u00e8 stato allievo di Federico Caff\u00e8. Successivamente \u00e8 stato nominato per concorso consigliere e presidente di sezione del Consiglio di Stato della Repubblica italiana.\nHa pubblicato il libro \"L'esame di diritto civile\" (Maggioli Editore, 2010) in cui riporta il contenuto delle lezioni tenute al suo corso per la preparazione al concorso in magistratura, altri studi monografici e vari articoli.\nQuale professore a contratto nella facolt\u00e0 di Giurisprudenza dell'Universit\u00e0 degli Studi di Roma Tor Vergata ha insegnato diritto privato.\n\u00c8 stato presidente dell'Autorit\u00e0 garante della concorrenza e del mercato dal 9 marzo 2005 al 16 novembre 2011. Il 18 novembre 2010 era stato designato alla presidenza dell'Autorit\u00e0 per l'energia elettrica e il gas, carica alla quale ha rinunciato nove giorni dopo.\nIl 16 novembre 2011 \u00e8 stato nominato Sottosegretario di Stato alla Presidenza del Consiglio dei ministri con funzioni di segretario del Consiglio dal Presidente del Consiglio Mario Monti e dal Presidente della Repubblica.\nIl 2 maggio 2013 viene nominato Viceministro al Ministero dello sviluppo economico con il Ministro Flavio Zanonato nel Governo Letta con delega alle comunicazioni.\nNel mese di settembre 2014 viene candidato dal centrodestra alla carica di giudice della Corte costituzionale in sostituzione del giudice Luigi Mazzella di area centrodestra. Catrical\u00e0 viene sostenuto direttamente dal Presidente di Forza Italia Silvio Berlusconi, da Gianni Letta e Denis Verdini, superando la candidatura dell'ex Presidente della Commissione Affari Costituzionali della Camera e della Commissione d'inchiesta sul G8 di Genova Donato Bruno, sostenuto invece dai gruppi parlamentari del partito, specialmente dai senatori, dopo che sui due si erano divisi quasi equamente i voti del centrodestra nelle precedenti votazioni. Catrical\u00e0 viene candidato dal centrodestra in ticket con l'ex Presidente della Camera ed ex magistrato Luciano Violante per il centrosinistra, creando diversi malumori nel suo partito e nell'intera coalizione. Infatti, nella nona votazione sia Violante (446) sia Catrical\u00e0 (368) si fermano lontanissimi dal quorum dei 3/5 dei componenti (570) sottolineando cos\u00ec una netta spaccatura in Forza Italia con i 120 voti dati a Bruno. Dopo il primo voto Catrical\u00e0 ritira la propria candidatura.\nIl 28 ottobre 2014 Catrical\u00e0 comunica di avere dato le dimissioni da Presidente di Sezione del Consiglio di Stato della Repubblica Italiana per intraprendere la carriera di avvocato e fonda la Law Academy. Successivamente diviene partner dello Studio Lipani Catrical\u00e0 &amp; Partners.\nIl 30 giugno 2015 viene nominato presidente dell'OAM \"\u2013 Organismo per la gestione degli Elenchi degli Agenti in attivit\u00e0 finanziaria e dei Mediatori creditizi.\"\nIl 20 aprile 2017 viene nominato presidente della Societ\u00e0 ADR - Aeroporti di Roma S.p.A..\nIl 18 febbraio 2021 viene nominato presidente dell'Istituto Grandi Infrastrutture (IGI).\n\u00c8 stato anche professore di ruolo in diritto privato presso l'Universit\u00e0 telematica \"Pegaso\", nonch\u00e9 professore a contratto di diritto dei consumatori all'Universit\u00e0 LUISS Guido Carli.\nViene trovato morto per un colpo di pistola, presumibilimente suicida, nel suo appartamento romano il 24 febbraio 2021.\nVita privata.\nLa sorella Maria Catrical\u00e0 \u00e8 docente ordinario di Glottologia e Linguistica nell'Universit\u00e0 di Roma Tre. Ha insegnato anche nelle Universit\u00e0 per Stranieri di Siena e dell'Universit\u00e0 di Roma \"La Sapienza\". E' stato per diversi anni Programme Leader del Corso di Studi in Giurisprudenza della Link Campus University."}
{"id": "1405514", "revid": "767487", "url": "https://it.wikipedia.org/wiki?curid=1405514", "title": "Identit\u00e0 violate", "text": "Identit\u00e0 violate (\"Taking Lives\") \u00e8 un film del 2004, diretto da D.J. Caruso.\nLa pellicola \u00e8 tratta dal romanzo \"Ladro di vite\" di Michael Pye.\nTrama.\nAnni \u201880. Martin Asher e Matt Soulsby, due adolescenti, si incontrano casualmente su un pullman diretto in Canada. Il mezzo si guasta, cos\u00ec i due giovani dividono le spese del noleggio di un\u2019auto per proseguire il viaggio. Durante il tragitto uno pneumatico si fora; mentre Matt sta cambiando la ruota, Martin si rende conto di somigliare molto al nuovo amico: lo lancia sotto un'auto in arrivo, uccidendo sia lui che il guidatore; quindi assume l\u2019identit\u00e0 di Matt, indossando i suoi vestiti, prendendo con s\u00e9 la sua chitarra e allontanandosi a piedi cantando con una voce simile a quella della vittima.\nVent\u2019anni dopo, l\u2019investigatrice dell\u2019FBI Illeana Scott viene chiamata a Montreal dall\u2019ispettore LeClair, per un\u2019indagine su un serial killer che assume le identit\u00e0 delle sue vittime dopo averle uccise, cosa che gli ha consentito di agire indisturbato in tutto il Nord America. Illeana interroga James Costa, testimone oculare dell\u2019ultimo omicidio del killer. L\u2019uomo disegna un identikit dell\u2019assassino grazie al quale la polizia identifica un sospetto e fa irruzione nel suo appartamento; tuttavia al suo interno viene trovato un cadavere in decomposizione legato nella soffitta.\nNel frattempo Rebecca, la madre di Martin Asher, il quale era stato dichiarato morto al posto di Matt vent\u2019anni prima, si presenta dalla polizia dichiarando di aver visto suo figlio vivo su un tram diretto a Qu\u00e9bec. Questo porta alla riesumazione del cadavere e alla scoperta che il corpo \u00e8 di un\u2019altra persona: ci\u00f2 rende Martin il principale sospettato dei delitti del serial killer che assume le identit\u00e0 altrui. Rebecca racconta a Illeana che Martin era diventato mentalmente instabile in seguito alla morte del suo fratello gemello. Nell\u2019appartamento, Illeana scopre un passaggio segreto che conduce a una camera nascosta: qui viene attaccata dal serial killer, che tuttavia fugge prima che lei riesca a identificarlo.\nIlleana comprende che Martin sceglie le sue vittime per vivere una vita diversa dalla sua, e che James Costa \u00e8 il suo prossimo obiettivo: cos\u00ec decide di usarlo come esca per catturare il killer, ma il piano fallisce. Durante una mostra presso la sua galleria d\u2019arte James \u00e8 attaccato da un misterioso individuo, che gli agenti credono essere Martin; Illeana cerca di arrestarlo ma lui riesce a fuggire tra la folla. L\u2019F.B.I. dispone il trasferimento sotto copertura di James, ma l\u2019assalitore si ripresenta e uccide i poliziotti di scorta, scappando via con la vittima tenuta sotto tiro. Illeana si lancia all\u2019inseguimento e riesce a mettere in salvo James per poi indurre l\u2019auto dell\u2019assassino a schiantarsi ed esplodere.\nSentendosi finalmente al sicuro James e Illeana, che durante l\u2019indagine si sono molto avvicinati, passano una notte di sesso nella camera d\u2019hotel della donna, circondati da macabre fotografie di scene del crimine. Il giorno dopo, Illeana si sveglia coperta di sangue, ma subito si rende conto che durante il rapporto sessuale i punti di sutura che James ha dovuto applicare sulle ferite inflittegli dal killer si sono rotti.\nMentre James si reca in ospedale per farsi ricucire I punti, Illeana riceve una chiamata dall\u2019obitorio: chiamata a identificare il cadavere del presunto killer, Rebecca non \u00e8 stata in grado di riconoscere suo figlio, cos\u00ec Illeana deduce che quello non sia il vero Martin Asher, il quale ha scambiato nuovamente la propria identit\u00e0 con qualcun altro per sviare le indagini. Difatti, prima che possa raggiungerla, Rebecca viene avvicinata da James, che si rivela essere il vero Martin Asher. Prima che Illeana arrivi a salvarla, Martin uccide sua madre e scappa via.\nLa polizia comprende che l\u2019uomo che aveva assalito James/Martin era Christopher Hart, un tossicodipendente col quale l\u2019uomo era in debito per aver comprato da lui un\u2019opera d\u2019arte contrabbandata. Prima dell\u2019inseguimento in auto, James lo aveva ucciso e poi aveva simulato il rapimento. Inseguito dalla polizia e da Illeana, Martin assume una nuova identit\u00e0 e riesce a scappare in treno: l\u2019uomo telefona a Illeana e le promette di tornare da lei, prima di scomparire nel nulla. La donna ammette di aver avuto un rapporto sessuale consenziente con il serial killer, e per questo motivo viene sospesa dal servizio.\nSette mesi dopo, Illeana si \u00e8 ritirata a vivere in una fattoria isolata in Pennsylvania, incinta di due gemelli concepiti durante la notte di sesso con Martin. Questi un giorno la raggiunge e le propone di iniziare una nuova vita insieme come una vera famiglia, ma lei rifiuta. Furibondo, Martin la picchia e tenta di strangolarla, per poi rubarle dalle mani il paio di forbici che lei stava usando per difendersi e piantargliele nel ventre. Illeana, apparentemente ferita a morte, utilizza le stesse forbici per pugnalarlo al cuore. La donna si toglie la protesi addominale usata per fingere la gravidanza e poi spiega a un agonizzante Martin che i mesi appena trascorsi erano una trappola per catturarlo. Martin muore e Illeana telefona a LeClair per informarlo di avere appena ucciso il ricercato.\nAccoglienza.\nIl film ha ricevuto durante l'edizione dei Razzie Awards 2004 una nomination come Peggior attrice per Angelina Jolie."}
{"id": "1405530", "revid": "764903", "url": "https://it.wikipedia.org/wiki?curid=1405530", "title": "Depliant", "text": ""}
{"id": "1405537", "revid": "1573940", "url": "https://it.wikipedia.org/wiki?curid=1405537", "title": "Somateria fischeri", "text": "L'edredone dagli occhiali (Somateria fischeri ()) \u00e8 una grande anatra marina che nidifica sulle coste dell'Alaska e della Siberia nordorientale.\nDescrizione.\nL'edredone dagli occhiali, lungo 52\u201357\u00a0cm, \u00e8 leggermente pi\u00f9 piccolo dell'edredone comune. Il maschio \u00e8 inconfondibile, con il suo corpo nero, il dorso bianco e la testa giallo-verde con le grandi macchie circolari bianche intorno agli occhi che danno il nome a questa specie. Il richiamo del maschio \u00e8 un canto debole, e quello della femmina un duro gracidio.\nLa femmina \u00e8 di colore bruno intenso, ma nonostante questo si pu\u00f2 ancora distinguere da tutte le altre anatre ad eccezione delle altre specie di edredoni sulla base delle dimensioni e della struttura. Gli uccelli immaturi e i maschi adulti eclissati sono simili alla femmina.\nBiologia.\nIl nido viene edificato sulla tundra, nei pressi del mare, e vi vengono deposte 5-9 uova. Questa specie si immerge alla ricerca di crostacei e di molluschi. Sverna in stormi spesso enormi sui mari dell'Artide, lungo il margine della banchisa polare.\nConservazione.\nLa Lista rossa IUCN classifica \"Somateria fischeri\" come specie prossima alla minaccia di estinzione (\"Near Threatened\")."}
{"id": "1405539", "revid": "1610933", "url": "https://it.wikipedia.org/wiki?curid=1405539", "title": "Edredone dagli occhiali", "text": ""}
{"id": "1405549", "revid": "834", "url": "https://it.wikipedia.org/wiki?curid=1405549", "title": "Erich Schaerer", "text": ""}
{"id": "1405553", "revid": "767487", "url": "https://it.wikipedia.org/wiki?curid=1405553", "title": "Casting Crowns", "text": "I Casting Crowns sono una band di christian rock, vincitori di un Grammy Award e di un Dove Award nel 2007, il cui genere \u00e8 soft rock. Il gruppo \u00e8 stato creato da Mark Hall, responsabile del gruppo giovanile della First Baptist Church Downtown di Daytona Beach. Precedentemente la band suonava anche in un gruppo giovanile ad Atlanta in Georgia.\nMusica.\nEsordi.\nScoperti da Steven Curtis Chapman, leggenda della musica cristiana contemporanea, i Casting Crowns hanno ricevuto un contratto discografico e sono saliti alla ribalta nel 2003 con il loro album di debutto dal titolo \"Casting Crowns\". L'album \u00e8 diventato velocemente uno degli album di debutto pi\u00f9 venduti nella storia della musica cristiana. Il secondo disco, \"Lifesong\", venne pubblicato nel 2005 e raggiunse la nona posizione nella classifica Billboard. Entrambi gli album hanno ricevuto il disco di platino.\nGli album pi\u00f9 recenti.\nIl terzo lavoro della band \u00e8 intitolato \"The Altar and the Door\" e ha raggiunto al debutto la seconda posizione della classifica Billboard e la prima nella classifica Hot Christian Albums dopo la pubblicazione nell'agosto del 2007.\nL'album \"Come to the Well\" (2011) \u00e8 stato, nella settimana del suo debutto, il secondo album pi\u00f9 venduto negli Stati Uniti.\nSingoli.\nI Casting Crowns hanno avuto un enorme successo negli Stati Uniti. Al giorno d'oggi hanno pubblicato sette singoli che sono diventati numeri uno nelle varie classifiche di musica cristiana. Nel 2003 \"Voice of Truth\" \u00e8 rimasto per quattordici settimane al primo posto delle classifiche; \"Lifesong\" per nove settimane e \"Praise You In The Storm\" per sette. \"East to West\", primo singolo del nuovo album \"The Altar and the Door\" ha raggiunto il primo posto dopo sole sette settimane dalla pubblicazione.\nMinisterio.\nMark Hall, il leader dei Casting Crowns, definisce il loro lavoro come qualcosa di affine a quello che il mondo chiama \"predicare al coro\". In conformit\u00e0 con il \"grande mandato\" di Ges\u00f9, Hall descrive la loro musica come \"ministerio di discepolato\" (Vangelo di Marco )\nAttualmente i membri dei Casting Crowns sono ministri alla \"Eagle's Landing Baptist Church\" di McDonough, Georgia, dove la band suona durante i culti. Mark Hall conduce spesso la preghiera e il messaggio portato durante i mercoled\u00ec.\nCuriosit\u00e0.\nIl brano \"Who am I\", tratto dall'album Casting Crowns, in occasione del Super Show 2 \u00e8 stato interpretato dall'artista Choi Siwon, membro del gruppo musicale sudcoreano Super Junior."}
{"id": "1405555", "revid": "268447", "url": "https://it.wikipedia.org/wiki?curid=1405555", "title": "BMW 250", "text": ""}
{"id": "1405557", "revid": "767487", "url": "https://it.wikipedia.org/wiki?curid=1405557", "title": "Teorema di Floquet", "text": "Il teorema di Floquet \u00e8 relativo alle soluzioni delle equazioni di Maxwell e alle relazioni tra la velocit\u00e0 di gruppo, l'energia accumulata e il flusso di potenza. Tale teorema pu\u00f2 essere enunciato come segue: assumendo la direzione di propagazione lungo l'asse z, le soluzioni stazionarie dei campi elettrico e magnetico, relative a un singolo modo di propagazione in una struttura periodica (costituita da celle identiche di periodo L), hanno la propriet\u00e0 che i campi nelle celle adiacenti sono correlati a costanti moltiplicative complesse uguali per tutte le coppie di celle adiacenti, ossia:\nLa dimostrazione del teorema di Gaston Floquet pu\u00f2 essere ottenuta attraverso il teorema d'unicit\u00e0 secondo cui le soluzioni di campo elettromagnetico in due strutture a microonde che operano alla stessa frequenza possono differire solo per una costante moltiplicativa complessa che corrisponde fisicamente a due differenti livelli d'eccitazione."}
{"id": "1405558", "revid": "290209", "url": "https://it.wikipedia.org/wiki?curid=1405558", "title": "BMW 300", "text": ""}
{"id": "1405560", "revid": "304077", "url": "https://it.wikipedia.org/wiki?curid=1405560", "title": "Cesare Abbelli", "text": "Biografia.\nPoeta lirico appartenente alla corrente denominata marinismo, scrisse componimenti amorosi, anche di argomento morale, in cui faceva largo uso di figure retoriche."}
{"id": "1405566", "revid": "287204", "url": "https://it.wikipedia.org/wiki?curid=1405566", "title": "Etienne Pasquier", "text": ""}
{"id": "1405573", "revid": "61051", "url": "https://it.wikipedia.org/wiki?curid=1405573", "title": "Johann Friedrich von Brandt", "text": "Brandt nacque a J\u00fcterbog nel Brandeburgo e studi\u00f2 a Wittenberg e all'universit\u00e0 di Berlino. Nel 1831 venne nominato direttore del Dipartimento Zoologico all'Accademia delle Scienze di San Pietroburgo. Brandt promosse la raccolta degli animali della regione, molti dei quali non erano rappresentati nel museo. Iniziarono, allora, ad arrivare molti esemplari provenienti dalle spedizioni di Severtzov, Przhevalsky, Middendorff, Schrenck e Gustav Radde.\nDescrisse alcune specie di uccelli raccolte dagli esploratori russi della costa pacifica del Nordamerica, tra cui il cormorano di Brandt, il gabbiano tridattilo dalle zampe rosse e l'edredone dagli occhiali. Viene commemorato, inoltre, dal pipistrello di Brandt e dal riccio di Brandt."}
{"id": "1405574", "revid": "1543377", "url": "https://it.wikipedia.org/wiki?curid=1405574", "title": "Jiu jitsu brasiliano", "text": "Il Jiu-jitsu brasiliano (, \"Burajiru no j\u016bjutsu\"), spesso abbreviato nell'acronimo in lingua inglese BJJ (Brazilian jiu-jitsu), \u00e8 un'arte marziale, uno sport da combattimento e un metodo di difesa personale specializzato nella lotta ed in particolare in quella a terra. Non deve essere confuso con il suo predecessore giapponese \"J\u016bjutsu\" ma \u00e8 piuttosto assimilabile alla disciplina del Grappling.\nLa disciplina \u00e8 nata come appendice del kodokan j\u016bd\u014d negli anni venti del XX secolo, quando il maestro Mitsuyo Maeda insegn\u00f2 i fondamentali della lotta a terra (\"ne-waza\") ad allievi come Carlos Gracie e Luis Fran\u00e7a. Il Brazilian Jiu-Jitsu divenne poi un'arte a s\u00e9 stante attraverso sperimentazioni, pratica e adattamenti del maestro H\u00e9lio Gracie e del fratello Carlos, che trasmisero poi la loro esperienza alla loro famiglia e ai loro allievi.\nLa disciplina insegna come suo fondamento che una persona pi\u00f9 piccola e debole pu\u00f2 difendersi con successo da un assalitore pi\u00f9 grande e pi\u00f9 forte portando lo scontro al suolo dove utilizzer\u00e0 appropriate tecniche come leve, chiavi articolari e strangolamenti. L'allenamento nel \"Brazilian jiu-jitsu\" viene praticato principalmente con il kimono (gi) ma negli ultimi anni si \u00e8 sviluppato molto anche lo stile senza kimono (no-gi) che \u00e8 quasi identico allo sport del grappling e pi\u00f9 utile per gli atleti di MMA (arti marziali miste). La pratica di \"sparring\" (comunemente chiamato \"rolling\") e di sessioni di allenamento con confronto con un avversario non collaborativo giocano un ruolo maggiore nell'allenamento, e vengono premiate le prestazioni, soprattutto durante le competizioni, in relazione al progresso attraverso i gradi/cinture.\nSin dal suo principio nel 1914, l'arte ascendente del judo era separata dai sistemi pi\u00f9 antichi di jujutsu giapponese da un'importante differenza trasmessa al Brazilian jiu-jitsu: non si tratta solamente di un'arte marziale ma anche di uno sport, un metodo per promuovere lo sviluppo del fisico e del carattere nei giovani, e, infine, una via (D\u014d) di vita.\nStoria.\nNome.\n\"Jiu-jitsu\" \u00e8 una vecchia romanizzazione dell'originale pronuncia dell'arte in Occidente, mentre la moderna traslitterazione col sistema Hepburn \u00e8 \"j\u016bjutsu\".\nQuando Maeda lasci\u00f2 il Giappone, il judo era spesso ancora chiamato \"Kano jiu-jitsu\" o, ancor pi\u00f9 genericamente, semplicemente come \"jiu-jitsu\". Higashi, in quanto coautore del \"Kano Jiu-Jitsu\" scrisse:\nAl di fuori del Giappone, comunque, questa distinzione era anche meno notata. Cos\u00ec, quando Maeda e Satake arrivarono in Brasile nel 1914, ogni giornale annunciava la loro arte come \"jiu-jitsu\" nonostante entrambi fossero judoka del Kodokan\nSolo nel 1925 il governo giapponese ufficialmente dichiar\u00f2 che il nome corretto per l'arte marziale insegnata nelle scuole pubbliche giapponesi era \"judo\" e non \"jujutsu\". In Brasile per\u00f2, l'arte \u00e8 ancora chiamata \"jiu-jitsu\". Quando i Gracie giunsero negli Stati Uniti per diffondere la loro arte, utilizzarono i termini \"Brazilian jiu-jitsu\" e \"Gracie Jiu-Jitsu\" per differenziarla dagli stili gi\u00e0 presenti con nomi simili.\nIl nome di Gracie Jiu-Jitsu (GJJ) \u00e8 stato registrato da Rorion Gracie, ma dopo una disputa legale con il cugino Carley Gracie il diritto sul marchio \u00e8 stato invalidato..\nAltri membri della famiglia Gracie spesso chiamano il loro stile con nomi personalizzati, come Charles Gracie Jiu-Jitsu o Renzo Gracie Jiu-Jitsu. In maniera simile la Famiglia Machado chiama il suo stile Machado Jiu-Jitsu (MJJ). Sebbene ogni stile e i suoi istruttori abbia degli aspetti unici, si tratta in sostanza di varianti di base del Brazilian jiu-jitsu. Al giorno d'oggi esistono quattro maggiori branche di Jiu-Jitsu dal Brasile: Gracie Humaita, Gracie Barra, Carlson Gracie Jiu-Jitsu e Alliance Jiu Jitsu.\nPi\u00f9 recentemente, negli Stati Uniti il nome \"jitz\" \u00e8 diventato un termine colloquiale per i non addetti ai lavori.\nOrigini.\nIl Jiu Jitsu Brasiliano nacque in Brasile grazie all'arrivo, nei primi anni del secolo, del console giapponese Mitsuyo Maeda, uno dei cinque maggiori esperti nel lotta a terra del jujutsu (\"ne waza\") che Kan\u014d Jigor\u014d, il fondatore del Kodokan judo, invi\u00f2 oltremare per dimostrare e diffondere la sua arte nel mondo. Da adolescente, Maeda si era allenato inizialmente nel sumo, ma dopo aver appreso dei successi del kodokan nelle sfide fra scuole di jujutsu, decise di apprendere il judo e divenne uno studente del \"Kano Jiu Jitsu\".. Maeda lasci\u00f2 il Giappone nel 1904 e visit\u00f2 un gran numero di paesi dando dimostrazioni di \"jiu-do\" e accettando sfide provenienti da lottatori, pugili, \"savateurs\" e praticanti di varie altre arti marziali prima di arrivare in Brasile il 14 novembre 1914. Maeda si dedic\u00f2 in particolar modo alla lotta a terra, poich\u00e9 Mataemon Tanabe della scuola di jujutsu della Fusen ryu, anche se la sua abilit\u00e0 nella lotta terra probabilmente derivava da altre scuole di Jiu jitsu che Tanabe frequentava, inizialmente era riuscito a prevalere su alcuni allievi di Kano forzando il combattimento al suolo, mentre l'impostazione del Kodokan voleva focalizzarsi sullo scontro in piedi. Maeda fu cos\u00ec abile a vincere numerosi incontri all'estero contro esponenti di varie discipline, tanto da guadagnarsi l'appellativo di \"Conte Koma\".\nGast\u00e3o Gracie era un partner commerciale del cosiddetto \"American Circus\" a Bel\u00e9m. Nel 1916, il circo italo-argentino dei fratelli Queirolo organizz\u00f2 alcuni spettacoli e in uno di essi si esib\u00ec Maeda.. Nel 1917, Carlos Gracie, il figlio maggiore di Gast\u00e3o Gracie, assistette ad una dimostrazione di Maeda al Da Paz Theatre e decise di praticare judo. Maeda accett\u00f2 Carlos come studente per alcuni anni, e quest'ultimo pass\u00f2 la sua conoscenza ai suoi fratelli. Secondo alcuni racconti apocrifi Gast\u00e3o Gracie aiut\u00f2 in maniera non sempre ben precisata Maeda, inviato in missione diplomatica in Brasile, nel suo soggiornare in Brasile, e Maeda per sdebitarsi avrebbe insegnato il judo al figlio Carlos.\nAll'et\u00e0 di quattordici anni, H\u00e9lio Gracie, il pi\u00f9 giovane della famiglia Gracie, si trasfer\u00ec in una casa a Botafogo assieme ai suoi fratelli dove vivevano e insegnavano il ju jitsu giapponese tradizionale. Seguendo delle prescrizioni mediche, H\u00e9lio avrebbe speso gli anni immediatamente successivi limitandosi a osservare i suoi fratelli allenarsi ed insegnare, poich\u00e9 per natura fragile di costituzione. Col tempo, H\u00e9lio Gracie gradualmente svilupp\u00f2 il Gracie Jiu Jitsu come un adattamento pi\u00f9 morbido e pragmatico del judo, poich\u00e9 egli era incapace di eseguire molti movimenti che richiedevano di opporsi alla forza dell'avversario direttamente. Lungo gli anni H\u00e9lio Gracie svilupp\u00f2 un sistema che si focalizzava sul combattimento a terra, in opposizione al judo che enfatizzava le tecniche di proiezione.\nAnni pi\u00f9 tardi H\u00e9lio Gracie sfid\u00f2 il leggendario judoka Masahiko Kimura. Nel suo libro \"Il mio Judo\", Kimura racconta che ritenne H\u00e9lio un 6\u00b0 dan di judo al tempo del suo incontro con lui nel 1951 see extract. Tuttavia, non c'\u00e8 alcuna registrazione del Kodokan attestante un qualsiasi grado nel judo assegnato ad H\u00e9lio Gracie, tuttavia non \u00e8 insolito per un judoka straniero avere un rango attuale pi\u00f9 alto di quello ufficialmente riconosciuto e attestato dal Kodokan, poich\u00e9 i gradi del Kodokan sono mantenuti in maniera indipendente e richiedono requisiti pi\u00f9 stretti.\nSebbene il Jiu-Jitsu brasiliano sia largamente identificato con la famiglia Gracie, esiste un altro prominente ramo derivato da Maeda tramite un altro allievo brasiliano, Luis Fran\u00e7a. Questa scuola \u00e8 stata rappresentata in maniera particolare da Oswaldo Fadda. Fadda e i suoi allievi erano famosi per l'uso influente di leve ai piedi e attualmente la scuola sopravvive attraverso i collegamenti di Fadda con squadre come la Nova Uni\u00e3o o il Grappling Fight Team.\nSviluppo.\nH\u00e9lio Gracie partecip\u00f2 a numerose competizioni basate sulla sottomissione dalle quali spesso usc\u00ec vincitore. Una sconfitta (in Brasile nel 1951) fu ottenuta quando il judoka giapponese Masahiko Kimura venne sfidato da Gracie; la risonanza di questa sconfitta fu tale che il suo cognome venne utilizzato dai Gracie e dai loro allievi per indicare la chiave al braccio con cui egli sconfisse H\u00e9lio, la kimura. La famiglia Gracie continu\u00f2 a sviluppare il sistema attraverso il XX secolo, spesso combattendo in scontri a contatto pieno dei tornei vale tudo, precursori delle odierne arti marziali miste. Durante questi anni venne incrementata la focalizzazione sul combattimento al suolo e vennero raffinate le tecniche.\nIl BJJ permette tutte le tecniche che il judo ammette per portare il combattimento al suolo, sotto forma di proiezioni e lanci. Il BJJ ammette anche tutte le tecniche di wrestling, sambo o qualsiasi altra arte lottatoria; inclusi tentativi diretti di proiettare afferrando le gambe. Il BJJ si differenzia dal judo poich\u00e9 consente ad un atleta di trascinare l'avversario al suolo e anche di auto-scagliarvisi, a patto di avere una presa. Il Kodokan judo prevede competizioni con regole simili, dette kosen (abbreviazione di \"K\u014dt\u014d senmon gakk\u014d\"), inizialmente indirizzato a studenti dai 15 ai 20 anni in quanto era considerato pi\u00f9 sicuro, che permette ad un atleta di portare il combattimento al suolo in qualsiasi modo e di continuarlo senza interruzioni. Per questa similitudine con il Jiu jitsu brasiliano il kosen judo ha avuto negli ultimi anni un certo rinnovamento di interesse.\nDa quando il judo venne introdotto in Brasile, esso sub\u00ec diverse modifiche nel regolamento - alcune per aumentarne lo spettacolo, altre per migliorare la sicurezza. Molte di queste regole hanno notevolmente de-enfatizzato gli aspetti di lotta a terra del judo, mentre altri hanno ridotto il raggio di leve e chiavi articolari consentite o quando possono essere applicate.\nIl jujitsu brasiliano non segu\u00ec mai questi cambiamenti regolamentari, dando origine ad una divergenza che \u00e8 poi sfociata in una distinta identit\u00e0 come arte e disciplina, sebbene ancora riconoscibile come legata al judo. Altri fattori che hanno contribuito verso la divergenza stilistica del BJJ dal judo sportivo includono il desiderio dei Gracie di creare un'arte marziale nazionale che influenzasse la cultura brasiliana e l'enfasi della famiglia sul combattimento a contatto pieno.\nAl giorno d'oggi, la principale differenza fra gli stili di jujutsu brasiliano \u00e8 fra il tradizionale Gracie Jiu-Jitsu, che pone maggiore enfasi sulla difesa personale, e l'orientamento del BJJ sportivo verso le competizioni. C'\u00e8 una larga comunanza di tecniche fra i due. Inoltre, c'\u00e8 molta variet\u00e0 di ideali nell'allenamento delle differenti scuole in termini di utilizzo di tecniche di controllo o finalizzazione, di maggiore fisicit\u00e0 o maggiore tecnicismo. Le differenze regolamentari sviluppate in confronto al judo e il meccanismo per segnare i punti sono ideati per dare al BJJ un'enfasi pi\u00f9 pratica premiando le posizioni di controllo dalle quali il lottatore potrebbe in teoria colpire l'avversario in un vero combattimento.\nProminenza.\nNegli anni '80 del XX secolo esponenti di spicco della famiglia Gracie emigrarono negli USA dove organizzarono dei tornei interstile, nei quali sfidarono i combattenti di altri sistemi.\nQuesto tipo di combattimenti quasi privo di regole era diffuso in Brasile col nome \"vale tudo\" (in brasiliano \"vale tutto\") e sul modello del programma televisivo che veicolava queste sfide, nacque il famosissimo Ultimate Fighting Championship tenutosi per la prima volta nel 1993. Grazie a questo evento fu mostrata al mondo l'efficacia del jiu jitsu brasiliano: nonostante all'epoca i pronostici davano per favorite le discipline che fanno uso di percussioni (boxe, kickboxing, ecc.), Royce Gracie, chiamato a rappresentare lo stile di jiu jitsu creato dal padre Helio, contro ogni pronostico riusc\u00ec a battere tutti i combattenti del torneo, compresi quelli pi\u00f9 forti fisicamente e di gran lunga pi\u00f9 pesanti.\nLa grande celebrit\u00e0 innescata dalla forza dei mass-media americani rese dunque il BJJ uno sport famoso in tutto il mondo e da quell'epoca il suo diffondersi \u00e8 aumentato in maniera esponenziale.\nOggi il movimento internazionale del BJJ \u00e8 infatti in costante crescita, sia come sport in s\u00e9 (dove le percussioni sono vietate) sia come elemento fondamentale della preparazione dei combattenti di \"MMA\" (Mixed Martial Arts), sport di massimo contatto derivato dagli originari Vale tudo brasiliani che hanno raggiunto la massima fama nei campionati come UFC, Pride, ecc.\nStile di combattimento.\nPartendo dalla premessa che gran parte del vantaggio di un avversario pi\u00f9 grande e forte deriva dalla sua mole e dai suoi potenti colpi, fattori entrambi mitigati nella lotta al suolo, il Brazilian jiu-jitsu pone enfasi nel portare il combattimento a terra per poter utilizzare tecniche di controllo e di sottomissione, comprese leve articolari e strangolamenti.\nUn modo pi\u00f9 preciso di descrivere ci\u00f2 sarebbe dire che al suolo, la forza pu\u00f2 essere neutralizzata o potenziata da un lottatore esperto che conosce come massimizzarla utilizzando la forza meccanica invece che la pura fisicit\u00e0. Il BJJ permette una larga variet\u00e0 di tecniche per portare il combattimento al suolo dopo aver effettuato una presa. Mentre altri sport da combattimento, come il judo o il wrestling, di solito usano una proiezione per portare l'avversario a terra, nel BJJ un'opzione \u00e8 di \"chiamare la guardia\", cio\u00e8 afferrare l'avversario e poi sedersi direttamente a terra o saltare cingendo le gambe attorno al tronco dell'altro atleta.\nUna volta a terra, un numero di manovre (e contromosse) sono disponibili per manipolare l'avversario in una posizione adatta all'applicazione di tecniche di sottomissione. Posizioni prettamente difensive come la guardia possono essere utilizzate anche per condurre un gioco offensivo e attaccare l'avversario.\nRenzo Gracie scrisse nel suo libro \"Mastering Jiu-jitsu\":\nIl libro riassume nel dettaglio la teoria di Maeda riguardo al fatto che il combattimento fisico pu\u00f2 essere spezzato in fasi distinte, come la fase di scambio di colpi, quella lottatoria, quella al suolo, ecc. Cos\u00ec, l'obiettivo del combattente intelligente era di mantenere il combattimento nella fase per cui si adattano meglio le proprie capacit\u00e0. Renzo Gracie not\u00f2 che ci\u00f2 fu di fondamentale influenza nell'approccio dei Gracie al combattimento, queste strategie furono ulteriormente sviluppate nel tempo dai Gracie e da altri, divenendo prominente nelle MMA contemporanee.\nLe cinture.\nCome avviene nel Judo e nel Karate, anche nel Jiu Jitsu Brasiliano \u00e8 prassi contraddistinguere i progressi dei praticanti assegnando loro cinture colorate.\nLe organizzazioni e i campionati.\nLa prima Federazione di jiu-jitsu brasiliano fu la Federazione di Jiu-Jitsu di Guanabara a Rio de Janeiro.\nAttualmente vi sono molte organizzazioni internazionali che si occupano dello sviluppo e della diffusione del jiu-jitsu brasiliano tra le quali le pi\u00f9 prestigiose sono tre: la SJJIF, la IBJJF e la UAEJJF.\nLa SJJIF, Federazione Internazionale Sport jiu-jitsu, \u00e8 un'organizzazione no profit con federazioni e tornei in tutto il mondo con la missione di far diventare il jiu-jitsu brasiliano uno sport olimpico. La SJJIF nel 2016 \u00e8 stata riconosciuta dalla Federa\u00e7\u00e3o de Jiu-Jitsu da Guanabara (oggi chiamata Federa\u00e7\u00e3o de Jiu-Jitsu do Estado do Rio de Janeiro) come la vera Federazione Internazionale del Brazilian jiu-jitsu. \nLa IBJJF, Federazione Internazionale di Brazilian jiu-jitsu, \u00e8 un'organizzazione che ospita numerosi tornei ma che, essendo una societ\u00e0 commerciale a scopo di lucro senza un'organizzazione democratica, non ha i requisiti (assenza di scopo di lucro e forma democratica), per ottenere il riconoscimento delle autorit\u00e0 sportive internazionali (GAISF e CIO). Essendo la prima organizzazione a creare eventi internazionali del settore, i loro campionati riscuotono ancora successo.\nLa UAEJJF \u00e8 la Federazione di Jiu-Jitsu degli Emirati Arabi che si occupa dello sviluppo del Brazilian Jiu-Jitsu sia a livello sportivo-federale che a livello professionistico. Entrando a far parte della JJIF (Ju-Jitsu International Federation, Federazione riconosciuta dal GAISF), la Federazione UAEJJF ha cambiato il vecchio regolamento di Ne-Waza con quello del Jiu-Jitsu Brasiliano.\nJiu-Jitsu Professionistico.\nSin dal 2008 la UAEJJF organizza periodicamente tornei Professionistici di Jiu-Jitsu a carattere nazionale, continentale e mondiale: tra questi il World Professional Jiu-Jitsu Cup, tenutosi annualmente ad Abu Dhabi ad Aprile.\nSebbene siano ufficialmente riconosciuti come competizioni di Submission Grappling, i tornei ADCC, organizzati dall'Abu Dhabi Combat Club, vedono la frequente partecipazione di atleti di BJJ. Il pi\u00f9 decorato atleta del torneo di Abu Dhabi \u00e8 Marcelo Garcia, vincitore di 4 tornei ADCC e di un gran numero di mondiali e campionati brasiliani IBJJF.\nIn Italia.\nIn Italia la FIJLKAM (Federazione Italiana Judo Lotta Karate Arti Marziali), la Federazione di arti marziali riconosciuta dal CONI che ha competenza anche sul Grappling e sul Ju Jitsu, ha delegato alla FIGMMA (Federazione Italiana Grappling MMA) la gestione del Brazilian Jiu-Jitsu. Dal 2012, la FIGMMA ogni anno organizza il Campionato Italiano e la Coppa Italia di Brazilian jiu-jitsu. Nel 2019 la FIGMMA \u00e8 stata riconosciuta dalla SJJIF quale unica ed esclusiva sua rappresentante in Italia. "}
{"id": "1405577", "revid": "124123", "url": "https://it.wikipedia.org/wiki?curid=1405577", "title": "Simone di Gerusalemme", "text": "Si tratta di un personaggio storico delle Crociate, probabilmente figlio di Enrico della Bassa Lorena (ca.1060-ca.1120)."}
{"id": "1405581", "revid": "2136684", "url": "https://it.wikipedia.org/wiki?curid=1405581", "title": "Ferrovia Roma-Napoli (alta velocit\u00e0)", "text": "La ferrovia ad alta velocit\u00e0 Roma-Napoli \u00e8 una linea ferroviaria ad Alta Velocit\u00e0/Alta Capacit\u00e0 (AV/AC), i cui lavori sono iniziati nel 1994.\nLa linea \u00e8 parte dell'\"Asse ferroviario 1\" della Rete ferroviaria convenzionale trans-europea TEN-T. Vi espletano servizio i treni Frecciarossa e Frecciargento di Trenitalia, i treni AV Italo di NTV e il treno MercitaliaFast di Mercitalia.\nStoria.\nL'appalto per la progettazione definitiva ed esecutiva e la realizzazione della linea fu assegnato nel 1991 da TAV al Consorzio IRICAV Uno (Consorzio IRI per l'Alta Velocit\u00e0 Uno) quale figura di \"contraente generale\". Il Consorzio, a sua volta, affid\u00f2 l'opera in sub-appalto ad altre imprese, mantenendo per\u00f2 a s\u00e9 la direzione e la supervisione generale.\nI lavori, cominciati nell'aprile 1994 con l'apertura del primo cantiere in localit\u00e0 Sgurgola, dovevano concludersi nell'aprile 1999 con l'affido della linea a RFI. e il conseguente avvio delle attivit\u00e0 di collaudo e di pre-esercizio da parte di quest'ultima (operazioni che avrebbero dovuto svolgersi fino a ottobre dello stesso anno). Tuttavia, una serie di eventi di varia natura hanno invece ingenerato un ritardo di diversi anni sulla tabella di marcia. Tra questi, possono essere citati:\nIn seguito alle vicende sopracitate, la realizzazione della linea ebbe luogo in maniera incostante nei suoi vari lotti. Si crearono situazioni diversificate in cui, al raro rispetto dei tempi previsti (come per la galleria \"Colli Albani\", i cui scavi terminarono, come contrattualmente previsto, nel marzo 1997), si altern\u00f2 il pi\u00f9 frequente ritardo nella consegna delle varie opere. Ad ogni modo, alla fine del 2000 i lavori sulla sede fisica del tratto tra Lunghezza e Gricignano di Aversa (ancora privo per\u00f2 di armamento e degli impianti) erano stati completati. Il tracciato non era ancora connesso in alcun modo alla rete esistente e i lavori nel tratto terminale verso Napoli vennero fatti partire solo nel 2001. Per evitare ulteriori e pi\u00f9 gravi ritardi, proprio nel 2001 fu stabilita una soluzione provvisoria e di compromesso che avrebbe dovuto portare la linea a essere operativa entro la fine del 2003:\nTali opzioni si sarebbero poi mostrate determinanti nel consentire l'avvio dell'esercizio commerciale della linea non pi\u00f9 tardi di quattro anni dopo.\nSempre nel 2001, durante i mesi estivi, ebbe inizio la posa dell'armamento con rotaie di produzione austriaca eccezionalmente lunghe ( a pezzo) al fine di ridurre il numero di saldature necessarie e garantire la maggior continuit\u00e0 possibile.\nNel 2002 incominci\u00f2 l'attrezzaggio per l'alimentazione elettrica. Nel frattempo il notevole ritardo nella consegna dei lavori aveva offerto l'occasione per riconsiderare le caratteristiche del sistema di segnalamento. In ambito europeo, le principali industrie del settore erano impegnate da tempo (sotto la supervisione delle stesse istituzioni comunitarie) alla definizione di un sistema di gestione del traffico \"standard\" valevole per tutto il territorio dell'Unione europea. Tale sistema fu denominato \"ERTMS\" (\"European Railway Traffic Management System\"). RFI colse questa occasione per decidere di attrezzare tutte le sue future linee AV-AC (a partire proprio dalla costruenda Roma-Napoli che ne ha costituito la prima applicazione pratica a livello europeo) con questa nuovissima tecnologia di segnalamento. Il progetto originario (risalente ai primi anni novanta) di un sistema di ripetizione dei segnali in cabina a 13 codici fu cos\u00ec del tutto abbandonato.\nSu un altro fronte, per supplire al persistente \"isolamento\" della linea AV-AC dal resto della rete, si stabil\u00ec di utilizzare l'interconnessione di Anagni, peraltro non ancora alimentata elettricamente, per portare sulla linea AV-AC (attraverso l'utilizzo di motrici diesel D.445) i treni di misurazione e quelli per le corse prova.\nNell'autunno 2002 iniziarono cos\u00ec i primi test a bassa velocit\u00e0 sulla linea, usando a tal fine una motrice E.402B politensione al traino di alcune carrozze atte alla misurazione (armamento e alimentazione elettrica a ).\nNel dicembre 2003, fece per la prima volta il suo ingresso in linea un ETR 500, e precisamente il treno politensione numero 31 che si era gi\u00e0 distinto in territorio nazionale per il \"record\" di stabilito nell'agosto del 2001 sulla direttissima Firenze-Roma. Era anche la prima volta che questo treno entrava in una linea AV-AC a tutti gli effetti, oltre che rappresentare l'esordio mondiale assoluto della circolazione di un treno AV sotto la supervisione del nuovo sistema di sicurezza integrato computerizzato per la gestione e il controllo del distanziamento dei treni \"ERTMS\" (che opera totalmente via radio-GSM sostituendo i classici segnali luminosi lungo la linea).\nTra fine agosto e inizio settembre 2003 la locomotiva E.492.004 fu impiegata alla trazione di un treno merci sotto la catenaria alimentata a , in occasione delle corse di prova del sistema ERTMS, ma la mancanza di rodaggio e la lunga inattivit\u00e0 della locomotiva, ferma da tempo nel deposito di Foligno, causarono ben presto una grave avaria che ne determin\u00f2 l'esclusione dalle prove e il successivo accantonamento nel febbraio 2004.\nI test ebbero inizio ad andature moderate per poi essere eseguiti a velocit\u00e0 via via crescenti durante tutta la prima met\u00e0 del 2004. In occasione di una di dette corse-prova, durante la quale si raggiunsero per la prima volta su questa linea i 200\u00a0km/h, furono invitati dei rappresentanti delle istituzioni comunitarie per constatare il funzionamento dell'\"ERTMS\" che, in prospettiva, dovr\u00e0 consentire una maggiore interoperabilit\u00e0 fra i vari treni europei. Il 23 aprile 2004 (quasi in coincidenza con il decimo anniversario dell'avvio dei lavori) la linea vide invece infrangere per la prima volta i 300\u00a0km/h.\nDurante la seconda met\u00e0 del 2004 e quasi tutto il 2005 fu condotta, sempre con l\"ETR 500 politensione numero 31\" e con l'aggiunta dei numeri 59 e 60, un'intensa campagna di test (nel corso dei quali, nell'autunno 2005, \u00e8 stata raggiunta all'altezza del Posto di Movimento di Anagni, corrispondente alla progressiva chilometrica 61 in direzione sud, la velocit\u00e0 di 347\u00a0km/h) finalizzati a omologare la tratta ferroviaria per una velocit\u00e0 commerciale di 300\u00a0km/h.\nIl 19 dicembre 2005 la linea venne aperta al pubblico con il summenzionato raccordo con la ferrovia regionale FL2 e con l'altrettanta gi\u00e0 citata interconnessione di Gricignano di Aversa.\nQuasi a rivalsa delle interminabili difficolt\u00e0 che hanno reso arduo il suo completamento, nei primi due anni di esercizio la Roma-Napoli AV-AC ha attirato l'attenzione di numerose amministrazioni ferroviarie europee ed extra-europee, trattandosi della prima linea entrata in servizio al mondo completamente gestita dal nuovo sistema di segnalamento \"ERTMS/ETCS di Livello 2\" (il pi\u00f9 alto attualmente disponibile e che ha un elevato livello di controllo automatico dei parametri).\nL'esperienza accumulata con questo sistema grazie ai numerosi mesi di suo intenso collaudo \u00e8 stata poi messa a disposizione di altre amministrazioni ferroviarie, quali, ad esempio, la francese R\u00e9seau ferr\u00e9 de France, impegnata nella realizzazione della nuova linea veloce Parigi-Strasburgo (anche se su di essa l'\"ERTMS\" non opera in via esclusiva, come accade in tutta la rete AV-AC italiana, bens\u00ec affiancato al sistema nazionale TVM), oppure la spagnola Red Nacional de los Ferrocarriles Espa\u00f1oles, le cui delegazioni tecniche inviate sulla Roma-Napoli AV-AC hanno attinto a piene mani dalle conoscenze imbarcate da RFI al fine di risolvere una serie di problemi verificatisi sulla tratta Madrid-Lleida (dove la non piena funzionalit\u00e0 dell'\"ERTMS/ETCS di Livello 2\" conseguente ad alcune difettosit\u00e0 aveva imposto per mesi una velocit\u00e0 di esercizio commerciale limitata a 200\u00a0km/h).\nNell'ottobre 2006 \u00e8 entrato in funzione il tratto (lungo circa 10 chilometri e prevalentemente sotterraneo) di penetrazione della linea AV-AC nella Capitale mentre nell'estate 2009, nella zona Casal Bertone di Roma, \u00e8 stato completato il raccordo con i binari provenienti dalla direttissima Firenze-Roma.\nL'orario invernale 2009 ha segnato l'avvio dell'esercizio commerciale del tronco terminale tra Gricignano di Aversa e Napoli. Quindi dal 13 dicembre 2009 la linea pot\u00e9 collegare le citt\u00e0 di Roma e Napoli in 1 ora e 10 minuti.\nCaratteristiche.\nGenerali.\nIl tracciato della ferrovia si sviluppa per circa allo scoperto, tramite trincee e rilevati, e per la restante parte in gallerie. La maggior parte del suo percorso si trova in territorio laziale, mentre il 37% \u00e8 in quello campano. La pendenza massima della linea \u00e8 del 21\u2030.\nIl tunnel pi\u00f9 lungo \u00e8 la \"galleria Colli Albani\", avente una lunghezza di .\nArmamento e trazione.\nLa linea \u00e8 una ferrovia a doppio binario armata da rotaie Vignoles UNI 60 E 1, saldate elettricamente e attacco elastico Pandrol. Quelle del tratto \"P.M. Salone\"-\"1\u00b0 Bivio Gricignano\" si appoggiano su traverse in cemento armato precompresso lunghe , dal peso di 400\u00a0kg e sono distanziate tra loro di 60\u00a0cm. Quelle del tronco \"Gricignano\"-\"Casoria\" sono sostenute da traverse tipo FS marca 230 e FS marca 260.\nLo scartamento adottato \u00e8 quello ordinario da .\nIl raggio minimo delle curve \u00e8 5450m, come tutte le linee ad alta velocit\u00e0 italiane (ad eccezione di brevi tratte), mentre la sopraelevazione adottata \u00e8 di 105mm, l'interasse dei binari \u00e8 di cinque metri e la velocit\u00e0 base del progetto \u00e8 stata fissata in .\nLa trazione \u00e8 elettrica in corrente alternata con tensione a e frequenza a . L'alimentazione \u00e8 garantita da cinque sottostazioni elettriche (SSE) ubicate nei pressi di Gallicano, Anagni, San Giovanni, Vairano e Marcianise..\nLe tre interconnessioni con la Roma\u00a0- Napoli (via Cassino) e l'interconnessione terminale con la Napoli-Foggia sono invece elettrificate a in corrente continua.\nImpianto di segnalamento.\nPer il sistema di \"distanziamento dei treni\" viene utilizzata la tecnologia ERTMS/ETCS di \"Livello 2\". Il sistema, tramite una rete GSM dedicata, gestisce l'autorizzazione al movimento del treno. La linea \u00e8 quindi costituita da diverse sezioni di blocco radio.\nGrazie a tale sistema, la linea \u00e8 \"interoperabile\", in altre parole permette la circolazione dei treni ad alta velocit\u00e0 europei.\nPercorso.\nLa sede della linea AV-AC ha inizio nei pressi della stazione di Roma Prenestina, a circa 4,5 chilometri da Roma Termini), superata la quale, in direzione Napoli, il sistema di segnalamento ERTMS sostituisce la tradizionale ripetizione segnali in cabina. Tuttavia, il passaggio dall'alimentazione a in corrente continua a quella da 2x25\u00a0kV in corrente alternata avviene alcuni chilometri oltre, presso il Posto di Movimento di Salone.\nSia il ritorno all\u2019alimentazione elettrica a in corrente continua che quello al segnalamento tradizionale (con la ripetizione segnali in cabina) avvengono poco dopo la nuova stazione di Afragola, nei pressi del \"Bivio Casoria Nord\", dove avviene l'interconnessione con la linea a monte del Vesuvio. Dopo questa localit\u00e0 ferroviaria, la linea prosegue il suo cammino per attestarsi presso la stazione di Napoli Centrale.\nPer evitare l'attestamento obbligatorio di tutti i treni AV nella stazione Centrale di Napoli, \u00e8 stata inaugurata nel giugno 2017 la nuova stazione di Napoli Afragola, gi\u00e0 predisposta per essere in futuro stazione di interscambio con la linea Circumvesuviana e con la variante Napoli-Cancello comune alle ferrovie Napoli-Bari e Roma-Cassino-Napoli, e che permette l'instradamento diretto dei treni AV verso sud attraverso la linea a monte del Vesuvio.\nLa linea \u00e8 dotata di quattro interconnessioni: tre di questa la collegano con la linea storica Roma-Napoli via Cassino, sono situate nei pressi di Anagni (al ), Cassino (al ) e Caserta (al ) e sono percorribili a 160\u00a0km/h; la quarta interconnessione, quella di Gricignano di Aversa, prima dell'apertura dell'ultimo tronco della linea fra il \"1\u00b0 Bivio Gricignano\" e il \"Bivio Casoria Nord\", \u00e8 stata utilizzata per instradare i treni AV sulla linea storica. Dopo il completamento dell'opera \u00e8 rimasta attiva come interconnessione di soccorso tecnico.\nLa lunghezza di tracciato \u00e8 di 205\u00a0km; il tracciato della linea, molto impegnativo dal punto di vista geomorfologico, si snoda per il 38% del suo percorso attraverso gallerie e viadotti. Il restante 62% si articola in rilevati e trincee. "}
{"id": "1405591", "revid": "767487", "url": "https://it.wikipedia.org/wiki?curid=1405591", "title": "Michael Clayton (film)", "text": "Michael Clayton \u00e8 un film del 2007 diretto da Tony Gilroy, esordio alla regia dello sceneggiatore.\nIl film \u00e8 stato presentato alla 64\u00aa Mostra internazionale d'arte cinematografica di Venezia il 31 agosto 2007, ed \u00e8 uscito nelle sale il 5 ottobre 2007.\nTrama.\nNew York, anni 2000. Michael Clayton (George Clooney) \u00e8 un ottimo avvocato, figlio di un poliziotto e con un fratello tossicomane. Lavora per un prestigioso studio legale newyorkese che, tuttavia, lo utilizza non come legale patrocinatore, ma per questioni delicate da risolvere extra tribunale con ogni scappatoia possibile. La sua vita privata \u00e8 complicata e difficile: \u00e8 divorziato e ha 75.000 dollari di debito per un investimento sbagliato in un ristorante che, a causa della tossicodipendenza del fratello Timmy, gli ha prodotto un debito che non riesce a saldare. Quando l'amico e collega avvocato di studio Arthur Edens (Tom Wilkinson) d\u00e0 di matto, quando realizza che la potente multinazionale della chimica agraria che difende, la U-North, \u00e8 responsabile di avere inquinato le falde acquifere con veleni cancerogeni, Clayton prova a risolvere la questione, trovandosi in mezzo a una guerra tra poteri forti. Arthur durante la deposizione giurata di una vittima della U-North, si spoglia davanti al giudice mostrandosi a favore della giovane vittima. Lo studio solleva Arthur da ogni incarico e manda Clayton a \"pulire\". Nel frattempo, un avvocato della U-North, Karen Crowder, (Tilda Swinton), combattuta dalla tensione e insicura, ma ambiziosa e pronta a tutto, si adopera per occultare alcuni documenti pericolosi che testimoniano le responsabilit\u00e0 della societ\u00e0, rea di aver prodotto consapevolmente diserbanti contenenti sostanze nocive, che disperse in aria e acqua provocano il cancro.\nArthur trova i documenti ed \u00e8 intenzionato a passarli ad Anna Kaiserson (Merritt Wever), la giovane donna di cui si \u00e8 infatuato, affinch\u00e9 sostenga la denuncia verso la U-North. Tuttavia, l'azienda non si fa scrupoli nell'assoldare due sicari per eliminare lo scomodo legale: Arthur viene aggredito e immobilizzato nel suo appartamento, i sicari gli iniettano una dose massiccia di adrenalina per procurargli un collasso, spargendo attorno al cadere barbiturici per simularne il suicidio. \nSconvolto per la morte dell'amico, Michael, non crede al suicidio, sospettando l'omicidio: Arthur non ha lasciato un biglietto d'addio, cosa molto sospetta. Michael va a parlare con Anna e, dopo aver visionato alcuni documenti, capisce che \u00e8 stata la U-North ad assassinare l'amico. Temendo di essere diventato il nuovo obiettivo della multinazionale che vuole mettere tutto a tacere per non compromettere la sua immagine, Michael si procura i documenti contro la U-North, su cui si basava l'accusa di Arthur, e li presenta senza timori a Marty Bach (Sydney Pollack), socio dello studio di avvocati, il quale, prima di lasciargli il tempo di mostrarli, per chiudergli la bocca, gli offre un assegno da 80.000 dollari per coprire i debiti di cui \u00e8 a conoscenza, oltre ad un contratto di tre anni come socio dello studio legale.\nMichael accetta i soldi e in questo modo ripiana il suo debito. Nel frattempo i sicari della U-North riescono a nascondere un ordigno esplosivo nella sua auto, mentre \u00e8 in missione fuori citt\u00e0. Tuttavia, grazie a una provvidenziale sosta in mezzo alla campagna alla vista di un branco di cavalli, Michael scende dall'auto, si allontana dalla vettura e sale su una collina per accarezzarli, provando una sensazione di pace e di riconciliazione, fino a quando l'esplosione ritardata dell'ordigno rompe quel silenzio bucolico. Michael si avvicina all'auto in fiamme e getta nel rogo dell'abitacolo i suoi documenti e l'orologio per fingere che al momento dell'esplosione lui fosse in auto e darsi, quindi, per morto, come Arthur. Da avvocato senza scrupoli, Michael si avvia gradualmente ad una presa di coscienza e decide di incastrare Karen e la U-North, perdendo il lavoro, ma denunciando il tutto all'FBI. Indossa un microfono nascosto e registra la conversazione con Karen Crowder che tenta di comprare il suo silenzio con 10 milioni di dollari. A quel punto intervengono gli uomini dell'FBI che arrestano l'avvocatessa della U-North. Con la coscienza libera, disoccupato ma sereno, Michael scende in strada, entra in un taxi e chiede all'autista di guidare senza meta per 50 dollari (25 dollari nell'edizione in lingua originale del film) in modo da potersi schiarire le idee e decidere che cosa fare della sua vita."}
{"id": "1405592", "revid": "61051", "url": "https://it.wikipedia.org/wiki?curid=1405592", "title": "Johann Fischer von Waldheim", "text": "Fischer nacque a Waldheim, in Sassonia, ed era figlio di un tessitore di lino. Studi\u00f2 medicina a Lipsia. Viaggi\u00f2 a Vienna e a Parigi in compagnia del suo amico Alexander von Humboldt e studi\u00f2 sotto Georges Cuvier. Ottenne un professorato a Magonza e poi, nel 1804, divenne professore Demidov di storia naturale e direttore del Museo di Storia Naturale presso l'universit\u00e0 di Mosca. Nell'agosto 1805 fond\u00f2 la Soci\u00e9t\u00e9 Imp\u00e9riale des Naturalistes de Moscou.\nFischer fu dedito soprattutto alla classificazione degli invertebrati, lavoro che port\u00f2 alla sua \"Entomographia Imperii Rossici\" (1820-1851). Trascorse anche del tempo a studiare fossili nell'area intorno a Mosca.\nMuore nel 1853 e viene sepolto nel Cimitero Vvedenskoe a Mosca."}
{"id": "1405598", "revid": "599013", "url": "https://it.wikipedia.org/wiki?curid=1405598", "title": "Michael Clayton", "text": ""}
{"id": "1405612", "revid": "1714743", "url": "https://it.wikipedia.org/wiki?curid=1405612", "title": "Enrico I di Brabante", "text": "Origine.\nSecondo la \" Genealogia Ducum Brabanti\u00e6 Heredum Franci\u00e6\", Enrico era figlio del Langravio e poi duca del Brabante, conte di Lovanio e Bruxelles, Margravio di Anversa e Duca della Bassa Lorena (Lotaringia), Goffredo II e della moglie Margherita di Limburgo, che ancora secondo la \" Genealogia Ducum Brabanti\u00e6 Heredum Franci\u00e6\", era figlia di Enrico II, conte d'Arlon e Duca di Limburgo, come ci viene confermato anche dagli \"Annales Parchenses\" e dai \"Troph\u00e9es tant sacr\u00e9s que profanes du duch\u00e9 de Brabant\" e della moglie, Matilde di Saffenberg, erede di Rodi.&lt;br&gt;Sempre secondo la \" Genealogia Ducum Brabanti\u00e6 Heredum Franci\u00e6\", Goffredo III di Lovanio era figlio del Langravio del Brabante, conte di Lovanio e Bruxelles, Margravio di Anversa e Duca della Bassa Lorena (Lotaringia), Goffredo III e della moglie Luitgarda di Sulzbach, che ancora secondo la \" Genealogia Ducum Brabanti\u00e6 Heredum Franci\u00e6\", era figlia di Berengario I di Sulzbach e della sua seconda moglie, Adelaide di Wolfratshausen.\nBiografia.\nEnrico divenne nel 1179 conte di Bruxelles e nel 1183, l'Imperatore, Federico Barbarossa gli garant\u00ec il titolo di \"Duca di Brabante\".\nTra il 1182 e il 1184 Enrico assieme al padre, Goffredo si un\u00ec alla crociata di Gerusalemme; secondo il \"Gestorum Abbatem Trudonensium Continuatio Tertia II\", fu nel 1183, e sempre secondo il \"Gestorum Abbatem Trudonensium Continuatio Tertia II\", Enrico sulla via del ritorno distrusse una citt\u00e0. \nNel 1185, secondo il documento n\u00ba 494 del \"Niederrheins Urkundenbuch, Band I\", suo padre, Goffredo (\"Godefridus dux Lotharingie\") alla presenza dei figli Enrico (\"Heinrico milite\") e Alberto (\"Alberto clerico\"), restitu\u00ec una propriet\u00e0 alla chiesa di Aquisgrana.\nSuo padre, Goffredo (\"Godefridus dux Lotharingie\") mor\u00ec nel 1190, come ci riportano gli \"Annales Blandinienses\", il 10 agosto, secondo i \"Troph\u00e9es tant sacr\u00e9s que profanes du duch\u00e9 de Brabant\" (anche la \"Chronique des ducs de Brabant, Volume 2\" conferma questa data). Venne sepolto nella Chiesa di San Pietro di Lovanio, accanto alla prima moglie Margherita.Il titolo ducale venne trasmesso al figlio primogenito, Enrico (come ci confermano sia la \"Chronique des ducs de Brabant, Volume 2\", sia la \"Chroniques des ducs de Brabant , compos\u00e9es par Adrian de Barland\") tramite la Dieta di Schw\u00e4bisch Hall (settembre 1190).\nEnrico fu uno dei leader della crociata del 1197 alla quale si aggreg\u00f2 a met\u00e0 dei quell'anno. Nell'ottobre dello stesso anno partecip\u00f2 alla riconquista di Beirut e poi, con le truppe crociate, si diresse su Jaffa. Ma in fase di avvicinamento alla citt\u00e0 ricevette la notizia della morte di Enrico II di Champagne re di Gerusalemme. Ritorn\u00f2 allora a San Giovanni d'Acri e gest\u00ec ad interim il regno fino all'arrivo, nel gennaio 1198, del nuovo re di Cipro Amalrico II di Lusignano, come ci narra lo storico britannico e noto medievalista e bizantinista, Steven Runciman, nel suo \"A History of the Crusades: Volume 3\" (non consultato).\nRitornato dalla Crociata, Enrico, il 10 luglio fidanz\u00f2 la sua primogenita, Maria, con Ottone IV di Brunswick, che il 9 giugno 1198 era stato eletto a Colonia re di Germania (\"Rex Romanorum\") dai principi guelfi del basso Reno; l'incoronazione ebbe luogo ad Aquisgrana il 12 luglio e fu celebrata da Adolfo, arcivescovo di Colonia, in contrapposizione a Filippo di Svevia, incoronato a Magonza, l'8 settembre.&lt;br&gt; Enrico si schier\u00f2 con Ottone, e all'inizio della guerra civile, verso la fine del 1198, Enrico ferm\u00f2 l'avanzata di Filippo, impedendogli la conquista di Colonia e fu tra i firmatari della lettera inviata al Papa Innocenzo III, per richiedere sia la conferma a re di Germania che l'incoronazione imperiale di Ottone.&lt;br&gt;Pur mantenendosi tra i sostenitori di Ottone, dopo il 1200, la sua lealt\u00e0 cominci\u00f2 a vacillare, ed inoltre apr\u00ec dei contenziosi con il duca di Gheldria, Ottone I,ed il conte d'Olanda, Teodorico VII (secondo il capitolo n\u00b0 62b della \"Chronologia Johannes de Beke\", Teodorico attacc\u00f2 il Brabante, ma, sulla via del ritorno, incontr\u00f2 l'esercito di Enrico I, che aveva gi\u00e0 sconfitto Ottone I di Gheldria, alleato di Teodorico VII, e, a Heusden, Teodorico venne sconfitto e fatto prigioniero).\nNell'estate del 1204, soprattutto perch\u00e9 Ottone non aveva mantenuto fede alla promessa di matrimonio con Maria, la figlia di Enrico, quest'ultimo pens\u00f2 di passare nel campo avversario, e, il 12 novembre a Coblenza, giur\u00f2 fedelt\u00e0 a Filippo. Enrico, nel 1205, raggiunse Filippo che stava attaccando Colonia, concedendogli il suo aiuto per cinquecento marchi a settimana; dopo un anno la citt\u00e0 non era ancora caduta, ma era completamente assediata; con la mediazione di Enrico duca di Brabante, a Coblenza, l'11 novembre 1206, vennero stabiliti i preliminari per la pace del gennaio 1207.\nNel 1208, dopo l'assassinio di Filippo di Svevia re di Germania, Enrico di Brabante fu proposto come successore al trono da Filippo II di Francia (avvicinando Enrico al re di Francia) e da Irene Angelo, la vedova di Filippo di Svevia; ma Irene mor\u00ec in agosto, e, dato che non tutti i nobili la appoggiarono, la proposta fu lasciata cadere.&lt;br&gt; Ottone giunse ad un accordo con i ghibellini Staufen, fidanzandosi con Beatrice, la figlia di Filippo; in una elezione a Francoforte l'11 novembre 1208, egli ottenne il sostegno di tutti i principi elettorali ed Enrico, pur non essendo convinto, accett\u00f2 il fatto compiuto.&lt;br&gt;Durante la ribellione dei principi tedeschi del 1211, Enrico rimase fedele all'imperatore Ottone IV (Ottone era stato incoronato imperatore a Roma, da papa Innocenzo III, nell'ottobre 1209).\nNel 1213, Enrico, vedovo dal 1210, rafforz\u00f2 la sua alleanza con il re di Francia, Filippo II Augusto, sposando la figlia Maria di Francia, vedova di Filippo I di Namur detto il nobile.&lt;br&gt;Enrico fu al fianco di Filippo II Augusto alla dieta di Soissons, quando decise di radunare una flotta per invadere l'Inghilterra.&lt;br&gt;Dopo che la flotta francese era stata annientata e molti suoi sudditi erano fautori di una alleanza con il re d'Inghilterra, Giovanni senza terra, Enrico si riavvicin\u00f2 a Ottone IV, che capeggiava l'alleanza con Giovanni.\nIl legame di Enrico con Ottone IV, rimasto vedovo di Beatrice, fu rinsaldato, nel maggio del 1214, con il matrimonio, diciassette anni dopo l'impegno di fidanzamento, di Ottone e Maria, figlia di Enrico; Enrico partecip\u00f2 alla campagna contro il regno di Francia, raggiunse l'imperatore Ottone IV, suo genero, nei pressi di Bruxelles, ma i due vennero sconfitti, nel 1214, nella battaglia di Bouvines, vicino a Lilla. Il duca Enrico fu uno tra i primi a darsi alla fuga.\nNegli anni 1233 e 1234 condusse i cittadini di Brema ed i loro alleati militari nella crociata contro gli Stedinger, che si concluse a favore dei primi con la battaglia di Altenesch (come ci conferma la \"Chronique des ducs de Brabant, Volume 2\").\nIl suo rapporto con l'imperatore Federico II fu buono, tanto che, nel 1235, fu tra le personalit\u00e0 che si recarono in Inghilterra, per accompagnare Isabella d'Inghilterra la futura (terza) moglie di Federico II, da Sandwich ad Anversa per essere condotta a Colonia e, dopo sei settimane, a Worms, per il matrimonio.&lt;br&gt;In quello stesso periodo, Enrico ebbe contatti col re d'Inghilterra, Enrico III.\nEnrico secondo gli \"Annales Parchenses\" mor\u00ec nel 1235 (\"1235 obiit Heinricus dux Lotharingie\"); la \"Chronique des ducs de Brabant, Volume 2\" ci riporta che Enrico mor\u00ec a Colonia, il corpo venne traslato a Lovanio, dove venne sepolto nella Collegiata di San Pietro, accanto alla prima moglie e dove sar\u00e0 raggiunto dalla figlia Maria, imperatrice, ed infine che gli succedette il figlio Enrico.\nMatrimoni e discendenza.\nSpos\u00f2 in prime nozze la nipote di Filippo d'Alsazia, Conte delle Fiandre, Matilde di Lorena (Anversa, 1170 - Lovanio, 1210), come ci viene confermato sia dalla \"Flandria Generosa (Continuatio Bruxellensis)\", che dal \"Gisleberti Chronicon Hanoniense\", figlia del Conte consorte di Boulogne, Matteo di Lorena e della Contessa di Boulogne, Maria, come ci viene confermato sia dalla \"Flandria Generosa (Continuatio Bruxellensis)\", che dal \"Gisleberti Chronicon Hanoniense\" (secondo il \"Trophees tant sacres que profanes de la duch\u00e9 de Brabant ..., Volume 1\" la morte di Matilde \u00e8 avvenuta nel 1211 e fu sepolta a Lovanio, nella Collegiata di San Pietro).&lt;br&gt;Enrico da Matilde ebbe 6 figli:\nPer rafforzare l'alleanza francese, Enrico si rispos\u00f2, in seconde nozze, nel 1213 con Maria di Francia, vedova di Filippo I di Namur detto il nobile, figlia di Filippo II di Francia e della sua terza moglie Agnese di Merania, otto giorni dopo la Pasqua, dopo che Enrico aveva partecipato, a Soissons, il luned\u00ec successivo alla domenica delle Palme alla dieta indetta dal re di Francia, Filippo II, come ci viene confermato dalla \"Chronica Albrici Monachi Trium Fontium\"; secondo gli \"Annales Parchenses\", il matrimonio venne celebrato nel 1214.&lt;br&gt;Enrico da Maria ebbe 2 figlie:"}
{"id": "1405621", "revid": "76963", "url": "https://it.wikipedia.org/wiki?curid=1405621", "title": "Daniel Curtis Lee", "text": "Daniel \u00e8 apparso inoltre nella serie televisiva \"The First Monday\", nel film \"Friday After Next\" e nella serie TV \"The Shield\". Dal 2008 al 2012 ha lavorato alla sit-com americana \"Zeke e Luther\" nel ruolo di Kojo.\n\u00c8 apparso in due episodi di \"Buona fortuna Charlie\", come fidanzato di Ivy.\n\u00c8 il fratello minore dell'attore Nathaniel Lee.\nCuriosit\u00e0.\nIl suo nome d'arte \u00e8 Dan-D."}
{"id": "1405622", "revid": "1793900", "url": "https://it.wikipedia.org/wiki?curid=1405622", "title": "Isola 2000", "text": "Isola 2000 \u00e8 una stazione sciistica situata nella val di Ciastiglione nel comune francese di Isola (dipartimento: Alpi Marittime).\nLa stazione si trova nei pressi del confine con l'Italia vicino al colle della Lombarda nelle Alpi Marittime ad una quota di circa 2.000\u00a0m s.l.m. da cui il nome, mentre il comprensorio sciistico va dai 1.800\u00a0m ai 2.600\u00a0m s.l.m. con 120 chilometri di piste. La cima pi\u00f9 alta \u00e8 la Testa Malinvern che culmina a 2939\u00a0m.\nStoria.\nIl territorio fu parte della Contea di Nizza e quindi del Regno di Sardegna fino al 1860, poi pass\u00f2 a far parte della provincia di Cuneo sotto il comune di Vinadio dato che faceva parte della propriet\u00e0 di casa Savoia. Nel 1947 a causa del trattato di Parigi la zona pass\u00f2 a far parte della Francia come parte del comune di Isola.\nIsola 2000 fu immaginata da P. Boumphrey, le prime costruzioni incominciarono nel 1971 e Isola 2000 \u00e8 costruita con i canoni tipici degli anni '70.\nLa stazione sciistica \u00e8 una delle pi\u00f9 nevose della Francia che le permette di ricevere le precipitazioni dal Piemonte, con temperature che possono essere anche molto rigide (-27\u00b0 il 28/12/2005).\nil Tour de France 1993 ha fatto tappa a Isola 2000 per la tappa Serre-Chevalier-Isola 2000 il 15 luglio 1993 e il giorno seguente la tappa per Marsiglia \u00e8 partita da Isola 2000. Marted\u00ec 22 luglio 2008, durante la tappa Cuneo-Jausiers, il Tour de France 2008 ha attraversato Isola 2000 superando il colle della Lombarda a 2.350\u00a0m. s.l.m.\nInfrastrutture e trasporti.\nla stazione sciistica di Isola 2000 dispone di:"}
{"id": "1405624", "revid": "599013", "url": "https://it.wikipedia.org/wiki?curid=1405624", "title": "Marlon Yared", "text": "Gioca nel ruolo di palleggiatore nel ."}
{"id": "1405625", "revid": "63760", "url": "https://it.wikipedia.org/wiki?curid=1405625", "title": "Professori", "text": ""}
{"id": "1405629", "revid": "330019", "url": "https://it.wikipedia.org/wiki?curid=1405629", "title": "Televisioni locali del passato (Lombardia)", "text": "\"Lettera A\"\nTrasmetteva nel 1978 sulla frequenza UHF 49 da Valcava (Bg) con immediata diffusione interregionale \nSorta nel 1977, con la denominazione \"TeleRadio Padana\", per poi passare dal dicembre '78 a quella \"Antenna Padana\".\nTrasmetteva sulle frequenze UHF 21, 27 e 46, nella zona del Vogherese. Nel 1984 assieme a \"Tele Monte Penice\" entro nel circuito network nazionale di Pan TV. Cessa negli anni '90.\nNel 1978 si serviva di GR VideoMusica di Giancarlo Ravera e trasmetteva sulla frequenza UHF 52 da Brunate (Co) con dimensione interregionale \nArt Milano\nfondata nel 1973 a Milano\nproprietario: Angelo Di Bella.\nUtilizzava soprattutto la frequenza Vhf A\nSi era specializzata in trasmissioni di qualit\u00e0 per ragazzi.\nCess\u00f2 le trasmissioni negli anni '90 cedendo il canale VHF A al gruppo di Telelombardia, che poi lo alien\u00f2 a Videostar, che lo esercisce attualmente.\n\"lettera b\"\nTrasmetteva nel 1978 sulle frequenze UHF 65/56/77 e 40 \nTrasmetteva nel 1978 sulla frequenza UHF 60 \nTrasmetteva nel 1978 sulla frequenza UHF 60\n\"lettera c\"\nNel 1978 si serviva di GR VideoMusica di Giancarlo Ravera Trasmetteva sulla frequenza UHF 45 \nTrasmetteva nel 1978 sulla frequenza UHF 51 \nTrasmetteva nel 1978 sulla frequenza UHF 38 e 59 \nTrasmetteva nel 1978 sulla frequenza UHF 24 \nTrasmetteva nel 1978 sulla frequenza UHF 21 \nTrasmetteva sulle frequenze UHF 22 e UHF 67\n\"lettera T\" \nTrasmetteva nel 1978 sulla frequenza UHF 46 \nNel 1978 trasmetteva sulla frequenza UHF 41 \nSorta nel 1977, dalla scissione da TelePavia Sperimentale di Radio Padana, nel 1984 diede vita al network nazionale Pan TV.\nNel 1977 trasmetteva sulle frequenze UHF 48 e 68, nella provincia di Pavia e Milano.\nNel 1977 a seguito di una scissione nacquero due emittenti: \"Tele Monte Penice\" e \"Tele Radio Padana\".\nTrasmetteva sulle frequenze UHF 48 e 68, nella provincia di Pavia e Milano, e sulle frequenze UHF 21, 27 e 46, nella zona del Vogherese.\nSorta nel 1977, dalla scissione da TelePavia Sperimentale di Radio Padana, dal dicembre '78 assunse il nome di \"Antenna Padana\".\nTrasmetteva sulle frequenze UHF 21, 27 e 46, nella zona del Vogherese.\nNel 1978 si serviva di GR VideoMusica di Giancarlo Ravera\nNel 1978 trasmetteva sulla frequenza UHF 21 \nSorta sul finire del 1976 \nProprietario Giovanni Ardig\u00f2\nfrequenza utilizzata UHF 29 e poi anche UHF 50 e 62. Trasmetteva anche spettacoli sportivi. \nTrasmetteva nel 1978 sulla frequenza UHF 41 e 42 \nTeleradiocity \nTeleradiocologno \nTrasmetteva nel 1978 sulle frequenze UHF 24, 46 e 68 e in VHF H1 \nTrasmetteva nel 1978 sulle frequenze UHF 24 e 64\n\"Lettera v\"\nTrasmetteva nel 1978 sulla frequenza UHF 29 e 61 \nTrasmetteva nel 1978 sulla frequenza UHF 58 e 56 \ntrasmetteva da Bresso sul canale B VHF; da Bruzzano sul canale E6 VHF; L'ideatore, Silvio Silvi, aveva anche creato una rete operante sul canale 36 UHF mediante l'uso di convertitori di canale installati personalmente nei centralini condominiali a nord Milano. Vip Tv fu la prima frequenza milanese ripetitrice del canale TBNE. \nNata dall'unione della piccola emittente bressese con la neonata videomix, la sede era in Via Prina a Milano, dove venne realizzato l'impianto di emissione sul canale E6 in VHF per sfruttare la direzione delle antenne VHF milanesi al vicinissimo impianto di antenne in VHF della RAI TV"}
{"id": "1405634", "revid": "1431409", "url": "https://it.wikipedia.org/wiki?curid=1405634", "title": "Tony Gilroy", "text": "Biografia.\nLa famiglia.\nNato a Manhattan, New York, \u00e8 figlio del commediografo, regista, sceneggiatore e vincitore del premio Pulitzer Frank D. Gilroy; ha due fratelli, John e Dan, che lavorano entrambi nel mondo del cinema. John ha peraltro collaborato in veste di montatore nei film \"Michael Clayton\" e \"Duplicity\".\nLa carriera.\nGilroy esordisce formalmente nel panorama di Hollywood come sceneggiatore: il primo soggetto \u00e8 quello di \"Vincere insieme\", film del 1992 diretto da Paul Michael Glaser, famoso interprete del detective David Starsky nella serie televisiva degli anni settanta \"Starsky &amp; Hutch\". La pellicola non riscuote molto successo, in parte per lo scarso rendimento degli attori, in parte per la banalit\u00e0 della trama, ma non piace neanche il lavoro compiuto nella stesura dei dialoghi.\nNel 1995 scrive \"L'ultima eclissi\", di Taylor Hackford tratto dal romanzo \"Dolores Claiborne\" (1992) di Stephen King, con Kathy Bates e Jennifer Jason Leigh, e l'anno dopo \u00e8 alle prese con la sceneggiatura di \"Extreme Measures - Soluzioni estreme\", diretto da Michael Apted e interpretato da Gene Hackman e Hugh Grant. Nel 1997 partecipa a un'altra grande produzione, \"L'avvocato del diavolo\", con Al Pacino, Keanu Reeves e Charlize Theron. \u00c8 inoltre sceneggiatore del colossal \"Armageddon - Giudizio finale\" del 2000, diretto da Michael Bay e con interpreti principali Bruce Willis, Ben Affleck, Liv Tyler e Billy Bob Thornton.\nNegli anni duemila collabora nella quadrilogia dedicata all'agente segreto Jason Bourne, iniziata con \"The Bourne Identity\" (2002), proseguita con \"The Bourne Supremacy\" (2004), \"The Bourne Ultimatum\" (2007) e conclusasi, nel 2012, con \"The Bourne Legacy\", diretto questa volta dallo stesso Gilroy e tutti ispirati ai romanzi thriller dell'autore Robert Ludlum.\nLo sceneggiatore aveva per\u00f2 gi\u00e0 debuttato alla regia nel 2007 con il thriller legale \"Michael Clayton\", lavoro che gli vale una nomination all'Oscar al miglior regista, che vede come protagonista George Clooney affiancato da Tom Wilkinson, mentre nel 2009 dirige Clive Owen e Julia Roberts in \"Duplicity\"."}
{"id": "1405645", "revid": "1272592", "url": "https://it.wikipedia.org/wiki?curid=1405645", "title": "Tonio Cartonio", "text": ""}
{"id": "1405647", "revid": "1034282", "url": "https://it.wikipedia.org/wiki?curid=1405647", "title": "Enrico Papi", "text": "Esordiente in Rai alla fine degli anni ottanta, \u00e8 passato a Mediaset a met\u00e0 degli anni novanta ed \u00e8 stato uno dei volti storici di Italia 1, emittente per la quale ha condotto programmi di successo come \"Sarabanda\", \"Matricole &amp; Meteore\", \"La pupa e il secchione\" e \"La ruota della fortuna\". Nella seconda met\u00e0 degli anni duemiladieci \u00e8 approdato a Sky Italia, per poi far ritorno a Mediaset all'inizio degli anni duemilaventi.\nBiografia.\nOriginario di famiglia borghese (il padre Samuele era commerciante d'auto e la madre Luciana possidente terriera), Enrico ha anche una sorella minore di nome Loretta. Frequenta le scuole cattoliche lasalliane e dopo aver conseguito il diploma di Liceo classico presso l'Istituto Sant\u2019Apollinare di Roma si iscrive alla Facolt\u00e0 di giurisprudenza interrompendo per\u00f2 gli studi; riprende l'universit\u00e0 con Cepu, per il quale tra il 2000 e il 2003 \u00e8 anche testimonial pubblicitario. Studia inoltre canto e pianoforte: la passione per la musica indirizzer\u00e0 la sua carriera come presentatore televisivo. Appassionato di teatro sin da bambino, si \u00e8 anche dilettato in alcune rappresentazioni partecipando a tre festival nazionali. Nel 1998 sposa Raffaella Schifino dalla quale ha due figli: Rebecca, nel 2000, e Iacopo, nel 2008. Dai primi anni 2000 ha una seconda residenza a Miami, negli Stati Uniti, dove si trasferisce stabilmente nei periodi di inattivit\u00e0 televisiva.\nEsordi.\nEsordisce come cabarettista nei palasport, prima dei concerti di importanti cantanti come Fiorella Mannoia, Ivan Graziani e Nino D'Angelo, dove viene notato da Giancarlo Magalli che lo vuole nel suo programma \"Fantastico bis\".\nCarriera televisiva.\nEsordio in Rai e carriera da telepaparazzo.\nArriva in Rai nel 1988 come ideatore e autore di candid camera all'interno di \"Fantastico bis\" su Rai 1, concludendo la sua prima esperienza televisiva nel 1990 dopo due edizioni nel programma di variet\u00e0. Dal 1990 \u00e8 a \"Unomattina\" dove \u00e8 conduttore, ideatore e regista delle rubriche settimanali \"Tra vicino e vicino mettiamoci il dito\" (1990-1991) e \"La notizia al microscopio\" (1991-1992), mentre nelle estati 1992 e 1993 conduce i collegamenti esterni in diretta di \"Unomattina Estate\". Per tutto il 1992 conduce sempre su Rai 1 ogni domenica mattina il programma per bambini \"La Banda dello Zecchino\" insieme a Lisa Russo e Gaia Zoppi. Nel 1993 esordisce come giornalista provocatore a \"Fatti e misfatti\", rubrica pomeridiana del TG1. La stagione 1993-1994 \u00e8 l'ultima a \"Unomattina\", dove \u00e8 conduttore, ideatore e regista del gioco \"Il personaggio misterioso\".\nNel marzo 1995 l'allora direttore del TG1 Carlo Rossella gli propone la conduzione di un programma di cronaca rosa a patto che Papi riesca a ottenere prove fotografiche di una lite tra Demetra Hampton e Vittorio Sgarbi, all'epoca fidanzati. Riuscendo nell'impresa, ottiene la conduzione di \"Chiacchiere\", rubrica all'interno del contenitore di Rai 1 \"Italia sera\", il suo primo programma di gossip che lancer\u00e0 definitivamente la sua carriera televisiva; \u00e8 anche ideatore e regista del programma. In questo periodo ottiene il tesserino di giornalista pubblicista. Nell'estate 1995 \u00e8 ideatore e conduttore di \"Chiacchiere estive di Enrico Papi\", versione estiva ridotta di \"Chiacchiere\", in onda come rubrica del TG1 della notte, sempre su Rai 1. In autunno torna a condurre il programma, rinominato \"Chiacchiere di Enrico Papi\", chiuso nel febbraio 1996 da Carlo Rossella in seguito alle critiche negative ricevute e alla violazione del codice deontologico da parte di Papi. In questo periodo si guadagna i soprannomi di \"Acchiappavip\" e \"Vespina\" o \"Vespone\" grazie alla sua celerit\u00e0 nell'intercettare i personaggi famosi e di \"ronzargli\" intorno.\nNel 1996 lascia la TV pubblica ritornandovi solamente nel 2001, dove al Festival di Sanremo \u00e8 l'inviato nel backstage del Teatro Ariston per le interviste e per raccogliere le ultime notizie rispolverando la passione per il gossip, e in seconda serata per condurre il Dopofestival di Sanremo insieme a Raffaella Carr\u00e0.\nPeriodo in Mediaset.\nApprodato alle reti Mediaset nel marzo 1996, accentua la propensione per il gossip che lo far\u00e0 diventare uno dei paparazzi pi\u00f9 famosi d'Italia di quel periodo. Il primo programma da lui condotto \u00e8 su Canale 5 ed \u00e8 \"Papi quotidiani\", rubrica di gossip programmata al posto di \"Sgarbi quotidiani\", sospesa in quanto Vittorio Sgarbi non poteva apparire in video a causa della sua candidatura alle elezioni politiche di quell'anno. Nel maggio 1996 partecipa al variet\u00e0 di Canale 5 \"Tutti in piazza\", condotto da Gerry Scotti e Alba Parietti. Nella stagione 1996-1997 \u00e8 l'inviato per il nuovo programma di Cristina Parodi, \"Verissimo,\" con la sua rubrica \"Parola di Papi\", su Canale 5. In questo periodo conduce anche \"Papi News\", una rubrica radiofonica di cronaca rosa in onda su RTL 102.5. Da marzo a giugno 1997 \u00e8 ideatore e conduttore di un altro programma di cronaca rosa, \"Edizione straordinaria\", con cui esordisce su Italia 1. Nel maggio 1997 si autosospende da giornalista, vista l'incompatibilit\u00e0 della professione con le telepromozioni che effettua nelle sue trasmissioni.\nNel settembre 1997 lascia le rubriche di gossip e comincia a condurre il variet\u00e0 \"Sarabanda\", poi trasformato in gioco musicale (con il sottotitolo \"il gioco della musica\" fino all'edizione 2001-2002), che diventer\u00e0 il quiz musicale pi\u00f9 longevo della televisione italiana e che grazie agli speciali lo porter\u00e0 negli anni seguenti per ben 17 volte in prima serata su Italia 1 (ben 5 volte solo nel 2002 e nel 2003); dalla quarta edizione \u00e8 anche autore del programma. Tra gli speciali di \"Sarabanda\" in prima serata pi\u00f9 ricordati vi sono: \"Sarabanda - Il match\" del 31 ottobre 2000 (record di ascolti del programma), \"Il match\" del 14 febbraio 2001 (altrettanto di successo), \"Sarabanda - La Sfida\" del 5 marzo 2003 (che si scontr\u00f2 addirittura con il Festival di Sanremo 2003) e \"Sarabanda Wrestling\" del 13 ottobre 2003, che attir\u00f2 molte polemiche. Il successo di \"Sarabanda\" arriv\u00f2 nel 2002 e nel 2003 a disturbare in termini di share perfino \"Striscia la notizia\", storico leader di ascolti in quella fascia oraria.\nSempre a settembre 1997, Maurizio Costanzo lo vuole a \"Buona Domenica\", con l'arduo compito di rimpiazzare Fiorello. L'esperienza si conclude alla fine della stagione. Il 26 dicembre 1997 conduce su Italia 1, insieme a Paola Barale, il variet\u00e0 natalizio \"Regalo di Natale\" dal Circo Americano di Enis Togni. Su Canale 5 conduce in prima serata due variet\u00e0 estivi: il primo nel 1998, intitolato \"Sapore d'estate\", affiancato da Sandra Mondaini, il secondo nel 1999, la quinta edizione di \"Beato tra le donne\", al fianco di Anna Mazzamauro che nella trasmissione finge di essere sua madre. Nell'aprile 1999 conduce ogni settimana il nuovo programma \"Predizioni\" su Italia 1.\nAnni duemila.\nNella primavera 2001 conduce la terza edizione di \"Matricole\" assieme a Simona Ventura. Nello stesso anno conduce anche due nuovi programmi: il primo \u00e8 la puntata pilota di un telequiz dal titolo \"Il traditore\", andato in onda il 7 giugno in prima serata, il secondo \u00e8 \"Anello debole\", trasmesso in autunno per tre settimane al posto di \"Sarabanda\". Il 28 giugno 2002 conduce in diretta in prima serata su Canale 5 Miss Universo Italia 2003.\nNell'autunno del 2002 conduce, con la partecipazione delle vallette\u00a0Moran Atias\u00a0e\u00a0Jurgita Tvarish, \"Matricole &amp; Meteore\" (le cui repliche con alcune modifiche verranno riproposte nel dicembre 2008). Nel 2003 torna a occuparsi di gossip con \"Papirazzo\", programma ideato da lui stesso e proposto per tre edizioni: la prima in onda da marzo il sabato pomeriggio, la seconda da novembre nella seconda serata del gioved\u00ec (lo spostamento d'orario fu dovuto a una sanzione inflitta dal Comitato per la Tutela dei Minori a causa di immagini sensibili), e la terza edizione da aprile 2004 al sabato in orario preserale; in quest'ultima edizione non appare in video, ma doppia un pupazzo che fa da co-conduttore insieme con quello interpretato da Pasquale Catozzo de \"I Munchies\". I due pupazzi conducono anche l'appendice del programma chiamata \"Papirazzo ia ia oh\". Nell'estate del 2003 conduce su Canale 5, insieme a Silvia Toffanin, l'undicesima edizione del variet\u00e0 di moda \"ModaMare a Porto Cervo\".\nA febbraio 2004 conduce una nuova versione di \"Sarabanda\" chiamata \"Sarabanda - Scala &amp; vinci\"; il programma non otterr\u00e0 il successo sperato e sar\u00e0 chiuso alla fine dello stesso mese. Sempre al 2004 risalgono: \"3, 2, 1 Baila\" (con la partecipazione di Julia Smith), un access prime time di Italia 1 in cui i concorrenti si sfidavano nel ballo sulle pedane delle sale giochi, e in estate \"L'imbroglione\", il suo primo programma preserale di Canale 5. Nel settembre 2004 viene scelto in extremis (dopo averla spuntata su Pino Insegno e Patrizio Roversi) per condurre, affiancato prima da Youma Diakite poi da Natalie Kriz, \"Il gioco dei 9\", un game show che fu di Raimondo Vianello e che Italia 1 ripropone per tre mesi, senza il successo sperato (Papi era anche autore). Tra marzo e aprile del 2005 conduce \"Super Sarabanda\", una sfida tra campioni che non riscuote per\u00f2 un buon successo.\nNel settembre 2006, dopo pi\u00f9 di un anno di assenza dagli schermi, ritorna su Italia 1 per condurre, assieme a Federica Panicucci, il reality show \"La pupa e il secchione\", che mette a confronto sette \"secchioni\" e sette \"bellone\" che vivono sotto lo stesso tetto. Dal 7 gennaio al 18 febbraio 2007 conduce la seconda edizione di \"Distraction\", affiancato dalla modella Natalia Bush.\nDal 24 settembre dello stesso anno conduce per tutto l'autunno un altro programma, \"Prendere o lasciare\". Dal dicembre 2007 al giugno 2009 conduce con la partecipazione di Victoria Silvstedt le due nuove edizioni de \"La ruota della fortuna\" (dove era anche autore) che continua fino alla primavera e che, dato il grande successo di pubblico e critica riscosso dal programma, riprende nell'autunno 2008 concludendosi nel 2009. Viene ripreso nel dicembre dello stesso anno con la messa in onda di alcune puntate riedite con protagonisti i VIP, dal titolo \"La ruota della fortuna - Celebrity edition\". Verr\u00e0 poi replicato, con consistenti modifiche, su Canale 5 nell'estate del 2012. L'8 gennaio 2008 conduce anche la puntata pilota del quiz/game show \"Batti le bionde\". Dal 26 maggio 2008 conduce per tutta l'estate, nel preserale di Canale 5, un nuovo quiz, \"Jackpot - Fate il vostro gioco\", che verr\u00e0 poi riedito e mandato in onda su Italia 1 nel 2010 con il titolo di \"Viva Las Vegas - Fate il vostro gioco.\" In entrambi i programmi \u00e8 presente la valletta Karina Michelin.\nNel settembre 2009 conduce, affiancato dalla soubrette Raffaella Fico e con la presenza fissa dell'ex secchione Omar Monti, un quiz show su Italia 1 intitolato \"Il colore dei soldi\", ma \u00e8 un insuccesso. Quindi dal 26 ottobre ritorna al timone di \"Prendere o lasciare\", stavolta in una versione riedita delle stesse puntate con l'aggiunta di montaggi degli stacchetti di Raffaella Fico.\nAnni 2010.\nIl duo Enrico Papi e Raffaella Fico ritorna nel 2010 nel nuovo quiz, \"CentoxCento\".\nDal 18 aprile 2010 conduce la seconda edizione de \"La pupa e il secchione\", stavolta con il sottotitolo \"Il ritorno\", al fianco di Paola Barale. Nell'autunno dello stesso anno conduce il suo primo programma da lui stesso inventato (nato da un'idea della figlia), dal titolo \"Trasformat\", in onda su Italia 1 a partire dall'8 novembre assieme nuovamente a Raffaella Fico e Katia Follesa che nel 2011 verranno sostituite dalla soubrette Francesca Cipriani. Nel 2012 torna alla guida di \"Trasformat\" in versione riedita, dove viene aggiunta la sua versione virtuale chiamata \"Enrichetto;\" \u00e8 ulteriormente riproposto in replica nella tarda notte di Italia 1 nel 2014.\nDopo due anni di pausa, nel giugno 2013 torna al timone di un nuovo game show di Italia 1, \"Top One\", del quale conduce entrambe le edizioni ed \u00e8 anche autore e regista. La prima edizione \u00e8 ambientata nel parco divertimenti Rainbow Magicland a Valmontone (Roma), la seconda in quello di Etnaland a Valcorrente (Catania). Nel 2014 viene replicato a tarda notte sempre su Italia 1.\nNel giugno 2017, a distanza di oltre tre anni dall'ultimo lavoro da conduttore, torna a \"Sarabanda,\" il suo programma di maggior successo, con tre puntate speciali in diretta in prima serata. Per Papi si tratta di un ritorno alla guida del gioco musicale di Italia 1, dodici anni dopo la sua ultima puntata condotta.\nPassaggio a Sky Italia.\nDopo oltre 21 anni di permanenza nelle reti Mediaset, nel luglio 2017 passa a Sky Italia, dove dal 28 agosto ha condotto \"Guess My Age - Indovina l'et\u00e0\" su TV8, canale in chiaro della piattaforma Sky. Visto il buon riscontro di pubblico il programma viene occasionalmente promosso in prima serata e in diretta in pi\u00f9 di un'occasione con il titolo \"Guess My Age - Special Edition\". Nel novembre 2018 conduce in prima serata \"La notte dei record\", gi\u00e0 noto in passato col nome de \"Lo show dei record\", programma incentrato sui primatisti pi\u00f9 famosi e particolari appartenenti al Guinness dei primati. A marzo 2020 e marzo 2021 conduce le finali della decima e undicesima edizione di \"Italia's Got Talent\". Dal settembre 2020 ha condotto due edizioni del game show musicale in prima serata \"Name That Tune - Indovina la canzone\", basato sullo stesso format al quale si era ispirato \"Sarabanda\", il suo programma di maggior successo.\nRitorno a Mediaset.\nNell'estate 2021 torna a Mediaset dopo quattro anni, dove dal 12 settembre conduce in prima serata su Canale 5 lo storico programma \"Scherzi a parte\", tornando sulla rete ammiraglia dopo tredici anni.\nAltre partecipazioni televisive.\nNel corso degli anni \u00e8 stato invitato in qualit\u00e0 di ospite o di concorrente in varie trasmissioni, tra cui \"Numero Uno\" da Pippo Baudo e \"Il Quizzone\" da Gerry Scotti (come concorrente), entrambe nel 1996. Nella stagione 1996-97 e in quelle seguenti \u00e8 ospite a \"Buona Domenica\", dove conosce Maurizio Costanzo, col quale instaurer\u00e0 un ottimo rapporto, venendo anche invitato pi\u00f9 volte nel corso degli anni al \"Maurizio Costanzo Show\". Nel 1998 partecipa a \"Ciao Darwin\", mentre tra il 1999 e il 2000 \u00e8 pi\u00f9 volte ospite a \"Carr\u00e0mba! Che fortuna\", programma di Raffaella Carr\u00e0, con la quale collaborer\u00e0 spesso in quel periodo. Nel 2000 partecipa ad \"Allegria!\" da Mike Bongiorno e nel 2001 partecipa ad una puntata di \"Milano-Roma\". Nel 2006 \u00e8 ospite a \"Le invasioni barbariche\" dove viene intervistato da Daria Bignardi. Nel 2007 \u00e8 vittima di uno scherzo di \"Scherzi a parte\". Nel 2008 gli viene consegnato il Tapiro d'Oro, noto premio satirico di \"Striscia la notizia\". Nel 2009 \u00e8 ospite da Victoria Cabello a \"Victor Victoria\". Nel 2011, 2017 e 2021 \u00e8 intervistato da Silvia Toffanin a \"Verissimo.\" Nel 2014 fa ritorno su Rai 1, dove gareggia a \"La prova del cuoco\", tornandoci nel 2015 in prima serata. Nel 2017 \u00e8 intervistato da Barbara D'Urso a \"Domenica Live\". Dallo stesso anno \u00e8 invitato pi\u00f9 volte come ospite a \"Tv Talk\". Nel 2021 \u00e8 ospite da Mara Venier a \"Domenica In\".\nNel 2016 partecipa come concorrente a due programmi in prima serata su Rai 1: prima concorre all'undicesima edizione di \"Ballando con le stelle\", venendo eliminato dopo quattro puntate e non riuscendo ad essere ripescato, poi partecipa alla sesta edizione di \"Tale e quale show\" classificandosi decimo e non potendo quindi accedere a \"Il torneo,\" venendo comunque ripescato in seguito e chiudendo al quarto posto finale.\nAttivit\u00e0 di visionatore e produttore.\n\u00c8 lui lo scopritore del game show di Rai 1 \"Reazione a catena\", che va in onda tutte le estati dal 2007. Papi ha affermato di averlo scovato su una rete televisiva americana nel 2005 (quando si trasfer\u00ec a Miami) e di averlo portato in Italia proponendolo prima a Italia 1 e poi, in seguito al rifiuto della rete, a Rai 1.\nVerso la met\u00e0 degli anni novanta ha fondato ed \u00e8 stato intestatario della Enrico Papi Videoproduzioni, impresa che gestisce la sua immagine oltre a essere attiva anche nel campo delle produzioni radio-televisive. La societ\u00e0, verso la met\u00e0 degli anni duemila, ha cambiato nome in Duck On Line, e Papi ne \u00e8 stato titolare dal 2007 al 2014."}
{"id": "1405661", "revid": "1770362", "url": "https://it.wikipedia.org/wiki?curid=1405661", "title": "Monti Suntar-Chajata", "text": "I Monti Suntar-Chajata (dallo iacuto \"\u0421\u0443\u043d\u0442\u0430\u0440 \u0425\u0430\u0439\u0430\u0442\u0430\"; russo, \u0421\u0443\u043d\u0442\u0430\u0440-\u0425\u0430\u044f\u0442\u0430; anche traslitterati come \"Suntar-Hajata\", \"Suntar-Khajata\", \"Suntar-Khayata\") sono una catena montuosa della Russia estremo-orientale, divisi fra la Repubblica Autonoma della Sacha e il Kraj di Chabarovsk.\nLa catena si allunga per circa 450 chilometri descrivendo un arco in direzione nordovest-sudest; raggiunge altezze ragguardevoli, dal momento che culminano ai 2.959 m del monte (\"gora\") Mus-Chaja. A causa del clima rigidissimo (a breve distanza dal versante nordorientale si trova la celeberrima localit\u00e0 di Ojmjakon, polo del freddo dell'emisfero nord) sono pressoch\u00e9 spopolati.\nI monti Suntar-Chajata costituiscono un importante spartiacque, separando i fiumi che scendono al mare di Ochotsk (Ul'beja, Ochota, Kuchtuj, Inja, Tauj, Urak) da quelli che tributano al Mar Glaciale Artico, (Indigirka, Judoma, Allach-Jun', Tompo, Kulu)."}
{"id": "1405669", "revid": "320578", "url": "https://it.wikipedia.org/wiki?curid=1405669", "title": "Carcinoma polmonare", "text": ""}
{"id": "1405670", "revid": "547034", "url": "https://it.wikipedia.org/wiki?curid=1405670", "title": "Somewhere Along the Highway", "text": "Somewhere Along the Way \u00e8 il quarto album in studio della band doom metal Cult of Luna, pubblicato il 24 aprile 2006."}
{"id": "1405672", "revid": "23874032", "url": "https://it.wikipedia.org/wiki?curid=1405672", "title": "Calce spenta", "text": ""}
{"id": "1405673", "revid": "106908", "url": "https://it.wikipedia.org/wiki?curid=1405673", "title": "Talento", "text": ""}
{"id": "1405678", "revid": "767487", "url": "https://it.wikipedia.org/wiki?curid=1405678", "title": "Andrea Leone Tottola", "text": "Figlio dell'avvocato Francesco Leone Tottola e di Margarita Rubino.\nHa lavorato, tra gli altri, per Gioachino Rossini (\"Mos\u00e8 in Egitto\"), Gaetano Donizetti e Giovanni Pacini.\nEbbe tre sorelle, tra cui Vincenza, sposata al terzo barone di Corleto di Grima don Pasquale Cecconi fu Giovan Battista.\nLibretti (parziale).\nPer ciascun libretto sono indicati i nomi dei compositori che l'hanno musicato."}
{"id": "1405681", "revid": "799790", "url": "https://it.wikipedia.org/wiki?curid=1405681", "title": "Il fichissimo del baseball", "text": " \u00e8 un anime giapponese di 53 episodi \"spokon\" dedicato al baseball, prodotto nel 1977 dalla Tatsunoko. Il soggetto \u00e8 di Tatsuo Yoshida, la regia di Hiroshi Sasagawa.\nTrama.\nIl giovane Kanta, il protagonista della storia, \u00e8 orfano di padre e vive assieme alla madre e altri 7 tra fratelli e sorelle, oltre al cane. Lui \u00e8 molto entusiasta del baseball, tuttavia la madre ancora non permette ai figli nemmeno di parlarne in quanto \u00e8 fermamente convinta che il marito sia morto accidentalmente proprio a causa di questo sport.\nKanta per\u00f2 si allena segretamente all'alba, ed un giorno gli viene richiesto da parte d'un suo amico di giocare una partita come sostituto nella propria squadra: decide allora di formare una squadra di baseball assieme ai fratelli con la quale partecipa al campionato studentesco, dimostrando di avere la stessa stoffa del padre, un grande campione in quello stesso sport.\nRiuscir\u00e0 a convincere anche la madre sulle sue buone intenzioni?\nSigla.\nLa sigla italiana \"Il fichissimo del baseball\" \u00e8 stata scritta da Riccardo Zara (1985) e cantata da I Cavalieri del Re."}
{"id": "1405686", "revid": "1305772", "url": "https://it.wikipedia.org/wiki?curid=1405686", "title": "Accordi di pace di Roma", "text": "L'accordo generale di pace di Roma \u00e8 il trattato di pace negoziato tra il governo del Mozambico e i ribelli della Resistenza Nazionale Mozambicana, il 4 ottobre 1992, nella capitale italiana.\nDalla guerra civile alla democrazia.\nDopo l'indipendenza nel 1975, il Mozambico, sotto la presidenza di Samora Machel, leader del movimento socialista Fronte di Liberazione del Mozambico (FRELIMO), si alline\u00f2 politicamente all'Unione Sovietica, dando luogo a un'economia socialista e diventando un punto di riferimento per i movimenti indipendentisti e anti-apartheid dei vicini Sudafrica e Rhodesia.\nQuesti paesi, con l'apporto anche degli Stati Uniti, finanziarono la costituzione in Mozambico di un esercito di liberazione anti-comunista detto RENAMO. Nei primi anni ottanta, la RENAMO inizi\u00f2 una serie di attacchi contro le strutture del paese (inclusi ferrovie, scuole e ospedali), trascinando il Mozambico nella guerra civile.\nNel 1984, il Mozambico firm\u00f2 col leader nazionalista sudafricano P. W. Botha l'accordo di Nkomati, che prevedeva la cessazione delle ostilit\u00e0 in cambio dell'espulsione dal Mozambico dei membri in esilio del movimento anti-apartheid sudafricano African National Congress (ANC).\nIl Mozambico tenne fede all'accordo, ma il Sudafrica continu\u00f2 a finanziare i ribelli. Nel 1986, Samora Machel, mor\u00ec in territorio sudafricano in un incidente aereo di cui molti attribuirono la responsabilit\u00e0 ai servizi segreti sudafricani. A Machel succedette Joaquim Chissano.\nNel 1990, il regime sudafricano dell'apartheid stava crollando, e aveva anche perso l'appoggio degli Stati Uniti. In questo mutato contesto, FRELIMO e RENAMO iniziarono a negoziare. A novembre venne concordata una nuova costituzione, che decretava la nascita in Mozambico di una democrazia multipartitica.\nGli accordi di pace.\nGli accordi di pace si raggiunsero con la lunga opera di mediazione, durata 27 mesi con 11 sessioni di lavoro, iniziata e condotta a termine, con l'appoggio delle Nazioni Unite, dal Sottosegretario agli Affari Esteri Mario Raffaelli, dall'Ambasciatore d'Italia Manfredo Incisa di Camerana e dalla Comunit\u00e0 di Sant'Egidio, rappresentata da Andrea Riccardi, Matteo Zuppi e dal vescovo Jaime Pedro Gon\u00e7alves. Cos\u00ec Andrea Riccardi introduceva i lavori per la pace:\nIl governo italiano era rappresentato da Mario Raffaelli. La delegazione del Frelimo era presente con Armando Guebuza (poi divenuto presidente del Mozambico), la delegazione della Renamo con Raul Domingos. Gli accordi sono stati firmati dal presidente di allora del Mozambico, capo del Frelimo Joaquim Chissano e dal capo della Renamo, Afonso Dhlakama.\nGli accordi divennero operativi il 15 ottobre 1992. Le Nazioni Unite inviarono un contingente di pace (ONUMOZ) con lo scopo di sorvegliare la fase di transizione alla democrazia. Il passaggio fu completato in pochi anni, e nel 1995 l'ONUMOZ lasci\u00f2 il paese."}
{"id": "1405690", "revid": "1082657", "url": "https://it.wikipedia.org/wiki?curid=1405690", "title": "Punto di Gergonne", "text": "Il punto di Gergonne di un triangolo formula_1 \u00e8 l'intersezione formula_2 delle rette che congiungono i vertici del triangolo con i punti di contatto formula_3 dell'incerchio con i lati opposti, ovvero il cerchio inscritto.\nIl punto di Gergonne \u00e8 il coniugato isotomico del punto di Nagel e quello cicloceviano di se stesso."}
{"id": "1405692", "revid": "1161730", "url": "https://it.wikipedia.org/wiki?curid=1405692", "title": "Questione linguistica belga", "text": "La questione linguistica belga comprende la serie di conflitti, rivalit\u00e0 e rivendicazioni su base linguistica che intercorrono tra le due maggiori comunit\u00e0 linguistiche del Belgio: i fiamminghi (di lingua olandese) e i valloni (di lingua francese).\nLa genesi del conflitto: l'indipendenza belga e la predominanza del francese.\nQuando, nel 1830, la parte meridionale del Regno Unito dei Paesi Bassi si rese indipendente attraverso la rivoluzione belga, nacque per la prima volta nella storia il regno del Belgio. All'unit\u00e0 del paese non corrispondeva tuttavia un'uniformit\u00e0 linguistica, in quanto la met\u00e0 meridionale era popolata da valloni francofoni e quella settentrionale da fiamminghi, mentre la capitale Bruxelles - situata nella parte fiamminga - era fiamminga all'85% e francofona per il 15%. Come lingua ufficiale del nuovo stato venne tuttavia adottato unicamente il francese, anche per i sudditi fiamminghi, anche e soprattutto perch\u00e9 all'epoca il francese godeva di un prestigio nettamente superiore al fiammingo, venendo difatti parlato trasversalmente dai ceti colti di entrambi i gruppi linguistici.\nCome unica lingua dell'amministrazione, dell'esercito e del parlamento il francese venne cos\u00ec a contrapporsi nettamente nei confronti del fiammingo, che, spesso considerato con disprezzo, rimase relegato all'uso vernacolare. Pure nell'istruzione scolastica il francese godeva di un'indiscussa supremazia: se i dialetti fiamminghi potevano essere insegnati nelle scuole elementari, a partire dalle scuole medie non erano pi\u00f9 previsti.\nIl Movimento Fiammingo e le prime conquiste politiche.\nIl ruolo subalterno del fiammingo non fu percepito come un problema dalle classi istruite e dirigenti, che utilizzavano gi\u00e0 correntemente il francese. Solo lentamente venne a crearsi nelle principali citt\u00e0 del nord il Movimento Fiammingo (\"Vlaamse Beweging\") contro la repressione del fiammingo, principalmente ad opera di letterati come Jan Frans Willems. Un primo effetto di questa riscoperta d'identit\u00e0 fu l'introduzione, nel 1856, della \"Grievencommissie\" (\"Commissione delle doglianze\"), incaricata di dare ascolto alle denunce dei cittadini (fiamminghi) che si ritenevano lesi nei loro diritti a causa del governo francofono. Gradualmente il movimento fiammingo riusc\u00ec a sensibilizzare anche la politica: una fondamentale conquista fu la \"Legge di Uguaglianza\" (\"Gelijkheidswet\") del 1898, che introdusse l'insegnamento bilingue obbligatorio nelle classi medie delle Fiandre.\nIn reazione al Movimento Fiammingo nacque il movimento vallone: anche in coincidenza con la progressiva istituzione del suffragio universale, i francofoni del Belgio meridionale iniziarono a temere la possibilit\u00e0 di una presa del potere nel paese da parte dei fiamminghi, numericamente superiori. A queste contrapposizioni linguistiche contribuirono anche considerazioni di ordine sociale: la regione agricola delle Fiandre era prevalentemente cattolico-conservatrice, mentre la pi\u00f9 industrializzata Vallonia era tradizionalmente anticlericale se non addirittura fortemente socialista.\nCon la prima guerra mondiale la questione linguistica inizi\u00f2 ad acuirsi, quando i soldati fiamminghi impegnati al fronte nelle Fiandre occidentali si resero conto di quanto gli ufficiali, che parlavano solo francese, mostravano incomprensione se non disprezzo della loro lingua. Nelle Fiandre orientali occupate dall'esercito tedesco molti fiamminghi lavorarono per l'occupante straniero, venendo poi perseguiti dalle autorit\u00e0 francofone belghe a guerra finita. Anche per questo la popolazione fiamminga matur\u00f2 idee revansciste e divenne fortemente politicizzata.\nCiononostante il processo di emancipazione della comunit\u00e0 fiamminga prosegu\u00ec il suo corso e nel 1930 l'universit\u00e0 di Gent fu il primo ateneo belga ad introdurre il fiammingo come unica lingua d'insegnamento.\nLa Questione Reale e il boom economico.\nAlla fine della seconda guerra mondiale si pose in Belgio la \"Questione Reale\": re Leopoldo III, che durante l'occupazione nazista del paese aveva tenuto un comportamento ambiguo con l'invasore ed aveva contratto un secondo matrimonio con una borghese, fu aspramente criticato in patria al punto che, alla fine della sua prigionia in Germania, dovette auto-esiliarsi temporaneamente in Svizzera. Leopoldo III pot\u00e9 rientrare in Belgio solo nel 1950, in seguito ad un referendum che spacc\u00f2 il paese e nel quale ancora una volta emersero le profonde divisioni linguistiche: le Fiandre cattoliche e monarchiche si espressero a favore del re (72%), mentre la Vallonia socialista vot\u00f2 contro (58%). Alla fine fu il peso demografico delle Fiandre a restituire il trono a Leopoldo, il cui rientro - avvenuto il 30 luglio dello stesso anno - fu accompagnato da violente proteste in Vallonia (quattro morti a Gr\u00e2ce-Berleur). Per non mettere in pericolo l'unit\u00e0 del paese, il 16 luglio 1951 Leopoldo III abdic\u00f2 infine in favore del figlio Baldovino I.\nLa questione linguistica si conferm\u00f2 nuovamente un conflitto a pi\u00f9 ampio spettro con il boom dell'economia belga degli anni Cinquanta, quando il baricentro economico del paese pass\u00f2 dalle industrie minerarie e tessili della Vallonia ai nuovi poli industriali (soprattutto petrolchimici) delle Fiandre. Determinanti furono a questo riguardo il rapido sviluppo del settore terziario e la scoperta, da parte degli investitori, delle potenzialit\u00e0 del porto di Anversa e della manodopera qualificata e a basso costo delle Fiandre. Ne consegu\u00ec un boom dell'economia fiamminga che sarebbe durato per tutti gli anni Sessanta (nel 1966 il prodotto interno lordo pro capite delle Fiandre avrebbe infine raggiunto il livello di quello della Vallonia), mentre l'economia vallona inizi\u00f2 a ristagnare nonostante i tentativi di rilancio dell'industria pesante, dando luogo anche a manifestazioni di protesta sociale come lo sciopero generale dell'inverno 1960-61.\nLe leggi del 1962.\nConsci della complessit\u00e0 del problema linguistico e delle sue ripercussioni sulla vita sociale, politica ed economica del Belgio, nel 1962 i leader politici vararono un apposito pacchetto legislativo ribattezzato \"leggi Gilson\". La prima legge stabil\u00ec in via definitiva il confine linguistico tra le due comunit\u00e0 (creando le exclavi francofone di Mouscron e Comines-Warneton e quella fiamminga di Voeren), la seconda istitu\u00ec il bilinguismo nei diciannove comuni della regione di Bruxelles nonch\u00e9 le \"facilit\u00e0\" per i francofoni di sei comuni fiamminghi alla periferia Bruxelles, mentre la terza regol\u00f2 l'utilizzo delle lingue nell'insegnamento.\nLa fissazione del confine linguistico fu richiesta sia dai fiamminghi, il cui numero relativo calava ad ogni censimento, in particolare nella periferia brussellese (pochi anni prima, nel 1954, le tre localit\u00e0 di Berchem-Sainte-Agathe, Evere e Ganshoren erano passate alla zona bilingue di Bruxelles per referendum), ma anche dai valloni, che speravano cos\u00ec di giungere ad un bilanciamento di poteri tra due entit\u00e0 paritarie. Per fissare il confine tra Fiandre e Vallonia ci si bas\u00f2 sul censimento linguistico del 1947.\nLe \"facilit\u00e0 linguistiche\" furono invece riservate ai comuni con cospicue minoranze (la legge prevedeva una soglia del 30%) rimasti al di l\u00e0 dei confini dei rispettivi blocchi linguistici, al fine di permettere l'uso della lingua minoritaria nei confronti della pubblica amministrazione: si tratt\u00f2 di una soluzione di compromesso per risolvere il problema concreto di sei comuni alle porte di Bruxelles (Drogenbos, Linkebeek, Sint-Genesius-Rode, Kraainem, Wemmel e Wezembeek-Oppem), che pur appartenendo alle Fiandre contavano una crescente minoranza francofona dovuta alla vicinanza con la capitale.\nCon le leggi Gilson fu posto il primo importante passo sulla strada del federalismo belga. La vittoria del partito liberale belga nel 1965 congel\u00f2 tuttavia ulteriori progetti di riforma per alcuni anni in quanto il partito aveva fatto dell'unit\u00e0 belga uno dei punti cardine del proprio programma elettorale."}
{"id": "1405698", "revid": "2060202", "url": "https://it.wikipedia.org/wiki?curid=1405698", "title": "Gesellschaft mit beschr\u00e4nkter Haftung", "text": "Gesellschaft mit beschr\u00e4nkter Haftung, in sigla GmbH, (IPA: traducibile come \"societ\u00e0 a responsabilit\u00e0 limitata\") \u00e8 un tipo di persona giuridica molto comune in Germania (dove fu creata nel 1892), Austria (adottata dal 1906), Svizzera (dov'\u00e8 nota con la sigla italiana Sagl, che sta appunto per societ\u00e0 a garanzia limitata) e in altri paesi dell'Europa centrale. La denominazione viene usata anche in provincia di Bolzano, nei documenti ufficiali in tedesco, per indicare la societ\u00e0 a responsabilit\u00e0 limitata (S.r.l. o Srl) di diritto italiano.\n\u00c8 divenuta la forma di societ\u00e0 pi\u00f9 comune in Germania in quanto rispetto all\u2019altra forma principale di societ\u00e0 di capitali, ossia l'AG (\"Aktiengesellschaft\", societ\u00e0 per azioni), offre maggiore flessibilit\u00e0 e minori obblighi a cui adempiere.\nCostituzione e conferimenti.\nLa GmbH deve essere costituita da almeno un socio: pu\u00f2 infatti anche essere unipersonale (\"Ein-Personen-GmbH\").\nLo statuto societario va sottoscritto con atto notarile e il notaio deve inoltrarlo al registro delle imprese (\"Handelsregister\"). In Germania, il capitale nominale minimo \u00e8 di 25.000 euro e almeno la met\u00e0 di questa cifra (cio\u00e8 12.500 euro) deve essere depositata presso un conto corrente al momento della registrazione. Tale obbligo vige anche in Austria, dove il capitale nominale minimo \u00e8 invece di 35.000 euro.\nLa camera del commercio e dell\u2019industria (\"Industrie- und Handelskammer, IHK\") fornisce dei modelli dell\u2019atto costitutivo.\n\u00c8 possibile apportare conferimenti in denaro, purch\u00e9 sia versato subito almeno il 25% della somma pattuita, o sotto forma di beni mobili o immobili: questi devono essere integralmente effettuati al momento della sottoscrizione.\nOrganizzazione della societ\u00e0.\nUna GmbH \u00e8 divisa in tre organi:\nUG (Unternehmergesellschaft).\nNel 2008 \u00e8 stata introdotta in Germania una versione semplificata della GmbH, ossia l'UG (\"Unternehmergesellschaft\"), similarmente a quanto fatto in Italia nel 2012 con la societ\u00e0 a responsabilit\u00e0 limitata semplificata.\nAnche una UG pu\u00f2 essere unipersonale e il capitale nominale minimo previsto \u00e8 1 euro, da versare interamente prima della registrazione presso il registro delle imprese; rispetto alla GmbH, sono permessi solo conferimenti in denaro.\nPer l'atto costitutivo di una UG si pu\u00f2 usare un modello standard (\"Musterprotokoll\") definito nella legge sulle GmbH. Questo per\u00f2 comporta alcune restrizioni:\nQueste restrizioni non si applicano invece se al posto del \"Musterprotokoll\" si stipula un contratto di societ\u00e0 (\"Gesellschaftsvertrag\"), che garantisce maggiore flessibilit\u00e0 al prezzo di costi notarili maggiori e tempistiche pi\u00f9 lunghe; tuttavia, alcune parti del modello standard, come quelle sulla distribuzione dei profitti, sul diritto di successione o sulla cessione della societ\u00e0, possono essere modificate tramite atto notarile, per poterle adattare meglio alle circostanze.\nSempre analogamente alla societ\u00e0 a responsabilit\u00e0 limitata semplificata italiana, una parte dei profitti (almeno il 25%) deve essere accantonata in riserve legali fino a quando il capitale sociale raggiunge i 25.000 euro: a quel punto la societ\u00e0 pu\u00f2 continuare ad essere una UG oppure venire trasformata in una GmbH. L'UG offre cos\u00ec la possibilit\u00e0 di iniziare un'attivit\u00e0 di impresa con i pregi fondamentali propri delle GmbH anche a chi non ha dispone nell'immediato dei 25.000 euro richiesti."}
{"id": "1405699", "revid": "80339", "url": "https://it.wikipedia.org/wiki?curid=1405699", "title": "Suntar-Chajata", "text": ""}
{"id": "1405700", "revid": "80339", "url": "https://it.wikipedia.org/wiki?curid=1405700", "title": "Suntar Chajata", "text": ""}
{"id": "1405702", "revid": "80339", "url": "https://it.wikipedia.org/wiki?curid=1405702", "title": "Monti Suntar-Khajata", "text": ""}
{"id": "1405703", "revid": "80339", "url": "https://it.wikipedia.org/wiki?curid=1405703", "title": "Monti Suntar-Hajata", "text": ""}
{"id": "1405704", "revid": "80339", "url": "https://it.wikipedia.org/wiki?curid=1405704", "title": "Monti Suntar-Khayata", "text": ""}
{"id": "1405705", "revid": "1543377", "url": "https://it.wikipedia.org/wiki?curid=1405705", "title": "Federazione calcistica del Lussemburgo", "text": "La Federazione calcistica del Lussemburgo (\"francese\" \"F\u00e9d\u00e9ration Luxembourgeoise de Football\", acronimo FLF) \u00e8 l'ente che governa il calcio in Lussemburgo.\nFondata nel 1908, ha sede a Mondercange, a sud di Lussemburgo, e controlla direttamente il campionato nazionale, la coppa nazionale e la Nazionale del paese."}
{"id": "1405706", "revid": "80339", "url": "https://it.wikipedia.org/wiki?curid=1405706", "title": "Suntar-Khayata", "text": ""}
{"id": "1405708", "revid": "191459", "url": "https://it.wikipedia.org/wiki?curid=1405708", "title": "GmbH", "text": ""}
{"id": "1405709", "revid": "80339", "url": "https://it.wikipedia.org/wiki?curid=1405709", "title": "Suntar-Hajata", "text": ""}
{"id": "1405710", "revid": "69275", "url": "https://it.wikipedia.org/wiki?curid=1405710", "title": "Federazione calcistica lussemburghese", "text": ""}
{"id": "1405711", "revid": "80339", "url": "https://it.wikipedia.org/wiki?curid=1405711", "title": "Suntar Khayata", "text": ""}
{"id": "1405713", "revid": "1082657", "url": "https://it.wikipedia.org/wiki?curid=1405713", "title": "Punto di Nagel", "text": "Preso un triangolo formula_1, le rette che uniscono ciascun vertice di un triangolo con il punto di contatto tra il lato opposto e il corrispondente cerchio ex-inscritto passano per uno stesso punto formula_2, detto punto di Nagel.\nSe indichiamo i lati del triangolo con formula_3 e con formula_4 il perimetro, le coordinate cartesiane del punto di Nagel sono:\nformula_5\nIl punto di Nagel \u00e8 allineato con il baricentro, l'incentro e il punto di Spieker.\nInoltre il punto di Spieker \u00e8 il punto medio del segmento che ha come estremi il punto di Nagel formula_6 e l'incentro formula_7.\nIl baricentro formula_8 divide il segmento formula_9 in due parti tali che\nformula_10"}
{"id": "1405715", "revid": "842", "url": "https://it.wikipedia.org/wiki?curid=1405715", "title": "Take 2 Interactive", "text": ""}
{"id": "1405717", "revid": "300067", "url": "https://it.wikipedia.org/wiki?curid=1405717", "title": "Campionato europeo maschile di pallacanestro 1953", "text": "L'8\u00ba Campionato Europeo Maschile di Pallacanestro FIBA (noto anche come FIBA EuroBasket 1953) si \u00e8 tenuto dal 24 maggio al 4 giugno 1953 a Mosca in Unione Sovietica.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano diciassette nazionali divise in quattro gruppi, tre da quattro e uno da cinque squadre.\nPrima fase.\nLa vincente di ogni gara si aggiudica due punti, la perdente uno. Le prime due di ogni gruppo accedono fase finale, le rimanenti giocheranno per le posizioni dalla nona alla diciassettesima.\nGironi 9\u00b0 17\u00ba posto.\nLe squadre non classificatesi per la fase finale, vengono divise in due gironi uno da quattro e uno da cinque squadre, le prime due di ogni girone si affronteranno in un torneo ad eliminazione diretta per le posizioni dalla nona alla dodicesima, la terza e la quarta di ogni girone si affrontano con la stessa formula per le posizioni dalla tredicesima alla sedicesima, la quinta classificata del secondo gruppo \u00e8 diciassettesima nella classifica finale.\nFase Finale.\nLe squadre qualificate alla fase finale si affrontano in un girone unico con partite di sola andata. La vittoria vale due punti, la sconfitta uno."}
{"id": "1405718", "revid": "1632387", "url": "https://it.wikipedia.org/wiki?curid=1405718", "title": "Salvation (Cult of Luna)", "text": "Salvation \u00e8 il terzo album in studio della band doom metal Cult of Luna, pubblicato nel 2004."}
{"id": "1405722", "revid": "228587", "url": "https://it.wikipedia.org/wiki?curid=1405722", "title": "Metodo calce-soda", "text": "Il metodo calce-soda \u00e8 un metodo di demineralizzazione dell'acqua. \u00c8 cos\u00ec chiamato perch\u00e9 utilizza la calce e la soda.\nTale metodo consiste nell'abbattere la durezza dell'acqua, dovuta principalmente agli ioni di calcio e magnesio ed ai sali di acido carbonico e solforico, tramite l'eliminazione per precipitazione degli stessi quando sono in composti poco solubili.\nFondamentalmente, i bicarbonati formano la cosiddetta \"durezza temporanea\" (durezza che potrebbe essere eliminata tramite ebollizione), mentre i solfati la \"durezza permanente\". L'eliminazione della durezza temporanea non \u00e8 realizzata tramite ebollizione a causa degli elevati costi che tale processo produrrebbe, sicuramente molto maggiori di quelli necessari a realizzare il metodo calce-soda. Per questo motivo a livello industriale \u00e8 sempre preferito quest'ultimo metodo. Tuttavia il processo \u00e8 realizzato solitamente ad una temperatura di 60-70 \u00b0C in modo da facilitare l'allontanamento dei bicarbonati.\nAbbattimento della durezza temporanea.\nPer l'abbattimento della durezza temporanea (bicarbonati) viene utilizzata calce viva (\"CaO\") o spenta (\"Ca (OH)2\"). \u00c8 importante premettere che anche l'utilizzo di calce viva porta poi alla formazione comunque di calce spenta. Tale composto, infatti, reagisce con l'acqua secondo la seguente reazione:\n\"CaO + H2O \u2192 Ca (OH)2\"\nLa calce spenta, a contatto con il bicarbonato di calcio, genera la seguente reazione:\n\"Ca (OH)2 + Ca (HCO3)2 \u2192 2CaCO3 + 2 H2O \"\nTale reazione avviene perch\u00e9 sia la calce che il bicarbonato di calcio sono solubili in acqua, e in soluzione si presentano in forma ionica (\"Ca (OH)2\u2192Ca2+ + 2OH-; Ca (HCO3)2\u2192 Ca2+ + 2HCO3-\"). In queste condizioni lo ione \"OH-\" reagisce con lo ione \"HCO3-\" per formare \"H2O\" e \"CO32-\"; quest'ultimo, poi, reagendo con il calcio former\u00e0 il carbonato di calcio, insolubile, che precipiter\u00e0.\nIl carbonato di calcio CaCO3, essendo poco solubile in acqua, precipita annullando la durezza derivante dal bicarbonato di calcio (\"Ca (HCO3)2\").\nA contatto con il bicarbonato di magnesio, invece, la calce spenta genera la reazione:\n\"Ca (OH)2 + Mg (HCO3)2 \u2192 Ca (HCO3)2 + Mg (OH)2\"\nL'idrossido di magnesio (\"Mg (OH)2\") precipita essendo poco solubile, mentre il bicarbonato di calcio viene eliminato facendolo reagire con dell'altra calce, generando la reazione precedente. Anche queste reazioni sono innescate dal fatto che in soluzione i reagenti si trovano in forma ionica.\nPer realizzare il completo annullamento della durezza si dovr\u00e0 procedere ad un preventivo calcolo delle quantit\u00e0 di calce da versare nella soluzione. Questo calcolo tiene conto del fatto che per eliminare una mole di bicarbonato di calcio \u00e8 necessaria una mole di calce, mentre per eliminare una mole di bicarbonato di magnesio sono necessarie due moli di calce.\nAbbattimento della durezza permanente.\nPer l'abbattimento della durezza permanente (solfati, cloruri e nitrati) si utilizza la soda (\"Na2CO3\"). Essa, a contatto con il solfato di calcio (\"CaSO4\"), provoca la reazione:\n\"CaSO4 + Na2CO3 \u2192 CaCO3 + Na2SO4\"\nIl carbonato di calcio precipita essendo poco solubile, mentre il solfato di sodio resta in soluzione, non potendo essere eliminata in questo processo.\nA contatto con il solfato di magnesio, invece, la soda determina la reazione:\n\"MgSO4 + Na2CO3 \u2192 MgCO3 + Na2SO4\"\nIl solfato di sodio resta comunque in soluzione, mentre il carbonato di magnesio pu\u00f2 essere eliminato con la calce secondo la reazione descritta precedentemente, a proposito della durezza temporanea.\nPer il calcolo delle quantit\u00e0 di composto da versare nell'acqua bisogna tener conto che per eliminare una mole di solfato di calcio \u00e8 necessaria una mole di soda, mentre per una mole di solfato di magnesio sono necessarie una mole di soda ed una di calce.\nIn questo calcolo \u00e8 necessario tenere conto anche del fatto che la presenza di anidride carbonica disciolta nell'acqua provoca la reazione:\n\"CO2 + Ca (OH)2 \u2192 CaCO3 + H2O\"\nIl problema di tale reazione non sono tanto i suoi prodotti, dal momento che il carbonato di calcio \u00e8 molto insolubile e quindi precipita, ma \u00e8 il fatto che parte della calce venga consumata e tolta alla reazione con i bicarbonati di calcio e magnesio. Per questo motivo solitamente si aggiunge una quantit\u00e0 in eccesso di calce.\nAl fine di eliminare l'eccesso dell'eccesso di calce, si aggiunge una certa quantit\u00e0 di soda oltre alla dose stechiometricamente calcolata. Tale eccesso di soda va a reagire con la calce in eccesso consumandola:\n\"Ca (OH)2 + Na2CO3 \u2192 CaCO3 + 2NaOH\"\nLa presenza di idrossido di sodio al termine del processo ha un duplice effetto: da una parte d\u00e0 all'acqua un pH basico, caratteristica che in caso di utilizzo a contatto con tubazioni metalliche le protegge, dall'altra se utilizzata in caldaie pu\u00f2 provocare il fenomeno di fragilit\u00e0 caustica.\n\u00c8 bene ricordare che il metodo calce-soda non elimina completamente la durezza dell'acqua ma ne permette l'abbattimento fino a valori minori di 5 \u00b0F (gradi francesi)"}
{"id": "1405724", "revid": "115056796", "url": "https://it.wikipedia.org/wiki?curid=1405724", "title": "Bersaglio", "text": "Un bersaglio \u00e8 tutto ci\u00f2 che si vuol colpire, sia con il tiro di una arma (ad esempio armi da fuoco, con armi da getto e con le armi da mano). Si dice bersaglio anche il segno in cui si indirizza la mira di ogni tipo di arma per abituare il tiratore a tenere giusto il colpo. \nClassificazione.\nBisogna distinguere:\nI bersagli, secondo il modo come sono situati rispetto a chi esegue il tiro, si possono classificare in: \nAd ogni genere di bersaglio conviene una diversa specie di tiro ed un diverso genere di proietto da impiegare. I bersagli, secondo la loro natura, si prestano ad essere obiettivi pi\u00f9 opportunamente della fanteria o di una specialit\u00e0 piuttosto che di un'altra dell'artiglieria. Sono bersagli per l'artiglieria da campagna, a cavallo e da montagna, ed in genere per l'artiglieria leggera: i bersagli animati, i bersagli inanimati mediocremente resistenti (batterie scudate, materiale da guerra, parapetti, muti, abitati non robusti, nidi di mitragliatrici; per le artiglierie pesanti: bersagli animati e bersagli resistenti (opere di fortificazione, materiale da guerra, batterie, parapetti di ferro, reticolati, difese accessorie eccetera); per le artiglieria da costa: navi corazzate, naviglio leggero silurante, navi trasporto; per le artiglierie contraerei: essenzialmente aeroplani. Secondo il modo che si offrono al tiro i bersagli possono essere in verticale ed orizzontale. "}
{"id": "1405727", "revid": "1305772", "url": "https://it.wikipedia.org/wiki?curid=1405727", "title": "Trattato di Tarascona", "text": "Il trattato di Tarascona fu un accordo siglato il 19 febbraio 1291 fra Alfonso III d'Aragona e Carlo II d'Angi\u00f2 nella citt\u00e0 francese di Tarascona, circa a met\u00e0 strada tra la sede papale di Avignone ed Arles, allora governata dai Conti di Provenza, per concludere la guerra scoppiata con i Vespri siciliani.\nFilippo IV di Francia (\"Filippo il Bello\") e il papa Niccol\u00f2 IV desideravano impedire la dominazione degli aragonesi sulla Sicilia, ma erano stati incapaci di battere con le armi la resistenza di Giacomo, re di Sicilia. Cos\u00ec avviarono dei negoziati con il fratello Alfonso che portarono alla firma del trattato di Tarascona fra il re aragonese e Sancho IV di Castiglia da una parte e Carlo II d'Angi\u00f2 e il papa, dall'altra.\nAlfonso s'impegnava:\nAlfonso avrebbe ottenuto la nomina papale della signoria su Maiorca di Giacomo, concessa precedentemente da Papa Martino IV a Carlo di Valois.\nTuttavia il trattato rimase inapplicato a causa della scomparsa di Alfonso, e il papa Niccol\u00f2 IV colse l'occasione per indire una crociata comandata da Carlo di Valois contro gli Aragonesi. Successivamente nel 1295 Giacomo firm\u00f2 il trattato di Anagni, ma anche questo rimase inapplicato."}
{"id": "1405728", "revid": "836193", "url": "https://it.wikipedia.org/wiki?curid=1405728", "title": "Emmina", "text": ""}
{"id": "1405731", "revid": "7967", "url": "https://it.wikipedia.org/wiki?curid=1405731", "title": "Trattato d'Anagni", "text": ""}
{"id": "1405736", "revid": "1442080", "url": "https://it.wikipedia.org/wiki?curid=1405736", "title": "Cristoforo Scacco di Verona", "text": "Biografia.\nSono pochi i dati riguardanti la sua vita. Le firme su alcune sue opere ne hanno fatto supporre la nascita veronese, anche se si ha notizia di una famiglia Scacco residente nel secondo Quattrocento a Itri, centro poco distante da Fondi (LT). Di lui si parla nella visita pastorale compiuta nel 1599 a Monticelli (oggi Monte San Biagio, LT) dal vescovo G. B. Comparini, il quale cita un documento relativo allo Scacco \"olim civi dictae terrae Monticelli\": una delle pochissime prove scritte della presenza del pittore in un territorio (contea di Fondi) allora compreso nella Campania, ora laziale, ove l'artista \u00e8 beneficiario di una donazione, fatta dal cardinale Giovanni Colonna, di 25 \"case\" situate vicino alla sua abitazione in Monticelli per le opere realizzate presso le varie chiese della zona.\nLavora almeno dal 1483 nell'area allora inquadrata nell'alta Terra di Lavoro (Regno di Napoli) e oggi ricadente nel Lazio meridionale: tra i suoi principali committenti occorre indicare i Caetani, titolari della contea di Fondi, e in particolare il conte Onorato II Caetani e suo fratello Giordano, patriarca di Antiochia e arcivescovo di Capua.\nNel 1499 un documento segnala la presenza dello Scacco in Napoli alla corte della duchessa Lucrezia del Balzo, che gli affida il lavoro di un trittico per la sua cappella in S. Giovanni a Carbonara; nella stessa citt\u00e0 il pittore realizza probabilmente la decorazione della Cappella Tolosa in Monteoliveto. La sua permanenza nell'Italia centro-meridionale lo pone a diretto contatto con Antoniazzo Romano e Melozzo da Forl\u00ec di cui subir\u00e0 l'influenza pittorica. Da tale influsso scaturir\u00e0 l'interesse del pittore per l'effetto cromatico di ori e tessuti, che porta alla realizzazione di opere quali la \"Madonna e Santi\" della collezione Cini, l\"Annunciazione di Fondi\" e l\"Annunciazione di Nola\" nella chiesa dell'Annunziata a Nola, oggi conservata nel Museo Diocesano di Nola.\nAnnunciazione di Fondi.\nOpera firmata, erroneamente datata 1499 ma prodotta verosimilmente negli anni Ottanta del Quattrocento per la chiesa dell'Annunziata a Fondi (LT), trasferita poi nella cattedrale di San Pietro Apostolo. Venne commissionata con ogni probabilit\u00e0 dal conte Onorato II Caetani (1414-1491), come fanno ritenere i due stemmi Caetani d'Aragona dipinti nella predella.\nIl trittico di Itri.\nIl trittico con la \"Madonna in trono col Bambino tra i santi Francesco e Giovanni Battista\", realizzato per S. Francesco a Itri e ora al Museo nazionale di Capodimonte, riflette lo stesso clima veneto-romano della tavola Lloyd Griscom e del trittico con l\u2019Annunciazione di Fondi, rafforzato dall\u2019esplicito omaggio alla pala che Antoniazzo Romano aveva dipinto nel 1476 per la cattedrale di S. Pietro Apostolo in Fondi su richiesta di Onorato II Caetani.\nIl trittico di Penta.\nLa \"Madonna delle Grazie e quattro santi\", trittico realizzato nel 1493 per la chiesa di San Bartolomeo a Penta (SA) e oggi al Museo nazionale di Capodimonte, fu commissionata da un tal \"Sagisius de Sagisio\"; in quest'opera si denota la formazione settentrionale dello Scacco, che lo porta a utilizzare una costruzione e uno studio fortemente attento alle masse espanse delle figure. \nSan Giovanni Battista e Santi Benedettini.\nOpera prodotta nel 1493 come la precedente, presenta una figura dalla massa solida inquadrata in un paesaggio dalle rocce mantegnesche, e gli affreschi con i \"Santi Benedettini\" della Cappella Tolosa in Monteoliveto a Napoli.\nPolittico della Croce.\nNell'anno 1500 realizza il \"Polittico della Croce\" per Sessa Aurunca, oggi al Museo campano di Capua. La prospettiva e la costruzione geometrica dell'Arcangelo portano lo storico Riccardo Naldi a considerare quest'opera come un esempio dell'acquisizione dell'esperienza bramantesca del pittore sul finire della carriera dovuto alla presenza a Terracina e forse a Roma di Donato Bramante contemporaneamente a Scacco.\nSposalizio mistico di Santa Caterina.\nDello stesso anno \u00e8 lo \"Sposalizio mistico di santa Caterina\" tra i santi Giovanni Battista ed Evangelista a Monte San Biagio, opera firmata la cui iscrizione a pi\u00e8 \"Dominus Evangelista / Scaccho de Monticello utriusque / iuris doctor canonicus / Salernitanus fieri fecit / anno Domini MCCCCC indictione III. / Cristoforus Scacco de Verona pinxit\" denota il particolare legame del pittore con il piccolo centro di Monticelli (oggi Monte San Biagio) e fornisce indizi circa il suo successivo impegno a Salerno per il \"San Michele Arcangelo\" della chiesa di San Pietro in Vincoli oggi conservato nel Museo diocesano di Salerno considerato anche la sua ultima opera (ca. 1505).\nMusei e chiese.\nElenco dei musei che espongono opere dell'artista:"}
{"id": "1405738", "revid": "124932560", "url": "https://it.wikipedia.org/wiki?curid=1405738", "title": "Monica Leofreddi", "text": "Carriera.\nInizia la carriera nel 1982 come conduttrice di trasmissioni sportive nella televisione romana GBR. Nel 1984 approda alle reti RAI grazie a Piero Ottone ed al suo programma \"Le regole del gioco\" (settimanale a sfondo politico), in cui presenta filmati registrati. Dal 1986 al 1994 conduce i collegamenti esterni di Unomattina, con pi\u00f9 di centocinquanta localit\u00e0 e situazioni raccontate in diretta da ogni parte d'Italia e del mondo. La sua esperienza ed il suo interesse per la realt\u00e0 quotidiana si approfondiscono con \"Utile e futile\", rubrica quotidiana di informazione e di servizio che conduce in studio dal 1994 al 1996. Nel 1996 torna allo sport presentando \"La Domenica Sportiva\" su Rai 3 al fianco di Jacopo Volpi.\nDal 1989 al 1993 conduce i collegamenti esterni dei programmi RAI in prima serata come \"Partita doppia\" con Pippo Baudo, il \"Festival di Sanremo\" con Pippo Baudo, \"Miss Italia\" con Fabrizio Frizzi, \"La festa della mamma\", \"I cervelloni\" con Giancarlo Magalli, \"Scommettiamo che...?\" con Fabrizio Frizzi e Milly Carlucci, \"Il paese delle meraviglie\" con Pippo Franco e Melba Ruffo. Nel 1999 conduce \"Laraichevedrai\", moderno rotocalco di informazioni e curiosit\u00e0 su quello che offre il mondo della televisione RAI. A giugno 2001 conduce, insieme a Puccio Corona, \"Rai Uno Mattina Estate\". A novembre del 2001 conduce il 44\u00ba Zecchino d'Oro. Dal 2002 al 2007 presenta, tutti i pomeriggi feriali (dal luned\u00ec al venerd\u00ec) su Rai 2, il contenitore \"L'Italia sul 2\" la prima edizione la conduce da sola e in solitaria, mentre a partire dalla seconda la conduce assieme a Milo Infante.\nNel 2006 conduce il Concerto di Natale in diretta da Montecarlo, conduce inoltre nel 2005 e nel 2006 in prima serata il programma primaverile \"Se sbagli ti mollo\" con Gabriele Cirilli e nell'inverno 2007 \"Donne\" (andato in onda dal 15 gennaio al 28 marzo) sempre su Rai 2. Nella stagione 2007-2008 \u00e8 nel cast di \"Piazza Grande\" insieme a Giancarlo Magalli. Nella stagione 2008-2009 \u00e8 stata redattrice del salotto televisivo mattutino di Rai 2 \"Insieme sul Due\". Dal 17 gennaio 2014 conduce su Rai Premium (canale 25 del digitale terrestre) per qualche mese il programma \"Fiction Magazine\", dedicato alle serie televisive italiane trasmesse dalla Rai, subentrando ad Arianna Ciampoli. L'8 settembre 2014 torna su Rai 1 dopo oltre un decennio come conduttrice di \"Torto o ragione? Il verdetto finale\", restyling di \"Verdetto finale\". \nVita privata.\nNel maggio 2009 \u00e8 diventata madre di Riccardo e nel gennaio 2012 (all'et\u00e0 di 46 anni) di Beatrice, entrambi avuti, tramite la fecondazione assistita, dal suo compagno Gianluca Delli Ficorelli, che ha sposato nel giugno 2015 a Roma.\nPer anni la conduttrice \u00e8 stata oggetto di persecuzione da parte di uno stalker: il 4 febbraio 2014 \u00e8 arrivata la sentenza definitiva che ha condannato l'uomo alla pena di 1 anno e 6 mesi di carcere.\n\u00c8 stata per nove anni, tra il 1985 ed il 1994, la compagna di Antonello Venditti, che per lei ha scritto la canzone \"Ogni volta\"."}
{"id": "1405745", "revid": "116944", "url": "https://it.wikipedia.org/wiki?curid=1405745", "title": "Carlo Persano", "text": ""}
{"id": "1405746", "revid": "1442080", "url": "https://it.wikipedia.org/wiki?curid=1405746", "title": "Augusta di Reuss-Ebersdorf", "text": "Biografia.\nInfanzia.\nAugusta era la maggiore dei figli sopravvissuti del conte Enrico XXIV di Reuss-Ebersdorf e della di lui moglie, Carolina Ernestina di Erbach-Sch\u00f6nberg.\nTra i suoi fratelli si ricordano Enrico (1761-1822), futuro capo della famiglia Reuss-Ebersdorf, Luisa che spos\u00f2 il principe Enrico XLIII di Reuss-K\u00f6stritz ed Enrichetta (1767-1801), che spos\u00f2 il principe Emilio Carlo di Leiningen.\nMatrimonio.\nIl 13 giugno 1777, a Ebersdorf, Augusta divent\u00f2 la seconda moglie del duca Francesco Federico di Sassonia-Coburgo-Saalfeld. \nDiscendenza reale.\nAugusta e Francesco Federico furono nonni della regina Vittoria del Regno Unito (attraverso la madre, Vittoria) e anche di suo marito, il principe Alberto di Sassonia-Coburgo-Gotha (attraverso il padre, Ernesto).\nTra i loro nipoti si annoverano anche Ferdinando di Sassonia Coburgo-Gotha co-regnante del Portogallo con la moglie Maria II, Ferdinando I di Bulgaria zar di Bulgaria e Carlotta del Belgio imperatrice del Messico.\nMorte.\nLa duchessa Augusta mor\u00ec il 16 novembre 1831 a Coburgo.\nDiscendenza.\nDal loro matrimonio tra Augusta e Francesco Federico di Sassonia-Coburgo-Saalfeld nacquero dieci figli:"}
{"id": "1405747", "revid": "344646", "url": "https://it.wikipedia.org/wiki?curid=1405747", "title": "Teologia nera", "text": "La teologia nera \u00e8 una riflessione teologica nata a partire dall'esperienza del movimento per i diritti civili degli afroamericani negli Stati Uniti degli anni '60. Si tratta di una forma di teologia della liberazione che si propone di ripensare la fede cristiana a partire dall'esperienza dei neri d'America.\nLa nascita.\n\"\u00abUn nuovo spettro si aggira nelle societ\u00e0 bianche e rende insicuri i teologi. Si chiama \u201cteologia nera\u201d. Dopo i socialisti, che hanno criticamente messo in discussione il posto che la teologia cristiana occupa nella societ\u00e0 capitalista, \u00e8 ora la volta dei neri, oppressi dalla colonizzazione e dalla schiavit\u00f9, che denunciano la nostra teologia come \u201cteologia bianca\u201d, perch\u00e9 condizionata e influenzata dalla situazione determinata dal predominio bianco nel mondo.\u00bb\"\nCon queste parole J\u00fcrgen Moltmann apriva un dibattito fra teologi sulla teologia nera negli anni '70. La nuova realt\u00e0 teologica nasce dai movimenti per i diritti civili di Martin Luther King, dal costituirsi di \"Potere Nero\" e dall'emergere del gruppo rivoluzionario di presa di coscienza nera (\"Black Awareness Movement\").\nIntegrazione e separazione.\nAlcuni considerano M. L. King il precursore della teologia nera, tuttavia egli rappresentava l'ala integrazionista dei movimenti mentre la teologia nera nacque dall'ala separatista e intransigente legata a \"Black Power\". \nKing prese posizione contro i metodi violenti e contro l'idea separatista di Potere Nero che poi sfocer\u00e0 nella formazione delle Pantere Nere.\nEsponente della corrente separatista e padre della teologia nera \u00e8 il teologo James Cone, mentre tra la corrente integrazionista spicca la figura di Major Jones.\nGli esponenti.\nLa prima formulazione sistematica della teologia nera avvenne nel libro del giovane teologo nero James Cone, \"Black Theology and Black Power\" del 1969.\nCone rappresenta la linea intransigente della teologia nera e la sua opera divenne di appoggio da parte delle Chiese alle azioni di \"Black Power\".\nIl Cristo nero.\n\"\u00abprima si deve attuare la liberazione, e poi si potr\u00e0 parlare di riconciliazione con i bianchi; ora la misura \u00e8 colma e sono i giorni dell'ira di Dio; la riconciliazione ora sarebbe, in termini bonhoefferiani, \u201cgrazia a buon mercato\u201d. Non si pu\u00f2 discutere di riconciliazione, quando il rapporto tra coloro che eventualmente ne discutono \u00e8 quello del padrone-schiavo; solo quando il rapporto sar\u00e0 tra eguali, quando i neri avranno potere da contrapporre al potere bianco, solo allora si potr\u00e0 parlare di riconciliazione e amore\u00bb.\" (James Cone)\nPer Cone la nerezza diviene un \"simbolo ontologico\" di ogni forma di oppressione, la bandiera dell'ideale di una completa emancipazione della gente nera dall'oppressione bianca per mezzo di qualsiasi mezzo.\nLa nerezza \u00e8 anche la nerezza di Cristo: \"\u00abCristo \u00e8 nero perch\u00e9 \u00e8 oppresso, ed \u00e8 oppresso perch\u00e9 \u00e8 nero\u00bb\". La nerezza di Cristo diventa simbolo ontologico dell'oppresso e \"\u00abse gli oppressi vogliono mettere in questione il carattere oppressivo della societ\u00e0 bianca devono affermare la loro identit\u00e0 come realt\u00e0 opposta alla condizione bianca\u00bb\".\nLa teologia nera della speranza.\nAlla linea intransigente di Cone si oppone quella moderata di Major Jones, la quale si ricollega alla corrente integrazionista dei movimenti.\nNella sua ricerca teologica Jones ripercorre la storia della gente nera mettendo in risalto la speranza. Egli \u00e8 l'esponente della teologia nera della speranza, la quale afferma che il problema della gente di colore non \u00e8 quello di sostituire al segregazionismo bianco il separatismo nero, esaurendosi in una sorta di rivendicazione razzista, ma di mirare ad una comunit\u00e0 oltre il razzismo, che includa bianchi e neri. Una comunit\u00e0 inclusiva e non esclusiva."}
{"id": "1405748", "revid": "436907", "url": "https://it.wikipedia.org/wiki?curid=1405748", "title": "60 Hz", "text": "60 Hz \u00e8 il terzo album in studio del DJ italiano DJ Shocca, pubblicato nel 2004 dalla Vibrarecords.\nDescrizione.\nDJ Shocca si occupa delle produzioni di questo disco mentre al microfono sono presenti Esa aka El Prez, Rivalcapone, Mistaman, Stokka &amp; MadBuddy, Club Dogo, Nesli, Bassi Maestro, Tormento, Primo dei Cor Veleno, Frank Siciliano, ATPC, Rido, Inoki e Royal Mehdi, Shezan il Ragio, Danno e Masito Fresco dei Colle der Fomento.\nL'album \u00e8 composto da 21 tracce, di cui Intro ed Outro e 5 \"Skit\" curati dallo stesso DJ Shocca."}
{"id": "1405754", "revid": "4106", "url": "https://it.wikipedia.org/wiki?curid=1405754", "title": "Santo Domingo (isola)", "text": ""}
{"id": "1405764", "revid": "22356", "url": "https://it.wikipedia.org/wiki?curid=1405764", "title": "Epicynodontia", "text": ""}
{"id": "1405765", "revid": "22356", "url": "https://it.wikipedia.org/wiki?curid=1405765", "title": "Eucynodontia", "text": ""}
{"id": "1405766", "revid": "22356", "url": "https://it.wikipedia.org/wiki?curid=1405766", "title": "Probainognathia", "text": ""}
{"id": "1405768", "revid": "110157", "url": "https://it.wikipedia.org/wiki?curid=1405768", "title": "Punto di Spieker", "text": "Il punto di Spieker, detto anche centro di Spieker, \u00e8 il baricentro formula_1 di una spezzata triangolare chiusa formula_2.\nMentre il baricentro del triangolo formula_3 tiene conto della massa distribuita uniformemente su tutto il triangolo, il punto di Spieker tiene conto solo della massa distribuita sui lati.\nIndicando con formula_4 il semiperimetro di formula_3, le coordinate cartesiane di formula_1 risultano essere:\nformula_7\nIl punto di Spieker \u00e8 l'incentro del triangolo MNP che ha per vertici i punti medi dei lati del triangolo ABC.\nIl punto di Spieker \u00e8 il punto medio del segmento che ha come estremi il punto di Nagel formula_8 e l'incentro formula_9.\nInoltre il baricentro formula_10 del triangolo divide il segmento che ha come estremi il punto di Spieker formula_11 e l'incentro formula_9 in due parti tali che: formula_13\nIl punto di Spieker divide il segmento formula_14 (avente cio\u00e8 per estremi il punto di Nagel e il baricentro) in due parti tali che: formula_15"}
{"id": "1405770", "revid": "114860496", "url": "https://it.wikipedia.org/wiki?curid=1405770", "title": "Al-Malik al-Kamil", "text": "Al-Malik al-K\u0101mil (, ossia \"il sovrano perfetto\") era il \"laqab\" di Ab\u016b al-Ma\u02bf\u0101l\u012b Mu\u1e25ammad b. Mu\u1e25ammad b. al-\u02bf\u0100dil b. Ayy\u016bb N\u0101\u1e63ir al-D\u012bn ().\nFu un sultano ayyubide di discendenza curda che govern\u00f2 l'Egitto e la Siria e che, come suo zio Saladino e suo padre Safedino, fu impegnato a contrastare i Crociati che, per due volte nel corso del suo Sultanato, tentarono di riconquistare Gerusalemme.\nBiografia.\nFiglio del sultano al-\u02bf\u0100dil (Safedino), fratello di Saladino, al-Malik al-K\u0101mil fu insediato al Cairo dal padre nel 1207 come suo vicer\u00e9 in Egitto.Fu il primo, in quello stesso anno, a insediarsi nella Cittadella (\"Qal\u02bfat al-jabal\", \"Cittadella del monte [Muqattam]\").\nQuinta crociata.\nNel 1218 al-Malik al-K\u0101mil guid\u00f2 la difesa dei musulmani nell'assedio crociato di Damietta condotto nel corso della Quinta crociata, e un anno dopo divenne sultano alla morte del padre. Nello stesso anno della sua salita al trono, una cospirazione ordita da Imad al-Din ibn al-Mashtub, comandante del reggimento curdo degli Hakkari, tent\u00f2 di sostituirlo con il fratello pi\u00f9 giovane e pi\u00f9 controllabile al-Faiz Ibrahim. Fu costretto a riparare in Yemen fin quando suo fratello al-Mu\u02bfa\u1e93\u1e93am, governatore di Damasco, non riusc\u00ec a vanificare il complotto.\nAl-Malik al-K\u0101mil avanz\u00f2 varie proposte di accomodamento pacifico ai crociati, ma tutte furono sdegnosamente respinte a causa dell'improvvida opposizione del Legato pontificio Pelagio. Al-Malik al-K\u0101mil offr\u00ec di restituire Gerusalemme ai crociati e che le sue mura (che suo fratello aveva fatto demolire ai primi dell'anno) fossero ricostruite, nonch\u00e9 di restituire la Vera Croce (che tuttavia si dubita egli avesse nella propria disponibilit\u00e0).\nL'intervento di San Francesco.\nIn quell'occasione, nel 1219, avvenne il famoso incontro con Francesco d'Assisi, che, imbarcatosi da Ancona, si rec\u00f2 a Damietta dov'era in corso la Crociata. Ivi giunto con 11 compagni, sorretto da una precisa concezione missionaria, chiese al legato pontificio il permesso di avventurarsi con i suoi confratelli nel territorio musulmano, il che questi gli concesse a malincuore solo dietro forti pressioni. \n&lt;br&gt;Lo scopo del Santo di Assisi era di predicare i valori della fede cristiana al Sultano ed ai suoi uomini, e convertirli al cristianesimo, facendo cos\u00ec cessare le ostilit\u00e0. Ricevuto con grande cortesia da Al-Malik al-K\u0101mil, ebbe con lui un lungo colloquio, al termine del quale Francesco dovette tornare nel campo crociato, dopo aver ricevuto dal sultano un cortese diniego, accompagnato da vari doni, essendo stato comunque riconosciuto come un \"sant'uomo\" per i suoi intenti di metter fine al versamento di sangue in atto.\nLa caduta e riconquista di Damietta.\nA causa della carestia e delle malattie insorte in Egitto in seguito alle mancate esondazioni del Nilo, al-Malik al-K\u0101mil non pot\u00e9 difendere Damietta (in assedio della quale s'erano attestati i crociati al momento del loro sbarco), che fu presa nel novembre del 1218. Il sultano si rifugi\u00f2 nella cittadella fortificata di Man\u1e63\u016bra, edificata accanto al Nilo. Le azioni belliche languirono fino al 1221, allorch\u00e9 al-Malik al-K\u0101mil offr\u00ec di nuovo una soluzione pacifica della questione, ancora una volta per\u00f2 respinta. I crociati marciarono in direzione del Cairo, ma al-Malik al-K\u0101mil si limit\u00f2 a dare disposizioni affinch\u00e9 fossero aperte le chiuse delle dighe che regolavano l'afflusso delle acque del fiume sul territorio. L'impantanamento cui non poterono sottrarsi i pesanti armamenti e i carriaggi dei Crociati fu totale e devastante, obbligandoli cos\u00ec a pi\u00f9 miti consigli col sultano e ad accettare una tregua di otto anni. Il Sultano rientr\u00f2 quindi in settembre a Damietta, ormai del tutto sgomberata.\nSesta crociata.\nNegli anni seguenti vi fu un'importante contesa armata fra al-Malik al-K\u0101mil e suo fratello al-Mu\u02bfaam, e il sultano dovette accettare una pace con l'imperatore e re di Sicilia Federico II, che aveva promosso la Sesta crociata. \nal-Mu\u02bfazzam mor\u00ec nel 1227, eliminando la necessit\u00e0 di un regolamento pacifico per al-Malik al-K\u0101mil, ma proprio allora Federico II si present\u00f2 in Terra Santa. Dopo la morte di al-Mu\u02bfaam, al-Malik al-K\u0101mil e un altro suo fratello, al-Ashraf, negoziarono un trattato che assegnava tutta la Palestina (inclusa la Transgiordania) ad al-Malik al-K\u0101mil e la Siria ad al-Ashraf. Nel febbraio del 1229, al-Malik al-K\u0101mil negozi\u00f2 un trattato decennale di pace con Federico II, in virt\u00f9 del quale Gerusalemme e gli altri Luoghi Santi del Regno di Gerusalemme tornavano ai Crociati. Ai musulmani e agli ebrei fu vietato risiedervi, eccezion fatta per i musulmani che vivevano nelle immediate vicinanze della Cupola della Roccia e della Moschea al-Aqsa. Gerusalemme non era stata pi\u00f9 ripresa dai Crociati fin da quando Saladino l'aveva riconquistata nel 1187, e dal momento che egli non ne aveva consentito la riedificazione delle mura, al-Malik al-K\u0101mil non si preoccup\u00f2 che essa tornasse ad essere un centro di potere crociato. Nondimeno numerosi musulmani si opponevano ancora al trattato decennale sottoscritto, come pure non pochi cristiani, incluso il Patriarca latino di Gerusalemme, che decret\u00f2 l'interdetto sulla Citt\u00e0 Santa, regolarmente ignorato da Federico II. La pace ag\u00ec pertanto come previsto, ma immediatamente dopo al-Malik al-K\u0101mil dovette affrontare una contesa con i Selgiuchidi e i Khw\u0101rezmsh\u0101h, prima di morire nel 1238.\nLa successione.\nI suoi figli, al-\u0101li Ayy\u016bb e al-Adil II, gli succedettero rispettivamente in Siria ed in Egitto, ma il Sultanato ayyubide era ormai entrato nella sua fase di decadenza, tracimata presto in guerra civile. Al-S\u0101lih Ayy\u016bb fece guerra al fratello e dopo un iniziale rovescio e una segregazione di sei mesi ad al-Karak in Siria, riusc\u00ec a sovvertire la designazione paterna grazie alle sue truppe di Corasmi e Mamelucchi, diventando nel 1240 nuovo sultano di Egitto e Siria.\nNel 1239 il trattato decennale con Federico II giunse a scadenza, e Gerusalemme torn\u00f2 sotto controllo ayyubide e in questa condizione rimase fin quando l'invasione dei Mongoli, la sconfitta della dinastia del Khw\u0101rezmsh\u0101h e il dilagare di bande corasmie fecero cadere rovinosamente Gerusalemme nelle mani di questi ultimi nel 1244, creando il \"casus belli\" per la Settima crociata."}
{"id": "1405771", "revid": "110157", "url": "https://it.wikipedia.org/wiki?curid=1405771", "title": "Teologia andina", "text": "La teologia andina \u00e8 una riflessione teologica nata in seno alla teologia della liberazione, ma che si distacca da essa diventando teologia contestuale propria e specifica dell'altiplano andino, in Bolivia e in Per\u00f9. Rientra nell'ampia riflessione delle teologie indie.\nUno degli esponenti pi\u00f9 importanti della teologia andina \u00e8 Jos\u00e9 Estermann, membro dell'Istituto ecumenico di teologia andina di La Paz in Bolivia."}
{"id": "1405782", "revid": "108107", "url": "https://it.wikipedia.org/wiki?curid=1405782", "title": "Nazionale di calcio della Repubblica Centroafricana", "text": ""}
{"id": "1405792", "revid": "121687121", "url": "https://it.wikipedia.org/wiki?curid=1405792", "title": "Allerona Scalo", "text": "Allerona Scalo \u00e8 una frazione del comune di Allerona (TR).\nIl paese \u00e8 situato nella valle del Fiume Paglia, a 171 ed \u00e8 adagiato su una collina.\nParticolarit\u00e0 di questo abitato \u00e8 quella di trovarsi sui confini amministrativi di due comuni; il comune di Allerona e quello di Castel Viscardo (dove la frazione prende il nome di Pianlungo). La maggior parte della popolazione risiede nel comune di Allerona (1.028 abitanti secondo l'Istat, nel 2001), ma un'altra parte ugualmente consistente si trova nel comune di Castel Viscardo.\nAltra particolarit\u00e0 \u00e8 quella di essere attraversata dalle due linee ferroviarie della tratta Roma-Firenze, la cosiddetta linea \"lenta\" e quella veloce (alta velocit\u00e0). In prossimit\u00e0 dell'abitato attraversa il Viadotto del Paglia, opera con cui fu inaugurata la costruzione della Direttissima e che con i suoi 5375\u00a0m rappresenta il viadotto pi\u00f9 lungo d'Europa e tra i pi\u00f9 lunghi del mondo. Lungo la linea lenta \u00e8 presente inoltre uno scalo ferroviario, la Stazione di Allerona-Castel Viscardo, che rappresenta il fulcro attorno al quale \u00e8 sorto l'abitato.\nStoria.\nStoria naturale.\nAllerona Scalo si trova in un'area in cui nel periodo del Pliocene Inferiore (da 5,3 a 2,5 milioni di anni fa) era presente un basso mare tropicale molto ricco di microrganismi e invertebrati marini (foraminiferi e malacofauna) ma anche pesci cartilaginei (squali), ossei e mammiferi marini (cetacei) come testimoniato dai numerosi fossili che si rinvengono in tutto il territorio, caratterizzato, fino a 400\u00a0m, da argille grigie. Nel (2003 e 2007) sono stati scoperti i resti fossili di due cetacei, in localit\u00e0 Monte Moro, a 2\u00a0km dall'abitato. Lo scheletro di uno dei due balenidi, il primo ritrovato in Umbria, \u00e8 abbastanza completo e misura 14 metri, questi due reperti cos\u00ec vicini l'uno all'altro, lasciano ipotizzare un probabile spiaggiamento di gruppo.\nStoria antropica.\nL'abitato sorge nella piana alluvionale del fiume Paglia che, nei secoli fino all'epoca moderna, ha rappresentato un ostacolo viario e un problema sia sanitario che di sicurezza per le popolazioni umane. Tuttavia, nelle colline sovrastanti vi sono segni della presenza umana fin dall'epoca pre-romana. Sono di epoca romana, infatti, i reperti e i segni archeologici rinvenuti nell'area Coriglie-Fonti di Tiberio. Di epoca romana sono i resti della Via Traiana Nuova, variante della Via Cassia Antica nel collegamento tra Bolsena e Chiusi.\nAl VII secolo, invece, risale la chiesa di Sant'Abbondio, appartenuta alla Canonica della Cattedrale d'Orvieto, mentre al 1200 risale quella di San Nicol\u00f2, situata a 4\u00a0km sulla sommit\u00e0 del colle della Meana e ad oggi in rovina. \u00c8 in questi due centri che per tutto il medioevo, il rinascimento e fino all'800 si concentrano le popolazioni, per lo pi\u00f9 coinvolte nelle dinamiche sociali, religiose e politiche dei borghi di Allerona, Monterubiaglio, Ficulle e della vicina Orvieto.\nDopo la costruzione dell'asse ferroviario e la fondazione dello scalo (1863), gli abitanti da questi due colli e dalle campagne limitrofe, per lo pi\u00f9 contadini e braccianti, si trasferirono progressivamente intorno ad esso. La presenza di una fornace (1908) e dello scalo merci (per lo pi\u00f9 granaglie, carbone e legna) costituirono un primo livello di attrazione in una fase di trasformazioni sociali che spingeva le persone ad abbandonare le campagne e a migrare alla ricerca di attivit\u00e0 pi\u00f9 redditizie.\nLa Seconda guerra mondiale segna lo spartiacque anche e soprattutto per Allerona Scalo, luogo in cui fu situato, durante l'occupazione tedesca, un avamposto dei nazifascisti, che doveva garantire la continuit\u00e0 dei collegamenti ferroviari tra Roma e Firenze, in uno dei punti pi\u00f9 critici della tratta, il ponte sul torrente Ritorto ma specialmente il ponte sul fiume Paglia. I bombardamenti che si susseguirono nel tentativo di abbattimento del ponte e delle strutture collegate, portarono alla devastazione del territorio limitrofo e alla morte di numerose vite umane: il 28 gennaio del 1944 la carneficina, un treno carico di prigionieri provenienti dal campo di prigionia PG54 di Fara in Sabina e diretto in Germania, si trov\u00f2 sul ponte durante il bombardamento e venne colpito in pieno. Tra i rottami dei vagoni, alcuni dei quali precipitati nel fiume, si conteranno circa 400 morti.\nL'atrocit\u00e0 del nazifascismo si concludeva lo stesso giorno del passaggio del fronte angloamericano, con l'uccisione di 5 uomini in localit\u00e0 Pomarro per mano di due tedeschi: Gino Ciuchi, Ernesto Foscoli, Giuseppe Belli, Ivo e Dino Zaganella. Altri si salvarono per pura fortuna.\nNel dopoguerra, dopo una lenta ripresa segnata dalla forte immigrazione verso le grandi citt\u00e0, comincia a rifiorire l'abitato soprattutto grazie alla costruzione della linea ferroviaria \"direttissima\" e dell'autostrada A1, nonch\u00e9 per lo sviluppo, lento ma progressivo, delle attivit\u00e0 economiche intorno ad Orvieto.\nEconomia.\nLe principali attivit\u00e0 economiche sono legate alla presenza della vicina citt\u00e0 di Orvieto (servizi e artigianato, industria), mentre \u00e8 presente una fiorente attivit\u00e0 agricola, legata soprattutto alle produzioni di olio (DOP Umbria) e di vino (IGT Allerona, Rosso Orvietano, Orvieto Doc, Orvieto Classico): diverse le cantine e le realt\u00e0 vitivinicole, anche di pregio, presenti.\nIn pieno sviluppo anche l'attivit\u00e0 agro-turistica e alberghiera, legate soprattutto alla ruralit\u00e0 e alla naturalit\u00e0 del territorio\nFino agli anni '90, inoltre, le fornaci industriali di mattoni, hanno rappresentato una delle principali attivit\u00e0 economiche.\nEventi.\nNon avendo grandi tradizioni storiche da festeggiare e da tramandare, Allerona Scalo \u00e8 un centro in cui si sperimentano iniziative e manifestazioni nuove.\nSi festeggiano:"}
{"id": "1405794", "revid": "320578", "url": "https://it.wikipedia.org/wiki?curid=1405794", "title": "Nazionale di calcio delle Isole Vergini Statunitensi", "text": ""}
{"id": "1405801", "revid": "785863", "url": "https://it.wikipedia.org/wiki?curid=1405801", "title": "Malin \u00c5kerman", "text": "Biografia.\nNata a Stoccolma, in Svezia, la sua famiglia si spost\u00f2 a Toronto, in Canada, quando aveva due anni. Ha vissuto per un breve periodo a Niagara-on-the-Lake, in Ontario, frequentando la Parliament Oak Primary School e la Niagara District Secondary School. Dal 2001 vive per motivi professionali a Los Angeles.\nLa \u00c5kerman \u00e8 stata anche cantante del gruppo rock Ozono, oggi noto come The Petal Stones. In questo ambiente, nel 2003 ha conosciuto il musicista Roberto Zincone, con cui \u00e8 convolata a nozze il 20 giugno 2007 a Sorrento; dalla loro unione \u00e8 nato un figlio, Sebastian, venuto alla luce il 17 aprile 2013. Nel novembre dello stesso anno, la coppia ha annunciato la propria separazione. Nel 2009 la rivista \"Maxim\" l'ha votata al 4\u00ba posto nella classifica delle donne pi\u00f9 sexy del mondo.\nAll'et\u00e0 di diciassette anni ha vinto il concorso Ford Supermodel del Canada. Dopo una carriera da modella ha iniziato la carriera di attrice e risiede ora in California. Ha avuto ruoli in diversi film, tra cui \"The Utopian Society\" (2003) con Samia Doumit e Austin Nichols, e \"American Trip - Il primo viaggio non si scorda mai\" (2004) e in \"Rock of Ages\" (2012). Ha fatto diverse apparizioni come ospite in TV e nel 2005 ha avuto la parte di Juna nella serie della HBO \"The Comeback\". \u00c8 anche apparsa nel \"The Showbiz Show with David Spade\" come corrispondente e nella terza stagione della serie HBO \"Entourage\" nel ruolo di Tori.\n\u00c5kerman \u00e8 una delle attrici principali nel film dei fratelli Farrelly del 2007 \"Lo spaccacuori\". Ha interpretato la parte di Laurie Juspeczyk, la seconda Spettro di Seta in \"Watchmen\", e ha preso parte alle commedie romantiche \"27 volte in bianco\" nel ruolo di Tess, e \"Ricatto d'amore\", a fianco di Sandra Bullock e Ryan Reynolds. Nel 2012 \u00e8 nel cast del film musical \"Rock of Ages\".\nDoppiatrici italiane.\nNelle versioni in lingua italiana dei suoi lavori, Malin \u00c5kerman \u00e8 stata doppiata da:"}
{"id": "1405802", "revid": "118175186", "url": "https://it.wikipedia.org/wiki?curid=1405802", "title": "090 (prefisso)", "text": "090 \u00e8 il prefisso telefonico del distretto di Messina, appartenente al compartimento di Catania.\nIl distretto comprende la parte nord-orientale della provincia di Messina. Confina con i distretti di Taormina (0942) a sud e di Patti (0941) a ovest.\nAree locali e comuni.\nIl distretto di Messina comprende 28 comuni inclusi nelle 4 aree locali di Barcellona Pozzo di Gotto (ex settori di Barcellona Pozzo di Gotto e San Filippo del Mela), Messina (ex settori di Messina e Scaletta Zanclea), Milazzo (ex settori di Lipari e Milazzo) e Spadafora. I comuni compresi nel distretto sono: Barcellona Pozzo di Gotto, Castroreale, Condr\u00f2, Gualtieri Sicamin\u00f2, Itala, Leni, Lipari, Malfa, Mer\u00ec, Messina, Milazzo, Monforte San Giorgio, Pace del Mela, Roccavaldina, Rod\u00ec Milici, Rometta, San Filippo del Mela, San Pier Niceto, Santa Lucia del Mela, Santa Marina Salina, Saponara, Scaletta Zanclea, Spadafora, Terme Vigliatore, Torregrotta, Valdina, Venetico e Villafranca Tirrena ."}
{"id": "1405803", "revid": "287204", "url": "https://it.wikipedia.org/wiki?curid=1405803", "title": "Malin Akerman", "text": ""}
{"id": "1405804", "revid": "46159", "url": "https://it.wikipedia.org/wiki?curid=1405804", "title": "Malin Maria \u00c5kerman", "text": ""}
{"id": "1405807", "revid": "2130303", "url": "https://it.wikipedia.org/wiki?curid=1405807", "title": "Chiesa della Beata Vergine del Monte Carmelo", "text": "La chiesa della Beata Vergine del Monte Carmelo di Cerignola (nota anche come chiesa del Carmine) \u00e8 un edificio religioso, in stile barocco, risalente al XVI secolo costruito ad opera dei frati carmelitani trasferitisi in citt\u00e0.\nStoria.\nLa chiesa del Carmine, originariamente chiamata \"Maria Santissima del Carmelo fuori le mura e Sant'Anna\" perch\u00e9 ubicata fuori dal borgo antico (meglio noto con l'appellativo di Terra Vecchia), fu costruita nel XVI secolo, successivamente all'insediamento dei frati carmelitani in citt\u00e0 avvenuto nel 1576.\nNel XIX secolo, con l'espansione della citt\u00e0 fuori dal borgo medievale, la chiesa si trov\u00f2 a far parte del centro cittadino. A dimostrazione di ci\u00f2, il Comune trasfer\u00ec i propri locali dalla vecchia sede all'ex convento annesso alla chiesa del Carmine. A riprova della presenza dei carmelitani, e conseguentemente del convento da loro costruito, vi sono numerosi scritti che testimoniano le antichi origini dell'edificio.\nLa chiesa rimase di propriet\u00e0 del clero fino agli inizi del XIX secolo quando, con l'Editto di Saint Cloud, molti edifici appartenuti ad ordini religiosi passarono al demanio. Il sempre crescente numero di abitanti, fece s\u00ec che il 17 novembre 1839 la chiesa fosse elevata a parrocchia.\nArchitettura.\nFacciata.\nLa facciata \u00e8 stata realizzata in due momenti distinti. Nel 1718 Francesco Pignatelli duca di Bisaccia fece costruire, o ricostruire, la parte centrale della facciata. In memoria di questa opera, il portale \u00e8 sormontato da una lapide commemorativa (\"Fig. 1\").\nAnche la chiesa, cos\u00ec come molti altri edifici del centro storico, fu gravemente danneggiata dal terremoto del 1731. Il restauro, con tutta probabilit\u00e0, fu nuovamente finanziato dalla famiglia Pignatelli. Le navate laterali furono costruite successivamente e, al termine della loro costruzione, la facciata si arricch\u00ec delle parti laterali, decisamente pi\u00f9 semplici e spartane rispetto al corpo centrale. La facciata barocca \u00e8 divisa orizzontalmente da un cornicione che segue l'andamento della parete e che si raccorda con la parte inferiore che presenta lesene, capitelli, archi e nicchie. Il frontone della navata centrale reca un bassorilievo in gesso raffigurante la Madonna col Bambino (\"Fig. 2\") ed \u00e8 collegato al piano inferiore per mezzo di archi pieni. La parte centrale della facciata \u00e8 occupata da una finestra policroma (\"Fig. 3\"). Alla sommit\u00e0 della facciata vi sono quattro anfore, decorate con una ghirlanda in rilievo, poste su un basamento piramidale (\"Fig. 4\").\nLa facciata presenta inoltre quattro nicchie, rimaste vuote sino al 1902, al cui interno sono state collocate altrettante statue in gesso realizzate dal concittadino Raiano. Le statue raffigurerebbero in senso orario: San Giovanni della Croce, il vescovo San Alberto, Papa Benedetto XIII e San Simone Stock (\"Figg. 5-6\").\nNavata centrale.\nLa chiesa nel XVI secolo era solo una cappella annessa al convento dei Carmelitani. Fu arricchita della facciata solo nel 1718 e restaurata nel 1731, successivamente al terremoto che colp\u00ec la citt\u00e0. Inizialmente la chiesa presentava una sola navata in stile rinascimentale con piloni in muratura, archi a tutto sesto, capitelli, cornici e con tetto in legno con capriate a tavolato, quest'ultimo fu sostituito nel 1891 e dotato, nel 1924, di un soffitto a cassettoni in legno e cartapesta (\"Fig. 7\"). L'impostazione rinascimentale lasci\u00f2 per\u00f2 il posto allo stile barocco con capitelli ornamentali sovrapposti ai piloni, fregi e ricami, marmi policromi e stucchi (\"Fig. 8\").\nPercorrendo la navata centrale si giunge all'altare maggiore (\"Fig. 9\"), in posizione arretrata rispetto all'originale, la cui costruzione risalirebbe ad un periodo compreso tra il 1860 ed il 1900. Anch'esso \u00e8 in stile barocco, costruito con marmi policromi. Inizialmente era sormontato da una nicchia, decorata con fregi e con un coro d'angeli, al cui interno era posta una statua ottocentesca rappresentante la Madonna (\"Fig. 10\"). La nicchia fu rimossa nel 1964, anno in cui i piloni vennero rivestiti in marmo ed in cui al posto della nicchia fu realizzato un trono impreziosito da quattro angeli.\nDopo il \"Concilio Ecumenico Vaticano II\", terminato nel 1966, furono rimossi la mensa dell'altare, la balaustra, il ciborio e gli scalini. Furono costruiti invece, un altare centrale e un ambone prima in legno e successivamente in marmo (\"Fig. 11\"). La cupola della zona presbiterale, cos\u00ec come l'arco, fu ornato a stucco nel 1870.\nNavate laterali.\nLe navate laterali sono dedicate all'Immacolata (navata sinistra - \"Fig. 12\" -) ed al Sacro Cuore (navata destra - \"Fig. 13\" -). Esse furono costruite successivamente rispetto al corpo centrale, infatti furono realizzate tra il 1758 ed il 1861, per\u00f2 senza cappelle.\nAnche queste navate sono in stile barocco con archi a tutto sesto, volte a crociera fregi ed ornamenti.\nLungo le pareti longitudinali delle navate vi sono sei altari in marmo policromo, dono delle persone pi\u00f9 abbienti, costruiti tra il 1866 ed il 1878, e privi della mensa dal 1966. Gli altari di sinistra sono dedicati a: Sant'Anna, Sant'Alfonso e San Michele (\"Figg. 14-15\"); mentre quelli di destra sono dedicati a: San Giuseppe, alla Madonna di Pompei ed al Crocifisso con la Madonna Addolorata (\"Figg. 16-18\").\nLavori di restauro nel 1933, hanno riportato alla luce alcune cripte scavate nel sottosuolo della chiesa. La cappella del Santissimo Sacramento fu inaugurata nel 1910 con la statua del Sacro Cuore e Don Antonio De Santis fece costruire una nicchia, sormontata da un trono reale con relativa corona, oggi non pi\u00f9 esistente. A destra della cappella si pu\u00f2 notare la statua di Santa Margherita Alacoque. Al Sacro Cuore furono consacrate la parrocchia il 27 giugno 1919 e la citt\u00e0 di Cerignola il 1\u00ba novembre 1927.\nCampanile.\nLa costruzione del campanile dur\u00f2 17 anni, dal 1862 al 1879. Il progetto iniziale fu commissionato all'architetto Salvatore Strafile ma non piacque n\u00e9 alla confraternita, n\u00e9 al priore della stessa, tale Federico Reale. Quest'ultimo, anch'egli architetto, decise di assumersi l'incarico di disegnare il campanile. Il progetto prevedeva un campanile a cinque \"tesi\" (o piani) a pianta quadrata alla cui sommit\u00e0 vi era una guglia con angoli smussati (\"Fig. 19\"). Per poter procedere con la costruzione del campanile, il priore fu costretto a chiedere un contributo al Comune, concesso l'11 maggio 1876. In cambio del contributo il Comune ebbe la possibilit\u00e0 di installare sulla terza fase del lato sud un orologio trasparente o una meridiana (\"Fig. 20\"). \nIl materiale usato \u00e8 prezioso: pietra calcarea martellinata e ringhiera in ferro battuto per la balconata, opera quest'ultima di Giuseppe Borraccino. Alla sommit\u00e0 del campanile, in origine era stata posta una croce, resa per\u00f2 pericolante dopo gli eventi bellici, e sostituita da due bracci di ferro in croce. Nel 1880 vennero montate tre campane di dimensione diversa che recavano per\u00f2 la dicitura: \"Vincenzo Stagn\u00ec 1850\", ci\u00f2 fa ipotizzare che le campane provenissero da un altro campanile. Un'altra campanella, probabilmente appartenuta all'antica cappella e datata 1635, \u00e8 posta in una nicchia a forma di obl\u00f2. \nL'interno del campanile \u00e8 composto da quattro rampe di cemento collegate tra loro per mezzo di scalini in ferro. Alle rampe vi si accede attraverso una scala a chiocciola nella prima sacrestia. Un ponticello, raggiungibile da una delle numerose nicchie, permette di raggiungere il tetto della navata centrale. Da l\u00ec \u00e8 poi possibile accedere, attraverso scale in ferro, alla cupola ed al lanternino. Sempre da qui \u00e8 possibile accedere, tramite uno stretto corridoio, al terrazzo sovrastante le navate laterali e Palazzo Carmelo.\nLe lapidi.\nL'esterno della chiesa presenta quattro lapidi, ma di queste solo una (tra l'altro la pi\u00f9 antica, datata 1718 in memoria del restauro voluto dalla famiglia Pignatelli) \u00e8 di propriet\u00e0 della chiesa (\"Fig. 1\"). Le restanti lapidi sono infatti relative alla citt\u00e0. La loro presenza sulle mura della struttura \u00e8 imputabile alla posizione centrale dell'edificio rispetto al centro abitato.\nLe lapidi ricordano: il primo centenario delle libert\u00e0 ottenute dalla Chiesa in seguito all'editto di Costantino nel 313 (\"Fig. 21\"), l'Anno santo del 1925 alla fine del quale Papa Pio XI introdusse la festa di Cristo Re (Enciclica \"Quas primas\" - \"Fig. 22\" -) e la consacrazione della citt\u00e0 al Sacro Cuore di Ges\u00f9 avvenuta il 1\u00ba novembre del 1927 (\"Fig. 23\").\nMadonna del Carmine.\nIl 16 luglio, in occasione della Madonna del Carmine, la statua raffigurante la Madonna (risalente al '700) viene posta su un carro e portata in processione. Il vestito della statua \u00e8 stato confezionato a Napoli nel 1865, \u00e8 di colore marrone ed \u00e8 ricoperto da un manto bianco ricamato con stelle e bordi in oro. Il carro presenta otto sostegni laterali per i bambini vestiti da angeli, e un sostegno all'estremit\u00e0 anteriore per l'angelo turiferario che incensa la Madonna.\nConfraternita.\nUna delibera del Capitolo Cattedrale del 27 ottobre 1822 autorizzava l'istituzione di una confraternita presso la chiesa del Carmine. In realt\u00e0 precedentemente ne esisteva un'altra, datata 1722, come si rileva da un registro dei defunti, che attesta la sepoltura, nella chiesa, di alcuni confratelli. La nuova confraternita ottenne il Regio decreto il 30 luglio 1823, mentre lo Statuto venne approvato da Re Ferdinando I Borbone il 2 dicembre 1823.\nL'abito dei confratelli \u00e8 formato dal saio, dal cappuccio e guanti bianchi, mozzetta beige, scapolare e cingolo marrone e bianco, medaglione d'argento con l'effigie della Titolare e, anticamente,a anche da scarpine marrone."}
{"id": "1405809", "revid": "52076", "url": "https://it.wikipedia.org/wiki?curid=1405809", "title": "La muta", "text": ""}
{"id": "1405811", "revid": "599013", "url": "https://it.wikipedia.org/wiki?curid=1405811", "title": "Harpagophytum procumbens", "text": "L'artiglio del diavolo (Harpagophytum procumbens ) \u00e8 una pianta erbacea perenne della famiglia delle Pedaliacee, presente nell'Africa meridionale, nelle aree di savana e del deserto Kalahari. \u00c8 ampiamente usato nella medicina tradizionale africana.\nDescrizione.\nI fiori sono rosso-violetto. Le radici presentano un corredo di uncini che hanno valso alla pianta il suo nome popolare: gli animali e in particolare i roditori possono rimanere impigliati nelle radici e morire di fame.\nIn realt\u00e0 non sono le radici ad avere gli uncini, bens\u00ec i frutti, anche se ad essere usate sono le radici secondarie, organi di deposito del diametro di 6\u201320\u00a0cm e che possono raggiungere il peso di 600 grammi.\nUsi terapeutici.\nL'efficacia anti-reumatica, anti-infiammatoria e analgesica degli arpagosidi (principi attivi della radice) \u00e8 paragonabile a quella degli antinfiammatori di sintesi. Le radici contengono inoltre glucosidi, iridoidi, triterpeni e polifenoli. \u00c8 coadiuvante per artriti, periartriti, fibromiositi, reumatismo infiammatorio, tendiniti, contusioni, dolori di schiena, sciatica, e simili. Molto efficace contro torcicollo e altre infiammazioni muscolari, febbre, dispepsia, dolori del parto e aritmia. Ha propriet\u00e0 diuretiche, stimola le funzioni di fegato e cistifellea, riduce gli zuccheri nel sangue e viene anche usato come miorilassante.\nLa radice dell'artiglio del diavolo, di cui si usa l'estratto secco, favorisce anche l'eliminazione dell'acido urico e a questo titolo \u00e8 efficace nel trattamento della gotta, specie se associato a preparati di frassino, che hanno una componente antinfiammatoria. \u00c8 indicato per ridurre la presenza di cortisonici utilizzati per i reumatismi.\nSi consiglia la somministrazione sotto controllo medico per un periodo minimo di una settimana e massimo di due mesi. Oltre che tramite le aziende di commercio elettronico, l'artiglio del diavolo si acquista in farmacia e in erboristeria. Si trova sotto forma di:\nControindicazioni.\nL\u2019artiglio del diavolo ha una scarsa tossicit\u00e0 e gli effetti collaterali sono limitati ma va utilizzato con attenzione. Aumenta la secrezione gastrica e pu\u00f2 causare problemi gastrointestinali ed eruzioni cutanee, sarebbe quindi da evitare in presenza di gastrite, ulcera peptica e nel caso si assumano farmaci anti-infiammatori non steroidei. \u00c8 controindicato anche se si assumono farmaci contro ipotensione, ipoglicemia, aritmia e soprattutto non va associato ad anticoagulanti come il warfarin, antiinfiammatori di sintesi e cortisonici. Viene sconsigliato durante la gravidanza e l'allattamento, nel periodo post operatorio, ai diabetici, agli ipertesi, a chi soffre di patologia cardiache o epatiche e in caso di allergie o ipersensibilit\u00e0 verso uno o pi\u00f9 componenti. \nStoria.\nAlle popolazioni africane i suoi effetti sono noti da secoli; le sue radici erano utilizzate da boscimani, ottentotti e bantu per curare le ferite e lenire i dolori articolari. Gli venivano inoltre attribuite propriet\u00e0 digestive e terapeutiche per problemi gastrointestinali. In Europa queste qualit\u00e0 iniziarono a essere studiate solo nei primi del Novecento; fu dapprima usato come amaro tonico nei casi di indigestione e solo successivamente furono confermate le sue propriet\u00e0 antinfiammatorie e analgesiche."}
{"id": "1405812", "revid": "767487", "url": "https://it.wikipedia.org/wiki?curid=1405812", "title": "Horace Andy", "text": "Biografia.\nHorace Keith Hinds nasce ad Allman Town, un quartiere di Kingston. Il cugino Justin Hinds, famoso per aver fondato negli anni 60 il gruppo \"The Dominoes\", lo introduce nel mondo della musica reggae.\nNel 1967, a 16 anni, registra il suo primo singolo con il produttore George \"Phil\" Pratt.\nDal 1970 inizia la sua collaborazione con l'etichetta \"Studio One\" di Clement \"Coxsone\" Dodd, il quale per non farlo confondere dal pubblico con il cugino, gi\u00e0 noto, gli suggerisce di farsi chiamare Horace Andy.\nRaggiunge la notoriet\u00e0 nel 1972 con il singolo \"Skylarking\".\nDopo l'esperienza a \"Studio One\", Horace Andy collabora con molti dei maggiori produttori giamaicani dell'epoca: Bunny Lee, Augustus \"Gussie\" Clarke, Leonard \"Santic\" Chin, Keith Hudson, Derrick Harriott, Winston Holness (Aka \"Niney The Observer\"), King Tubby e Prince Jammy.\nNel 1973 realizza il suo secondo album, prodotto da Bunny Lee: \"You are my Angel\" (su etichetta Trojan).\nDel 1977 \u00e8 invece uno dei suoi album pi\u00f9 famosi: \"In the Light\", registrato per l'etichetta \"Hungy Town\" di Everton Da Silva. Questo album, da tempo non pi\u00f9 reperibile sul mercato, \u00e8 stato ristampato su CD dall'etichetta inglese Blood and Fire nel 1995, accompagnato dall'intero disco dub (\"In the Light Dub\").\nLa seconda giovinezza.\nDopo la brillante carriera giovanile, per molti anni Horace Andy era stato quasi completamente dimenticato dal grande pubblico: il suo \"nuovo\" successo ha preso avvio a seguito della collaborazione avuta nei primi tre dischi del gruppo inglese trip hop Massive Attack, nella prima met\u00e0 degli anni novanta.\nIn \"Blue Lines\", primo album dei Massive Attack, del 1991, Horace Andy canta 3 canzoni: \"One Love\", \"Five Man Army\" e \"Hymn of the Big Wheel\".\nIn \"Protection\", disco del 1995, Horace Andy canta 2 canzoni: \"Spying Glass\" e \"Light My Fire\" (cover dell'omonimo brano dei The Doors). In \"Mezzanine\", del 1998, canta \"Angel\", \"Man Next Door\" ed \"Exchange\". Infine in \"Heligoland\", del 2010, collabora in \"Splitting the atom\" e \"Girl I love you\".\nComplici anche il ritorno nel reggae alle sonorit\u00e0 degli esordi (il cosiddetto \"roots reggae\") e l'intensa attivit\u00e0 di riscoperta e di ripubblicazione di veri e propri capolavori della musica reggae intrapresa da alcune etichette quali Blood and Fire e Pressure Sounds, la carriera di Horace Andy ha un nuovo impulso portandolo a incidere nuovi dischi e ad esibirsi dal vivo in tutto il mondo, Italia compresa.\nFamoso per il suo particolare e riconoscibilissimo stile vocale, il falsetto, \u00e8 un fedele devoto della dottrina rasta e molte delle sue canzoni trattano temi religiosi e di giustizia sociale.\nTra i brani pi\u00f9 famosi ricordiamo \"You are my Angel\", \"Skylarking\", \"Problems\", \"Money Money\", \"Government Land\"."}
{"id": "1405822", "revid": "647919", "url": "https://it.wikipedia.org/wiki?curid=1405822", "title": "Sz\u00e9pm\u0171v\u00e9szeti M\u00fazeum", "text": ""}
{"id": "1405827", "revid": "83531", "url": "https://it.wikipedia.org/wiki?curid=1405827", "title": "0942", "text": "0942 \u00e8 il prefisso telefonico del distretto di Taormina, appartenente al compartimento di Catania.\nIl distretto comprende la parte sud-orientale della provincia di Messina ed il comune di Castiglione di Sicilia (CT). Confina con i distretti di Catania (095) a sud e a ovest, di Patti (0941) e di Messina (090) a nord. \nAree locali e comuni.\nIl distretto di Taormina comprende 30 comuni inclusi nell'unica area locale di Taormina (ex settori di Francavilla di Sicilia, Santa Teresa di Riva e Taormina). I comuni compresi nel distretto sono: Al\u00ec, Al\u00ec Terme, Antillo, Casalvecchio Siculo, Castelmola, Castiglione di Sicilia (CT), Fiumedinisi, Forza d'Agr\u00f2, Francavilla di Sicilia, Furci Siculo, Gaggi, Gallodoro, Giardini-Naxos, Graniti, Letojanni, Limina, Malvagna, Mandanici, Mojo Alcantara, Mongiuffi Melia, Motta Camastra, Nizza di Sicilia, Pagliara, Roccafiorita, Roccalumera, Roccella Valdemone, Santa Teresa di Riva, Sant'Alessio Siculo, Savoca e Taormina ."}
{"id": "1405828", "revid": "117544382", "url": "https://it.wikipedia.org/wiki?curid=1405828", "title": "Madonna Esterhazy", "text": "La Madonna Esterhazy \u00e8 un dipinto a olio su tavola (29x21,5 cm) di Raffaello Sanzio, databile al 1508 e conservato nello Sz\u00e9pm\u0171v\u00e9szeti M\u00fazeum di Budapest.\nStoria.\nUn biglietto sul retro ricorda come l'opera venne donata da Clemente XI all'imperatrice Elisabetta Cristina di Brunswick-Wolfenb\u00fcttel. In un momento sconosciuto tra il 1721 e 1812, il dipinto venne acquistato dalla nobile famiglia ungherese degli Esterh\u00e1zy che la posero nella loro collezione a Palazzo Eszterh\u00e1zy, presso Fert\u0151d, in Ungheria.\nL'opera venne trafugata la notte del 5 novembre 1983, insieme ad altre opere di Raffaello, Giorgione, del Tintoretto e del Tiepolo: tutte le opere, compresa la \"Madonna Esterhazy\", vennero recuperate dai Carabinieri italiani in un convento greco abbandonato, nella localit\u00e0 di Eghjon.\nDescrizione e stile.\nL'opera ritrae la Madonna a figura intera col Bambino poggiato su una roccia, mentre si sporge verso san Giovanni Battista fanciullo, a sinistra, intento a decifrare il messaggio su un cartiglio, sullo sfondo di un paesaggio. La presenza di rovine romane nello sfondo, che ricordano il Tempio di Vespasiano nel Foro Romano, non presenti nel disegno preparatorio al Gabinetto dei Disegni e delle Stampe degli Uffizi, ha fatto pensare che l'opera venne pensata a Firenze ed eseguita immediatamente dopo l'arrivo del pittore a Roma. \nLo stato di conservazione precario ha fatto pensare anche a un'opera incompiuta (Berenson).\nAttualit\u00e0.\nDopo l'esibizione del quadro a Milano nel 2014, ora si pu\u00f2 vederlo di nuovo a Palazzo Barberini di Roma dal 15 febbraio all'8 aprile 2018."}
{"id": "1405830", "revid": "123293582", "url": "https://it.wikipedia.org/wiki?curid=1405830", "title": "Euridamante", "text": "Nella mitologia greca, Euridamante era uno dei fieri membri dell'equipaggio di Argo, la nave alla cui guida Giasone part\u00ec alla conquista del vello d'oro.\nIl mito.\nNon si sa molto di Euridamante, detto il Dolopio, visto che veniva da Ctimene la citt\u00e0 dei Dolopi, pi\u00f9 precisamente dalle rive del lago Siniade. Egli era figlio di Ctimeno, il fondatore della citt\u00e0.\nPartecip\u00f2 alla spedizione degli Argonauti senza per\u00f2 mettersi particolarmente in luce. In seguito si stabil\u00ec a Troia.\nEuridamante era famoso ed abile ad interpretare i sogni di chiunque ma non altrettanto bravo nel prevedere le sorti dei suoi figli Abante e Polido: infatti i due giovani, venuti in soccorso di Priamo con la benedizione del padre, furono uccisi da Diomede."}
{"id": "1405833", "revid": "149726", "url": "https://it.wikipedia.org/wiki?curid=1405833", "title": "Gibbone dal berretto", "text": ""}
{"id": "1405835", "revid": "290948", "url": "https://it.wikipedia.org/wiki?curid=1405835", "title": "Hylobates klossii", "text": "Il gibbone delle Mentawai (Hylobates klossii ) \u00e8 un primate appartenente alla famiglia degli Hylobatidae.\nDescrizione.\nQuesta specie non ha dimorfismo sessuale nel colore: sia i maschi che le femmine sono completamente neri. Assomiglia al siamango, ma \u00e8 di dimensioni leggermente minori. Il peso pu\u00f2 essere al massimo 6\u00a0kg e la lunghezza \u00e8 da 44 a 63\u00a0cm.\nBiologia.\nCome gli altri gibboni \u00e8 diurno, arboricolo e frugivoro, anche se la dieta pu\u00f2 includere uova di uccelli e piccoli animali. Come quasi tutti i gibboni segnala vocalmente il proprio territorio. Il canto del gibbone delle Mentawai \u00e8 considerato il pi\u00f9 bello tra tutti i canti dei gibboni . Come gli altri gibboni vive in coppie monogame. L'aspettativa di vita \u00e8 di circa 25 anni.\nDistribuzione.\nIl gibbone delle Mentawai deve il suo nome al fatto che il suo areale \u00e8 limitato alle isole Mentawai, a ovest di Sumatra.\nConservazione.\nA causa della deforestazione, che restringe progressivamente il suo habitat, la specie \u00e8 stata posta dall'IUCN nella categoria \"vulnerabile\" (VU)."}
{"id": "1405836", "revid": "484362", "url": "https://it.wikipedia.org/wiki?curid=1405836", "title": "Magnagati", "text": ""}
{"id": "1405840", "revid": "11824403", "url": "https://it.wikipedia.org/wiki?curid=1405840", "title": "Giorni Sanculottidi", "text": ""}
{"id": "1405843", "revid": "1543377", "url": "https://it.wikipedia.org/wiki?curid=1405843", "title": "Paulo S\u00e9rgio Baptista", "text": "Carriera.\nUtilizzato nel ruolo di portiere, Serginho Baptista ha partecipato alla spedizione brasiliana al FIFA Futsal World Championship 1992 dove i verdeoro si sono confermati Campioni del Mondo. Si tratta della prima rassegna mondiale disputata dal giocatore brasiliano, che \u00e8 stato convocato anche quattro anni dopo per Spagna 1996 dove i verdeoro hanno conquistato il loro quinto titolo mondiale."}
{"id": "1405845", "revid": "149726", "url": "https://it.wikipedia.org/wiki?curid=1405845", "title": "Johannes Regiomontanus", "text": ""}
{"id": "1405846", "revid": "1566286", "url": "https://it.wikipedia.org/wiki?curid=1405846", "title": "Matthew Goode", "text": "Biografia.\nGoode \u00e8 nato ad Exeter, Inghilterra, ed \u00e8 il pi\u00f9 giovane di cinque fratelli (ha un fratello, due fratellastri e una sorellastra dall'altro matrimonio di sua madre). \u00c8 cresciuto nel villaggio di Clyst St. Mary, Devon, con un padre geologo ed una madre infermiera che \u00e8 stata anche una regista teatrale amatoriale. Goode ha studiato recitazione alla University of Birmingham e teatro classico alla Webber Douglas Academy of Dramatic Art di Londra.\nNel 2004 prende parte a \"Amori in corsa\", un film di Andy Cadiff, mentre nel 2005 recita al fianco di Scarlett Johansson in \"Match Point\". \u00c8 famoso pure per i suoi ruoli televisivi, ha interpretato la parte di Finn Polmar nella serie \"The Good Wife\", inoltre recit\u00f2 in alcuni episodi di \"Downton Abbey\" nella parte di Henry Talbot. Fa poi parte del cast di diversi film come \"Io e Beethoven\" di Agnieszka Holland, oppure \"Sguardo nel vuoto\" insieme a Joseph Gordon-Levitt.\nNel 2009 recita nella parte del villain Ozymandias nel film \"Watchmen\", inoltre nel 2010 prende parte a \"Una proposta per dire s\u00ec\" e sempre nello stesso anno recita in \"L'ordine naturale dei sogni\". Nel 2013 fa parte del cast del film di Amma Asante \"La ragazza del dipinto\", mentre nel 2015 recita insieme a Ryan Reynolds in \"Self/less\". Prende poi parte al film \"L'altra met\u00e0 della storia\", tratto dal romanzo di Julian Barnes \"Il senso di una fine\".\nVita privata.\nGoode ha una compagna, Sophie Dymoke. La loro relazione dura dal 2005 e si sono sposati nel 2014: i due sono genitori di tre bambini: Matilda Eve (2009), Teddie Eleanor Rose (2013) e Ralph (2015).\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1405849", "revid": "1543377", "url": "https://it.wikipedia.org/wiki?curid=1405849", "title": "Serginho Schiochet", "text": "Biografia.\n\u00c8 il padre di Murilo, anch'egli giocatore di calcio a 5.\nCarriera.\nUtilizzato nel ruolo di difensore, Serginho Schiochet ha partecipato alla spedizione brasiliana al FIFA Futsal World Championship 1992 dove i \"verdeoro\" si sono confermati Campioni del Mondo. Si tratta dell'unica rassegna mondiale disputata dal giocatore brasiliano. Nel luglio 2014 viene nominato commissario tecnico della Sele\u00e7ao al posto dell'esonerato Ney Pereira."}
{"id": "1405850", "revid": "1543377", "url": "https://it.wikipedia.org/wiki?curid=1405850", "title": "Edson Marques da Silva Filho", "text": "Carriera.\nUtilizzato nel ruolo di esterno, Edinho ha partecipato alla spedizione brasiliana al FIFA Futsal World Championship 1992 dove i verdeoro si sono laureati Campioni del Mondo. Si tratta dell'unica rassegna mondiale disputata dal giocatore brasiliano."}
{"id": "1405851", "revid": "599013", "url": "https://it.wikipedia.org/wiki?curid=1405851", "title": "Francisco Carlos Novaes", "text": "Carriera.\nUtilizzato nel ruolo di esterno, Chiquinho ha partecipato alla spedizione brasiliana al FIFA Futsal World Championship 1992 dove i verdeoro si sono laureati Campioni del Mondo. Si tratta dell'unica rassegna mondiale disputata dal giocatore brasiliano."}
{"id": "1405852", "revid": "30297", "url": "https://it.wikipedia.org/wiki?curid=1405852", "title": "Viking Roma", "text": ""}
{"id": "1405853", "revid": "1543377", "url": "https://it.wikipedia.org/wiki?curid=1405853", "title": "Ricardo Morillo", "text": "Carriera.\nUtilizzato nel ruolo di difensore, Morillo ha partecipato alla spedizione brasiliana al FIFA Futsal World Championship 1992 dove i verdeoro si sono laureati Campioni del Mondo. Si tratta dell'unica rassegna mondiale disputata dal giocatore brasiliano."}
{"id": "1405854", "revid": "125817108", "url": "https://it.wikipedia.org/wiki?curid=1405854", "title": "Campionato italiano di floorball", "text": "Il Campionato Italiano di floorball viene organizzato dalla Federazione Italiana Unihockey-Floorball. Esso \u00e8 diviso in due diversi campionati, Campo Grande, che si svolge in un campo di 40x20 metri, e Campo Piccolo, che si svolge in un campo di 24x16 metri.\nCampo Grande.\nFormula.\nIl campionato 2018/19 \u00e8 formato da 10 squadre e si svolge come un girone all'italiana solo andata: le prime 6 squadre della regular season si qualificano per i playoff, con le prime due gi\u00e0 qualificate per le semifinali, mentre la terza, quarta, quinta e sesta si giocano nei quarti di finale un posto per le semifinali, per finire poi con la finale. La squadra vincitrice nel mese di agosto si giocher\u00e0 la vittoria dell'EuroFloorball Challenge insieme ad altri club campioni nazionali europei.\nCampionato 2011/12.\nPer la stagione 2011-2012 viene applicata una nuova formula che va a sostituire la precedente: regular season suddivisa in un'andata suddiviso in 2 gironi da 5, e un ritorno contro tutti. Successivamente le migliori 6 partecipano ai playoff, con quarti di finale e accesso diretto delle prime due alle semifinali.\nCampionato 2017/18.\nAlla stagione 2017/18 partecipano 10 squadre: Viking Roma, SHC Serenissima Firelions, SSV Diamante Bolzano, FBC Bozen, Floorball Ciampino, UF Gargazon/Sterzing, ASC Algund, FC Milano, Floorball L'Aquila e Floorball Black Lions. Accedono ai playoff: Viking Roma, SSV Diamante Bolzano, UF Gargazon/Sterzing, FBC Bozen, FC Milano e Floorball L'Aquila. Accedono alle semifinali: FC Milano, Viking Roma, Floorball L'Aquila, SSV Diamante Bolzano. Finale: FC Milano-Floorball L'Aquila 3-2 (OT). Floorball Club Milano CAMPIONE D'ITALIA.\nCampionato 2018/19.\nAlla stagione 2017/18 partecipano 10 squadre: Viking Roma, SHC Serenissima Firelions, SSV Diamante Bolzano, FBC Bozen, Floorball Ciampino, UF Gargazon/Sterzing, ASC Algund, FC Milano, Floorball L'Aquila e Floorball Black Lions. Accedono ai playoff: Viking Roma, SSV Diamante Bolzano, UF Gargazon/Sterzing, ASC Algund, Spartak Milano Floorball e Floorball L'Aquila. Accedono alle semifinali: UF Gargazon/Sterzing, Viking Roma, Floorball L'Aquila, SSV Diamante Bolzano. Finale: UF Gargazon/Sterzing - Viking Roma 6-11. Viking Roma Floorball Club CAMPIONE D'ITALIA.\nCampo piccolo.\nCampionato 2017/18.\nIl Campionato 2017/18 \u00e8 diviso in tre gironi: Lombardia, Alto Adige Veneto e Lazio. Accedono ai playoff 8 squadre, dal girone Lombardia e Alto Adige Veneto 3 squadre e dal girone Lazio 2 squadre. In questa edizione si qualificano SSV Diamante Bolzano, Laives The Butchers e Sterzing nel girone AAV, Viking Pro e Floorball Ciampino nel girone Lazio e UHC Varese, FC Milano e Spartak Milano nel girone Lombardia. Vince il campionato UHC Varese Wild Boars, secondo posto per SSV Diamante Bolzano, terzo per Viking Roma."}
{"id": "1405855", "revid": "83531", "url": "https://it.wikipedia.org/wiki?curid=1405855", "title": "0941", "text": "0941 \u00e8 il prefisso telefonico del distretto di Patti, appartenente al compartimento di Messina.\nIl distretto comprende la parte centro-settentrionale della provincia di Messina. Confina con i distretti di Messina (090) a est, di Taormina (0942) e di Catania (095) a sud e di Cefal\u00f9 (0921) a ovest. \nAree locali e comuni.\nIl distretto di Patti comprende 39 comuni inclusi nelle 4 aree locali di Capo d'Orlando (ex settori di Brolo, Capo d'Orlando e Tortorici), Furnari (ex settori di Furnari, Montalbano Elicona, Novara di Sicilia e San Piero Patti), Patti e Sant'Agata di Militello. I comuni compresi nel distretto sono: Acquedolci, Alcara Li Fusi, Basic\u00f2, Brolo, Capo d'Orlando, Capri Leone, Castell'Umberto, Falcone, Ficarra, Floresta, Fondachelli-Fantina, Frazzan\u00f2, Furnari, Galati Mamertino, Gioiosa Marea, Librizzi, Longi, Mazzarr\u00e0 Sant'Andrea, Militello Rosmarino, Mirto, Montagnareale, Montalbano Elicona, Naso, Novara di Sicilia, Oliveri, Patti, Piraino, Raccuja, San Fratello, San Marco d'Alunzio, San Piero Patti, San Salvatore di Fitalia, Sant'Agata di Militello, Sant'Angelo di Brolo, Sinagra, Torrenova, Tortorici, Tripi e Ucria ."}
{"id": "1405856", "revid": "1543377", "url": "https://it.wikipedia.org/wiki?curid=1405856", "title": "Rog\u00e9rio Motta", "text": "Carriera.\nUtilizzato nel ruolo di esterno, Rog\u00e9rio ha partecipato alla spedizione brasiliana al FIFA Futsal World Championship 1992 dove i verdeoro si sono laureati Campioni del Mondo. Si tratta dell'unica rassegna mondiale disputata dal giocatore brasiliano."}
{"id": "1405857", "revid": "339392", "url": "https://it.wikipedia.org/wiki?curid=1405857", "title": "SSV Diamante Bolzano", "text": ""}
{"id": "1405858", "revid": "1543377", "url": "https://it.wikipedia.org/wiki?curid=1405858", "title": "Mazureik", "text": "Utilizzato nel ruolo di portiere, Mazureik ha partecipato alla spedizione brasiliana al FIFA Futsal World Championship 1992 dove i verdeoro si sono laureati Campioni del Mondo. Si tratta dell'unica rassegna mondiale disputata dal giocatore brasiliano."}
{"id": "1405860", "revid": "599013", "url": "https://it.wikipedia.org/wiki?curid=1405860", "title": "Lu\u00eds Fernando Roese Ortiz", "text": "Biografia.\nIl figlio Leonardo \u00e8 un calciatore professionista.\nCarriera.\nUtilizzato nel ruolo di pivot, Ortiz ha partecipato alla spedizione brasiliana al FIFA Futsal World Championship 1992 dove i verdeoro si sono laureati Campioni del Mondo. Si tratta dell'unica rassegna mondiale disputata dal giocatore brasiliano."}
{"id": "1405862", "revid": "45367", "url": "https://it.wikipedia.org/wiki?curid=1405862", "title": "The Fast and Furious", "text": ""}
{"id": "1405863", "revid": "110157", "url": "https://it.wikipedia.org/wiki?curid=1405863", "title": "Breves", "text": "Breves \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Furos de Breves.\n\u00c8 il centro maggiore dell'isola deltizia di Maraj\u00f3, rispetto alla quale si trova nella parte sud-occidentale.\nI collegamenti sono quasi esclusivamente per via fluviale. Per raggiungere la capitale Bel\u00e9m occorrono 12 ore di battello."}
{"id": "1405865", "revid": "120571984", "url": "https://it.wikipedia.org/wiki?curid=1405865", "title": "Preghiera a san Michele", "text": "La preghiera a san Michele Arcangelo \u00e8 un insieme di preghiere della tradizione cristiana cattolica.\nNel XVIII secolo, Paolo V promulg\u00f2 il Messale romano che conteneva il \"De exorcizzandis obsessiis a daemonio\".\nIl 13 ottobre 1884 papa Leone XIII avrebbe avuto una visione - al termine della Messa in Vaticano - nella quale il Maligno minacciava la Chiesa: subito dopo aveva composto la preghiera (in forma estesa), raccomandando che fosse recitata al termine di ogni messa, oltre ad inserirla nella raccolta degli esorcismi.\nNel 1886, ci\u00f2 divenne una legge interna alla Chiesa e la preghiera a San Michele in forma abbreviata fu inserita insieme alle Preci leonine, da recitare al termine delle messe non cantate. La preghiera continu\u00f2 ad essere recitata fino al 26 settembre 1964, quando, con la riforma liturgica seguita al Concilio Vaticano II, l'istruzione \"Inter oecumenici\" n.48, \u00a7 j, decret\u00f2: \"...le preghiere leoniane sono soppresse\".\nSolo il sacerdote, autorizzato, pu\u00f2 recitare l'esorcismo in casi di presunta possessione; i fedeli possono pregare con la preghiera delle Preci Leonine, ma non \u00e8 efficace se la possessione \u00e8 gi\u00e0 avvenuta. L'esorcismo pu\u00f2 essere compiuto solo se si \u00e8 in grazia di Dio, quindi se ci si \u00e8 confessati bene e non c'\u00e8 stato un peccato mortale (o grave) da allora.\nPapa Leone XIII \u00e8 autore del \"De exorcismis et supplicationibus quibusdam\", raccolta di esorcismi, fra i quali rientra l\u2019\"Exorcismus in Satanam et Angelos Apostaticos\", uno dei pi\u00f9 potenti: nella prima parte, il papa inser\u00ec la Preghiera a San Michele, invocato come \"Principe gloriosissimo delle milizie celesti\", come \"custode e patrono della Santa Chiesa\".\nAbbiamo quindi tre versioni:\nL'esorcismo contiene la profezia, per la quale il demonio e i suoi adoratori prenderanno il controllo del papato (\"sede di Pietro [apostolo, primo papa] e la Cattedra della Verit\u00e0\") da un certo punto in avanti nella storia, ma senza mai riuscire a prevalere su essa.\nLa reintroduzione della preghiera nel 2018.\nA seguito dello scandalo a sfondo sessuale coinvolgente diversi membri dell'episcopato e del clero, Papa Francesco ha chiesto ai fedeli di tutto il mondo di recitare quotidianamente per tutto il mese di ottobre il Santo Rosario alla Beata Vergine Maria - unitamente al digiuno e alla penitenza come gi\u00e0 richiesto nella \"Lettera al Popolo di Dio\" del 20 agosto 2018 - per la protezione della Chiesa da Satana, il \"Grande Accusatore\", concludendolo con l'antica preghiera \"Sub Tuum Praesidium\" dedicata alla Vergine e con la preghiera a San Michele Arcangelo. Inoltre diversi vescovi nel mondo hanno chiesto la reintroduzione della preghiera a San Michele alla fine di ogni messa, in particolare:\nLe riforme liturgiche successive.\nDal punto di vista teologico, qualsiasi sacerdote \u00e8 anche un'esorcista (Mt 10,8; Mc 16,17-18; Fil 2,10-11): in virt\u00f9 e in forza del Sacramento dell'Ordine ricevuto, il sacerdote possiede il carisma dello Spirito Santo necessario e sufficiente ad avere l'autorit\u00e0 di allontanare i demoni \"nel nome di Ges\u00f9\", fuori da persone e dimore, mediante la pronuncia di note preghiere esorcistiche.\nL'atto esorcistico segue sempre e inesorabilmente con successo e buon fine la pronuncia del testo latino, \"a prescindere dalle qualit\u00e0 e dignit\u00e0 personali\" del singolo ministrante, e quindi in particolare dal fatto che abbia ricevuto o meno un formale incarico o diniego da parte di un vescovo. Se il singolo decide in libert\u00e0 di coscienza di procedere comunque al rito, magari per il bene delle anime e la necessit\u00e0 del momento, mentre pronuncia l'esorcismo il sacerdote sta esercitando una funzione \"in persona Christi\". Il potere di esorcizzare da s\u00e9 stessi i demoni \u00e8 attribuito anche ai singoli fedeli cristiani in virt\u00f9 del cosiddetto sacerdozio battesimale, conseguente al sacramento che segna l'ingresso del fedele nella comunit\u00e0 che appartiene al Corpo Mistico.\nLo stesso fondante discorso teologico vale esattamente per la transustanziazione del pane e vino nel Corpo e Sangue di Ges\u00f9, al momento della Consacrazione durante la Santa Messa.\nIl tema fu largamente e adeguatamente dibattuto nei primi secoli della Chiesa Cristiana, dando luogo alla condanna dell'eresia donatista, che sosteneva appunto che l'efficacia dei sacramenti potesse in qualche modo dipendere dalla dignit\u00e0 del ministrante (quando invece l'unico fattore che rileva, \u00e8 la fede e lo stato di grazia del richiedente).\nAttualmente esorcismi sono recitati in specifici casi dietro doppia autorizzazione del vescovo, che nomina il sacerdote esorcista e poi lo autorizza caso per caso ad intervenire. La nuova limitazione include la Preghiera a San Michele, drasticamente abbreviata e ora suggerita come forma di eccezione e per gli esorcismi di minore entit\u00e0, laddove la pur breve tradizione precedente la considerava l'esorcismo pi\u00f9 efficace nella pi\u00f9 vasta casistica di possessione.\nAl tempo del Concilio Vaticano II avviene una prima drastica limitazione della preghiera esorcistica, con la riforma del Messale e l'abolizione delle Preci Leonine dal fine Messa, anche su base volontaria di sacerdoti e fedeli. A questa riforma nel corso degli anni seguiranno altre limitazioni nel corso di riunioni di movimenti carismatici, e infine nella preghiera privata dei singoli o delle famiglie, in genere lasciata totalmente libera.\nLa \"Lettera agli Ordinari riguardante le norme sugli esorcismi\" \u00e8 un documento del 29 settembre (festivit\u00e0 dei Tre Arcangeli) 1985, firmato dal Cardinale Joseph Ratzinger, all'epoca prefetto della Congregazione per la Dottrina della Fede e da mons. Alberto Bovone (segretario), e diramato in tutta la Chiesa cattolica.\nIl documento richiama i vescovi all'applicazione del canone 1172 del Codice di Diritto Canonico dichiara: \nRibadendo il divieto ai fedeli di usare la formula dell'esorcismo contro Satana e gli angeli ribelli, conclude:\nIl canone comporta il divieto generale di esorcizzare s\u00e9 stessi o una terza persona ritenuta posseduta da uno o pi\u00f9 demoni, mentre nulla depone in merito al diritto di esorcizzare i demoni e la loro opera malefica avverso la Chiesa Cattolica o una specifica comunit\u00e0 cristiana, intesa come mistico tessuto di edifici sacri, riti e collettivit\u00e0 di persone.\nPu\u00f2 quindi trovare impiego per invocare la benedizione divina, la presenza degli angeli di Dio e la protezione spirituale contro i demoni della propria dimora famigliare. In tale aspetto, risulta pi\u00f9 efficace di qualsiasi altra preghiera recitabile privatamente, ad eccezione del Santo Rosario.\nTesto.\nEsistono tre versioni autorizzate dell'esorcismo: \"Exorcismus in satanam et angelos apostaticos iussu Leonis XIII P. M. editus\", pubblicato in \"Acta Sanctae Sedis\", XXIII (1890-91); l'\"Exorcismus in satanam et angelos apostaticos\", pubblicato nel Rituale Romano del 1952; la \"Supplicatio et exorcismus qui adhiberi possunt in peculiaribus adiunctis Ecclesiae\", pubblicato nel \"De exorcismis et supplicationibus quibusdam\" del 1998.\nL'esorcismo pu\u00f2 essere recitato dal solo sacerdote (autorizzato dal vescovo come esorcista e ad adottare questa forma, dopo il Vaticano II) nei casi di presunta possessione diabolica. La preghiera delle Preci Leonine pu\u00f2 essere sempre recitata dai fedeli, \u00e8 considerata inefficace del tutto come esorcismo in caso di possessione gi\u00e0 avvenuta, mentre \u00e8 utile per prevenire che tale evento si manifesti. L'esorcismo pu\u00f2 essere recitato dai fedeli in una serie di altre occasioni utili:\nLa versione del 1884 era interamente recitabile anche dai fedeli. La differenza consisteva in pochi punti distinti per i chierici e nel pronunciare anche a voce le parole del \"Segno della Croce\", tracciato con la mano destra (ed eventuali sacramentali, nella parte della invocazione a Dio e ai Santi (omessa nella \"versione \"light\"\"), caratteristica ben nota e sempre presente nella preghiera di tipo esorcistico. \nTesto latino riformato\nLa preghiera fu inserita, in forma estesa, in un esorcismo che lo stesso pontefice Leone XIII fece inserire nel \"Rituale Romanum\": tale esorcismo, secondo le leggi della Chiesa Cattolica dopo il Vaticano II, pu\u00f2 essere pronunciato solo da un sacerdote esorcista, autorizzato dal vescovo, mentre \u00e8 raccomandata a ogni fedele la recita della preghiera a san Michele Arcangelo nella sua forma ridotta. Fino al 1964, questa forma integrale era tutta recitata privatamente dai fedeli, e al termine delle messe non cantate.\nForma abbreviata.\nNel 1902 fu pubblicata una nuova edizione del rituale Romano, che conteneva una versione significativamente abbreviata della preghiera di San Michele privata del Segno Iniziale della Croce, dei paragrafi da 2 a 6, e della locuzione \"Te gloriatur defensore adversus terrestrium et infernorum nefarias potestates\" nel paragrafo 7. La forma abbreviata poteva essere recitata dai fedeli, ma era prevista anche come introduzione agli esorcismi.\nLa Corona angelica.\nAntonia de Astonac, religiosa carmelitana portoghese, proclamata serva di Dio, compose nel 1751 una famosa e particolare preghiera all'Arcangelo Michele, in seguito a una rivelazione privata che avrebbe da lui ricevuto. Nel 1851 la preghiera, denominata Corona angelica, fu approvata da papa Pio IX, che la arricch\u00ec di numerose indulgenze.\nLa Corona angelica (o Coroncina angelica), detta anche Rosario di san Michele, \u00e8 costituita da un'invocazione a Dio (il Gloria) seguita da una invocazione ciascuno dei nove cori angelici: ognuna delle nove invocazioni \u00e8 composta da un Padre Nostro e tre Ave Maria.\nAl termine delle nove invocazioni, si recitano quattro Padre Nostro:\nPer concludere, si recitano la preghiera di esorcismo di papa Leone XIII in forma breve, e le relative litanie a San Michele Arcangelo.\nChiesa ortodossa.\nLa liturgia bizantina contiene l'inno \"akathistos\" (lett. \"da recitare in piedi\") a San Michele Arcangelo, di origine greca. La Chiesa ortodossa celebra l'8 novembre la festa degli Arcangeli Michele e Gabriele, e delle potenze divine. L'inno \u00e8 composto di 24 strofe, lette da una guida:\nQuesto inno Akatisto \u00e8 quasi il solo conosciuto nell'ambiente di lingua greca, mentre nei paesi slavi sorsero altri \"Akathisti\".\nUna versione pi\u00f9 breve \u00e8 la seguente, composto e musicato da San Nikolai Velimirovich, (vescovo di \u017di\u010da in Serbia, e letterato, 1880-1956), pubblicato nel \"Ochridski Prolog\" in lingua serba nel 1928. Il \"Prologo di Ohrid\" \u00e8 una pubblicazione in due volumi che contiene le vite dei santi venerati dalla Chiesa ortodossa, arricchiti da inni, riflessioni e omel\u00ece:\nAltre preghiere.\nAntica supplica di consacrazione all'Arcangelo San Michele.\nI. Gloriosissimo Arcangelo San Michele, che pieno di fede, di umilt\u00e0, di riconoscenza, di amore, lungi dall\u2019aderire alle suggestioni del ribelle Lucifero, o di intimidirVi alla vista degli innumerevoli suoi seguaci, sorgeste anzi pel primo contro di lui ed animando alla difesa della causa di Dio tutto il rimanente delle Celesti Gerarchie, ne riportaste la pi\u00f9 completa vittoria, ottenete a noi, Vi prego, la grazia di scoprire tutte le insidie, e resistere a tutti gli assalti di questi angeli delle tenebre, affinch\u00e9, trionfando a Vostra imitazione dei loro sforzi, meritiamo di risplendere un giorno sopra quei seggi di gloria, da cui furono essi precipitati per non risalirvi mai pi\u00f9. \"Gloria a Dio.\"\nII. Gloriosissimo Arcangelo San Michele, che destinato alla custodia di tutto il popolo Ebreo, lo consolaste nelle afflizioni, lo illuminaste nei dubbi, lo provvedeste di tutti i veri bisogni, fino a dividere i mari, a piover manna dalle nubi, a stillar acqua dai sassi, illuminate, Vi prego, consolate, difendete, e sovvenite in tutti i reali bisogni le anime nostre, e i corpi nostri, affinch\u00e9, trionfando di tutti gli ostacoli che ad ogni passo s\u2019incontrano nel pericoloso deserto di questa esistenza, possa arrivare con sicurezza a quel regno di luce, pace e di verit\u00e0, di cui la Terra Promessa ai discendenti di Abramo non era che una smorta figura. \"Gloria a Dio.\"\nIII. Gloriosissimo Arcangelo San Michele, che, costituito capo e difensore della Cattolica Chiesa, la rendeste sempre trionfatrice della cecit\u00e0 dei gentili colla predicazione degli Apostoli, della crudelt\u00e0 dei tiranni colla fortezza dei Martiri, della malizia degli eretici colla sapienza dei Dottori, e del mal costume del secolo colla purit\u00e0 delle Vergini, la santit\u00e0 dei Pontefici e la penitenza dei Confessori, difendetela continuamente dagli assalti de\u2019 suoi nemici, liberatela dagli scandali de\u2019 suoi figliuoli, affinch\u00e9, mostrandosi sempre in aspetto glorioso, ci risparmi dall'ira divina e ci preservi sempre pi\u00f9 fermi nella credenza de\u2019 suoi dogmi, e perseveriamo sino alla morte nell'osservanza de\u2019 suoi precetti. \"Gloria a Dio.\"\nIV. Gloriosissimo Arcangelo San Michele, che siete assiso alla destra dei nostri altari per portare al trono regale dell'Eccelso le nostre preghiere e i nostri sacrifizi, assistetemi, Vi prego, in tutti gli esercizi della cristiana piet\u00e0, affinch\u00e9 compiendoli con costanza, con raccoglimento e fede, meritino di essere presentati per Vostro tramite all'Altissimo, e da Lui accettati come l'incenso in odore di grata soavit\u00e0. \"Gloria a Dio.\"\nV. Gloriosissimo Arcangelo San Michele, che, dopo Ges\u00f9, Maria e Giuseppe siete il pi\u00f9 potente mediatore tra il Dio Vero Uomo e il genere umano, al cui piede s'inchinano confessando le proprie colpe le dignit\u00e0 le pi\u00f9 sublimi di questa terra, riguardate, Vi prego, con cuore di misericordia la miserabile anima mia dominata da tante passioni, macchiata da tante iniquit\u00e0, ed ottenetemi la grazia di superare le prime, e detestare le seconde, affinch\u00e9, risorto una volta, non ricada mai pi\u00f9 in uno stato s\u00ec indegno e luttuoso. \"Gloria a Dio.\"\nVI. Gloriosissimo Arcangelo San Michele, che, come terror dei demoni, siete dalla divina bont\u00e0 destinato a difenderci dai loro assalti nell'estrema battaglia, consolatemi, Vi prego, in quel terribile punto colla Vostra fedele presenza, aiutatemi col vostro insuperabil potere a trionfare di tutti quanti i nostri nemici, affinch\u00e9, salvati per mezzo vostro dal peccato e dall'Inferno, possa esaltare per tutti i secoli la divina\npotenza e la misericordia di Dio, in Voi mostrata. \"Gloria a Dio.\"\nVII. Gloriosissimo Arcangelo San Michele, che con premura pi\u00f9 che paterna accedete pietosamente dal Regno di Dio nel tormentoso Purgatorio per liberarvi le anime intercedute e seco Voi le trasportate nella eterna beatitudine del Paradiso, fate, Vi prego, che, mediante una vita sempre santa e fervorosa, io meriti di andare esente da quelle pene s\u00ec atroci. Che se, per le colpe non conosciute, o non abbastanza piante e scontate, siccome gi\u00e0 lo preveggo, mi vi andassi condannato per qualche tempo, perorate in allora presso il Signore la mia causa, movete tutti i miei prossimi a suffragarmi, affinch\u00e9 il pi\u00f9 presto possibile entri in cielo a risplendere di quella luce casta e santissima che fu promessa ad Abramo ed a tutti i suoi discendenti. \"Gloria a Dio.\"\nVIII. Gloriosissimo Arcangelo San Michele, destinato a squillare la tromba annunziatrice del Gran Giudizio finale, ed a precedere colla Croce il Figlio dell'Uomo nella gran valle, fate che il Signore mi prevenga con un giudizio di bont\u00e0 e di misericordia in questa vita, castigandomi a norma delle mie colpe, affinch\u00e9 il mio corpo risorga insieme coi santi ad una immortalit\u00e0 beata e gloriosa, e si consoli il mio spirito alla vista di quel Redentore che former\u00e0 il gaudio e la consolazione di tutti quanti i salvati. \"Gloria a Dio.\"\nNote sulla preghiera.\nMichele \u00e8 l'angelo custode e difensore:\nPreghiera di Consacrazione della Famiglia a San Michele Arcangelo.\nLa medesima preghiera di consacrazione a san Michele Arcangelo esiste anche in una forma breve e in una traduzione pi\u00f9 prossima alla lingua italiana moderna.\nInno per la festa di San Michele Arcangelo.\n&lt;poem&gt;\nTui Christi, splendor patris,\nVita, virtus cordium, in conspectu\nAngelorum, votis, voce,\nPsallimus, alternantes concrepando,\nMelos damos vocibus.\nCollaudamus venerantes, omnes coeli \nMilites, sede precipue primantes,\nCoelestis exercituus,\nMichelem in virtute\nConterent tabulumem.\n&lt;/poem&gt;\n&lt;poem&gt;\nA te, Cristo, splendor del Padre, vita,\nE virt\u00f9 dei cuori, nel conspetto\nDegli angeli con voce, e desideri,\nSalmeggiano; e alternando risonare\nL'aer facciam di voci, e melodie.\nSoldati del Ciel tutti lodiamo,\nOnorandogli, ma singolarmente,\nIl capitano del celeste esercito,\nSan Michele, che in virt\u00f9, non tramite inganno,\nAbbatt\u00e8 e vinse l'infernal nemico.\n&lt;/poem&gt;"}
{"id": "1405866", "revid": "1543377", "url": "https://it.wikipedia.org/wiki?curid=1405866", "title": "Vander Iacovino", "text": "Con la Nazionale brasiliana \u00e8 stato campione del mondo nel 1992 e nel 1996.\nCarriera.\nUtilizzato nel ruolo di esterno, Vander ha giocato in diverse delle migliori formazioni brasiliane di calcio a 5, Corinthians, Sao Paulo FC, Sumov Atl\u00e9tico Clube, Banfort, Inpacel tra le altre. Ha partecipato alla spedizione brasiliana al FIFA Futsal World Championship 1992 dove i verdeoro si sono confermati Campioni del Mondo. Si tratta della prima rassegna mondiale disputata dal giocatore brasiliano, designato capitano per l'occasione, che ha partecipato alla \"sele\u00e7\u00e3o\" anche quattro anni dopo, quando il Brasile in Spagna ha battuto i padroni di casa vincendo la sua quinta coppa.\nAi campionati del mondo di Guatemala 2000 Vander ha smesso i panni del giocatore per vestire quelli del commissario tecnico nella sfortunata spedizione guatemalteca, sotto la sua guida il Brasile giunge alla finale con la Spagna dove viene sconfitto per 4-3."}
{"id": "1405868", "revid": "22475", "url": "https://it.wikipedia.org/wiki?curid=1405868", "title": "Palazzo Carmelo", "text": "Palazzo Carmelo, a Cerignola, \u00e8 ubicato nell'antico convento dei Carmelitani annesso alla \"Chiesa del Carmine\". In passato \u00e8 stato sede del Municipio.\nStoria.\nL'edificio \u00e8 situato nell'antico convento dei Carmelitani soppresso in base all'Editto di Saint Cloud. Inoltre tra la fine del '700 e gli inizi dell'800, in seguito all'abolizione dei privilegi ecclesiastici, molti ordini religiosi furono soppressi, ed i loro possedimenti devoluti al Demanio. Nel 1819 il Decurionato decise di abbandonare la vecchia sede del Municipio, a largo Matera, per trasferirsi nei sottani del convento dei Carmelitani. In base ad un decreto datato 28 aprile 1813, Gioacchino Murat, concesse al Comune una serie di edifici religiosi appartenuti ad ordini religiosi soppressi, tra questi vi era anche il monastero del Carmine. Quest'ultimo fu adibito a casa comunale, pretura e scuola pubblica. Questa situazione permase fino al 1818, anno in cui venne stretto un concordato tra Papa Pio VII e Ferdinando I re delle due Sicilie in cui si decideva di restituire gli edifici un tempo di propriet\u00e0 della Chiesa, se non adibiti ad uso pubblico. Essendo il monastero del Carmine utilizzato solo parzialmente per funzioni pubbliche, fu restituito alla Chiesa che lo consegn\u00f2 al Collegio di San Carlo alle Mortelle di Napoli, diretto dai padri Scolopi. Nel 1819 furono eseguiti lavori di abbellimento e restauro del vecchio convento che interessarono la facciata, resa pi\u00f9 armoniosa, e la scalinata del cortile interno, decorato con colonnine doriche, al fine di renderlo adatto come sede del Municipio.\nNel 1825, il Comune ottenne l'edificio in enfiteusi perpetua dal Collegio di San Carlo, inoltre non essendoci a Cerignola una biblioteca, il sindaco Palieri fece deliberare dal Decurionato di adibire una parte dell'archivio comunale per assolvere tale funzione. Dal 1866 il contratto di enfiteusi fu rinnovato con il Demanio dello Stato del Regno d'Italia, essendo stato soppresso il Collegio di San Carlo il 7 luglio dello stesso anno. Il 4 giugno 1909 il Comune affranc\u00f2 il canone divenendo cos\u00ec il proprietario dell'edificio.\nArchitettura.\nFacciata.\nLa facciata del palazzo \u00e8 in stile neoclassico decorata da cornicioni, divisa nettamente in due piani. Il piano inferiore \u00e8 in bugnato liscio, mentre il superiore \u00e8 solo intonacato. In corrispondenza dell'androne centrale, sormontato da un balcone, \u00e8 presente una lunetta con due bassorilievi raffiguranti due figure allegoriche ai lati della cicogna, della citt\u00e0 (\"Fig. 1\"). La facciata presenta inoltre quattro lapidi poste a coppia, a sinistra ed a destra dell'androne. La prima commemora i caduti durante la prima guerra mondiale (\"Fig. 2\"), la seconda invece \u00e8 dedicata al concittadino Giuseppe Di Vittorio (\"Fig. 3\"). Sul lato destro, invece, le lapidi sono dedicate rispettivamente al milite ignoto (\"Fig. 4\") ed al primo conflitto mondiale ed all'Unit\u00e0 d'Italia (\"Fig. 5\").\nCorte.\nDall'androne, coperto da una volta a botte (\"Fig. 6\"), si accede ad un cortiletto interno che, lungo tutto il suo perimetro superiore, presenta una galleria con vetrate decorata esternamente da un motivo geometrico in ghisa. Nel cortile sono esposti diversi reperti archeologici, tra cui un cippo, due testate di parapetto ed un sarcofago paleocristiano. Superata la galleria si arriva a due scalinate, con ringhiera in ferro e provviste di due pianerottoli, che si riuniscono in un ripiano comune. Il piano, cos\u00ec come le due scalinate (\"Fig. 7\"), \u00e8 sormontato da una volta caratterizzata da putrelle in ferro e \"\"figulini\" in argilla, sorretta da otto colonne in stile dorico ai cui apici vi \u00e8 un fastigio. Le colonne sono poste sopra una serie di pilastri di ordine toscano alternati ad archi (\"Fig. 8\").\nLe scalinate danno accesso al piano superiore che si affaccia sull'antico chiostro con al centro una fontana di recente costruzione. I lavori di sistemazione del giardino operati nel 1987, hanno portato alla luce un'antica fornace risalente al XVIII secolo provvista di due camere sovrapposte. La camera in basso usata per la combustione mentre quella in alto usata per la cottura. Ad avvalorare la tesi della presenza di una fornace vi sono una serie di antichi documenti cartacei tra cui: \"Apprezzo Conciario\"\" del 1742 in cui risulta che il forno fu donato nel 1682 dalla duchessa di Bisaccia Chiara Del Giudice ai Carmelitani.\nTestimonianze epigrafiche.\nIl territorio di Cerignola risulta essere abitato sin dal Neolitico ed \u00e8 per questo motivo ricco di reperti appartenenti ai vari popoli che si sono succeduti. Alcuni di questi reperti sono esposti nella corte di Palazzo Carmelo, successivamente al loro trasferimento dal luogo originario di rinvenimento, e presentano incisioni epigrafiche."}
{"id": "1405872", "revid": "3082", "url": "https://it.wikipedia.org/wiki?curid=1405872", "title": "Marcellino (generale)", "text": ""}
{"id": "1405878", "revid": "767487", "url": "https://it.wikipedia.org/wiki?curid=1405878", "title": "The League of Gentlemen's Apocalypse", "text": "The League of Gentlemen's Apocalypse \u00e8 un film del 2005 diretto da Steve Bendelack.\nLa pellicola \u00e8 tratta dalla serie televisiva britannica \"The League of Gentlemen\".\nTrama.\nPer Royston Vasey l'apocalisse \u00e8 vicina. I segnali sono subito chiari al reverendo Bernice Woodall: i loro autori sono a corto di idee e presto cancelleranno la serie televisiva. Radunati Pauline e il dott. Chinnery, il vicario ha intenzione di varcare la porta che li condurr\u00e0 nel nostro mondo per impedire la fine di Royston Vasey. Qualcosa va storto e, al loro posto, attraversano il portale Geoff Tipps, Herr Lipp e Mr. Briss, il macellaio in fuga dalla polizia perch\u00e9 colpevole dei sanguinamenti della seconda serie.\nProduzione.\nIl film \u00e8 stato co-prodotto dalla BBC, che detiene i diritti della serie, e dalla statunitense Universal Pictures, con il supporto di FilmFour, Hell's Kitchen International, e Tiger Aspect Productions. Gli effetti speciali sono a opera della Mackinnon &amp; Saunders e del Team FX. La Sapex Scripts si \u00e8 occupata invece della post-produzione. Le scene sono state girate a partire dall'ottobre 2004 in Irlanda, pi\u00f9 precisamente a Wicklow, a Powerscourt (nella Contea di Wicklow), e a Dublino, ma anche in Inghilterra, di preciso a Marsden (West Yorkshire), e a Hadfield (Derbyshire). Pi\u00f9 di 20 minuti di riprese furono eliminate nel montaggio finale. Il budget stimato per il film ammonta a circa \u00a3 4.200.000. \nTagline.\nLe tagline per il film sono:\nColonna sonora.\nLista delle tracce.\nRiferimenti Colonne sonore:\nDistribuzione.\nA Londra il film \u00e8 stato distribuito come premiere il 1\u00ba giugno 2005; nel resto del Regno Unito il 3 dello stesso mese con il nome \"Royston Vasey The Motion Picture\" dalla United International Pictures (UIP); in Germania il 29 luglio al M\u00fcnchen Fantasy Filmfest; in Islanda ill 30 settembre al Reykjavik International Film Festival; in Messico il 20 ottobre; in Finlandia il 7 dicembre, e in Australia il 4 marzo 2006.\nDivieto.\nIl film \u00e8 stato vietato ai minori di 11 anni in Finlandia; minori di 15 in tutto il Regno Unito, e minori di anni 18 a Singapore.\nAccoglienza.\nBotteghino.\nNel Regno Unito nel primo week-end di apertura incassa \u00a3 555.996, mentre in tutto guadagna \u00a3 1.330.726.\nCritica.\nIl film \u00e8 stato presentato con delle recensioni generalmente positive. Il sito sito di recensioni Rotten Tomatoes mostra che l'83% dei critici ha dato al film una recensione positiva, con una media di 6,8 su 10, sulla base di 8 recensioni. Su IMDb riceve invece un punteggio di 6.3/10."}
{"id": "1405879", "revid": "92920", "url": "https://it.wikipedia.org/wiki?curid=1405879", "title": "O. Henry", "text": "I 400 racconti da lui scritti sono celebri per essere ricchi di spirito e giochi di parole, e per il sapiente uso dei finali a sorpresa.\nBiografia.\nLa giovent\u00f9.\nI suoi genitori si chiamavano Algernon Sidney Porter e Mary Jane Virginia Swain Porter. Quando William aveva solo tre anni la madre mor\u00ec di tubercolosi, cos\u00ec lui e il padre andarono a vivere con la nonna paterna. Da bambino Porter fu un avido lettore. Lesse qualsiasi cosa, dai classici ai \"dime novel\". Il suo libro preferito era \"Le mille e una notte\". Nel 1876 termin\u00f2 gli studi nella scuola elementare di sua zia Evalina Maria Porter e si iscrisse quindi alla scuola superiore \"Lindsey Street\". La zia continu\u00f2 comunque a seguirlo negli studi fino all'et\u00e0 di 15 anni. Nel 1879 inizi\u00f2 a lavorare come contabile nella farmacia dello zio e nel 1881, a 19 anni, ottenne il diploma di farmacista. Mentre lavorava nel negozio cominci\u00f2 a mostrare la sua naturale predisposizione artistica eseguendo degli schizzi degli abitanti del paese.\nIl trasferimento in Texas.\nNel marzo 1882 Porter accompagn\u00f2 in Texas il Dr. James K. Hall, nella speranza che il cambiamento climatico fosse d'aiuto per alleviare una persistente tosse che lo affliggeva. Si stabil\u00ec nell'allevamento di pecore di Richard Hall, il figlio del medico, a La Salle County, aiutando a sbrigare le faccende dell'allevamento e facendo il pastore oltre che il baby-sitter dei figli del padrone di casa. Mentre stava all'allevamento impar\u00f2 un po' di spagnolo e tedesco da alcuni lavoratori immigrati. Impieg\u00f2 il suo tempo anche leggendo i classici della letteratura. La sua salute miglior\u00f2 e, nel 1884 accompagn\u00f2 Richard ad Austin, citt\u00e0 dove decise di restare, accolto nella casa della famiglia Harrell, amici di Richard. Negli anni seguenti svolse molti lavori diversi, prima il farmacista, poi il disegnatore, l'impiegato di banca e il giornalista. Come occupazione secondaria inizi\u00f2 anche a scrivere.\nAd Austin condusse una vita sociale molto attiva, iscrivendosi tra l'altro a vari gruppi teatrali e canori. Era un valido cantante e musicista; sapeva suonare la chitarra e il mandolino. Divent\u00f2 membro dell'\"\"Hill City Quartet\", un gruppo di giovani che cantavano alle feste ed andavano a fare serenate alle ragazze della citt\u00e0. Conobbe Athol Estes, allora diciassettenne ed appartenente ad una famiglia benestante, ed inizi\u00f2 a corteggiarla. La madre si opponeva alla relazione perch\u00e9 Athol era malata e soffriva ancora delle conseguenze della tubercolosi, ma il 1\u00ba luglio 1887 Porter scapp\u00f2 con Athol a casa del Reverendo R. K. Smoot, che li un\u00ec in matrimonio.\nLa coppia continu\u00f2 a far parte di compagnie musicali e teatrali, e Athol incoraggi\u00f2 il marito a dedicarsi alla scrittura. Nel 1888 misero al mondo un figlio che per\u00f2 mor\u00ec poche ore dopo la nascita e, nel settembre 1889, una figlia battezzata Margaret Worth Porter. Richard Hall, il suo amico, divent\u00f2 Sovrintendente territoriale del Texas e offr\u00ec a Porter un impiego. Inizi\u00f2 quindi a lavorare nel 1887 come disegnatore per il \"Texas General Land Office (GLO)\" con uno stipendio di 100$ al mese, realizzando mappe topografiche e prendendo annotazioni sul territorio. Lo stipendio era sufficiente per mantenere la famiglia, ma continu\u00f2 ugualmente a collaborare con riviste e quotidiani.\nNel GLO building inizi\u00f2 a sviluppare i personaggi e le trame per racconti come \"Georgia's Ruling\" (1900), e \"Buried Treasure\" (1908) e utilizz\u00f2 il palazzo, simile a un castello, in cui lavorava per inserirlo in alcuni racconti come \"Bexar Scrip No. 2692\" (1894). Il lavoro al GLO lo ottenne solo grazie alla carica politica di Hall: questi nel 1890 si candid\u00f2 per la carica di Governatore ma fu sconfitto. Nel 1891, quando si insedi\u00f2 il nuovo governatore, Porter rassegn\u00f2 le dimissioni.\nNel corso dello stesso anno inizi\u00f2 a lavorare per la First National Bank di Austin come cassiere e contabile, per lo stesso stipendio che percepiva al GLO. La banca era gestita in maniera poco rigorosa e anche Porter non tenne i propri registri con la dovuta precisione. Nel 1894 venne accusato dalla direzione della banca di appropriazione indebita e perse il lavoro, ma non fu denunciato.\nIn quel periodo era molto impegnato con il suo settimanale umoristico \"The Rolling Stone\", che proponeva satira sulla societ\u00e0, sulle persone pi\u00f9 in vista e sulla politica, e su cui comparivano alcuni suoi racconti e vignette. Anche se raggiunse una tiratura massima di 1500 copie, \"The Rolling Stone\" fall\u00ec nell'aprile 1895 forse anche a causa dell'umorismo di Porter che era solito punzecchiare i potenti. Porter potrebbe anche aver deciso di chiudere il giornale perch\u00e9 i proventi non erano comunque mai stati sufficienti per mantenere la famiglia. I suoi scritti e i suoi disegni attirarono per\u00f2 l'attenzione del direttore dello \"Houston Post\".\nPorter e famiglia si trasferirono a Houston nel 1895, dove inizi\u00f2 a scrivere per il \"Post\". Lo stipendio era di soli 25$ al mese, ma presto crebbe con l'aumentare della sua popolarit\u00e0. Porter raccoglieva gli spunti per la sua rubrica girando per gli atri degli alberghi, osservando la gente che incontrava e conversando con loro: una tecnica che us\u00f2 per tutta la sua carriera di scrittore e giornalista.\nMentre viveva a Houston la First National Bank di Austin venne indagata, gli investigatori federali trovarono diverse irregolarit\u00e0, e ottennero un'incriminazione contro di lui. Porter fu quindi arrestato con l'accusa di appropriazione indebita, accusa che respinse, a causa della sua precedente occupazione nella banca.\nLa fuga e il rientro.\nIl suocero di Porter pag\u00f2 la cauzione necessaria ad ottenerne la scarcerazione, ma il giorno prima del processo, fissato per il 7 luglio 1896, lo scrittore fugg\u00ec, prima a New Orleans, poi in Honduras. Mentre era nel paese centroamericano, Porter invent\u00f2 la locuzione \"Repubblica delle banane\", che in seguito fin\u00ec per diventare l'espressione di uso comune per descrivere un piccolo stato politicamente instabile dell'America Latina tropicale. Aveva mandato la moglie e la figlia a vivere di nuovo ad Austin presso i genitori ma, sfortunatamente, la salute di Athol divent\u00f2 troppo precaria per permetterle di raggiungerlo in Honduras come avevano pianificato. Quando seppe che la moglie era in fin di vita Porter, nel febbraio 1897, rientr\u00f2 ad Austin e si consegn\u00f2 alla giustizia, in attesa di un processo di appello. Ancora una volta il suocero pag\u00f2 la cauzione, cos\u00ec pot\u00e9 stare con Athol e Margaret.\nAthol Estes Porter mor\u00ec di tubercolosi il 25 luglio 1897. Porter, che aveva poco da dire in propria difesa, il febbraio seguente fu riconosciuto colpevole delle accuse a lui mosse e condannato a 5 anni di prigione; entr\u00f2 in carcere il 25 marzo 1898 con il numero di matricola 30664 nel penitenziario federale di Columbus in Ohio. Mentre si trovava in carcere Porter, grazie al suo diploma di farmacista, lavor\u00f2 nell'infermeria della prigione come farmacista notturno. Gli fu concessa una cella singola nell'ala del carcere adibita ad infermeria e non risulta che di fatto sia mai stato in una normale cella.\nSempre durante il periodo trascorso in carcere pubblic\u00f2 14 racconti sotto vari pseudonimi, il pi\u00f9 popolare dei quali divent\u00f2 O. Henry, che utilizz\u00f2 per la prima volta per un racconto intitolato \"Whistling Dick's Christmas Stocking\" uscito nel numero del dicembre 1899 del \"McClure's Magazine\". A portare i racconti agli editori ci pensava uno dei suoi amici di New Orleans, in modo che questi non avevano idea del fatto che l'autore fosse un carcerato. Porter fu rimesso in libert\u00e0 dopo soli tre anni, il 24 luglio 1901, per buona condotta. Si riun\u00ec cos\u00ec alla figlia Margaret, che aveva 12 anni, a Pittsburgh dove i genitori di Athol si erano trasferiti dopo il suo arresto. A Margaret non venne mai detto che il padre era finito in prigione, ma le fu detto soltanto che era via per affari.\nIl breve periodo di successi.\nIl periodo pi\u00f9 prolifico di Porter come scrittore inizi\u00f2 nel 1902, quando si trasfer\u00ec a New York per essere pi\u00f9 vicino ai suoi editori. In quella citt\u00e0 scrisse 381 racconti, e per oltre un anno ne scrisse uno alla settimana per il \"New York World Sunday Magazine\". Il suo umorismo, la sua caratterizzazione dei personaggi, e le articolazioni delle sue trame furono adorati dai lettori, anche se spesso stroncati dalla critica. In ogni caso inizi\u00f2 a crearsi una reputazione a livello internazionale, e si ritiene che sia stata la sua opera ad innalzare il racconto a distinta forma d'espressione letteraria.\nNel 1907 si spos\u00f2 per la seconda volta con la vecchia fiamma della sua giovinezza, Sarah (Sallie) Lindsey Coleman, che aveva incontrato nuovamente mentre si trovava in visita nei suoi luoghi d'origine. Tuttavia, nonostante il successo dei suoi racconti, che venivano pubblicati su varie riviste o radunati in raccolte (o forse proprio a causa della pressione che il successo gli port\u00f2), Porter cominci\u00f2 ad avere gravi problemi di alcolismo.\nNel 1908 la sua salute cominci\u00f2 a peggiorare, fatto che ebbe naturalmente anche delle conseguenze sulla sua produzione letteraria. Sarah lo lasci\u00f2 nel 1909, e il 5 giugno 1910 Porter mor\u00ec per una cirrosi epatica unita alle complicazioni derivanti dal diabete e dalla cardiomegalia. Dopo i funerali a New York, fu sepolto a Asheville, in Carolina del Nord. La figlia, Margaret Worth Porter, mor\u00ec nel 1927 e fu sepolta insieme al padre. Anche Sarah, quando mor\u00ec, fu sepolta ad Asheville.\nAlcuni racconti.\nI racconti di O. Henry sono famosi per il loro finale a sorpresa. Fu soprannominato \"La risposta americana a Guy de Maupassant\"\". Entrambi gli autori scrivevano finali a sorpresa, ma i racconti scritti da O. Henry erano pi\u00f9 allegri e ottimisti. La maggior parte dei suoi racconti \u00e8 ambientata nella sua contemporaneit\u00e0, ovvero i primi anni del XX secolo. Molti si svolgono a New York ma i loro protagonisti sono persone comuni: commessi, poliziotti, camerieri. Sono noti anche per il loro taglio umoristico.\nFondamentalmente figlio del suo tempo, il lavoro di O. Henry \u00e8 uno dei migliori esempi nella letteratura anglosassone di come si cattura completamente il clima di un'epoca. Sia che stesse girovagando per i pascoli del Texas, cimentandosi nell'arte del \"ladro gentiluomo\", o esaminando le tensioni sociali nella New York attorno al cambio di secolo, O. Henry ebbe l'inimitabile capacit\u00e0 di isolare alcuni elementi della societ\u00e0 e descriverli con un'incredibile sobriet\u00e0 e grazia espressiva. Alcuni dei suoi migliori, ma meno conosciuti, lavori si trovano nella raccolta \"Cabbages and Kings\", una serie di racconti ciascuno dei quali esplora alcuni singoli aspetti della vita in una cittadina dell'America centrale assolutamente addormentata, e ognuno di essi rivela alcuni aspetti di una trama pi\u00f9 ampia, legandosi con gli altri fino a creare una complessa struttura che lentamente si svela sullo sfondo, mentre tratteggia con assoluta precisione una citt\u00e0, diventando cos\u00ec una delle pi\u00f9 dettagliate creazioni letterarie di quell'epoca.\nLe origini dello pseudonimo.\nSpiegazioni fornite da Porter.\nPorter dette diverse spiegazioni per la scelta di \"O. Henry\" come pseudonimo.\nTeorie fornite da altri.\nEsistono comunque altre teorie in merito:"}
{"id": "1405881", "revid": "599013", "url": "https://it.wikipedia.org/wiki?curid=1405881", "title": "Tak\u00e3o", "text": "Carriera.\nCome allenatore di club ha diretto l'Arsenal EC ed il Minas T\u00eanis Clube, raccogliendo diversi titoli statuali e metropolitani. Raccogliendo la pesante eredit\u00e0 lasciata dal precedente tecnico Gerson Trist\u00e3o, vittorioso al campionato del mondo nei Paesi Bassi, nel 1989 Tak\u00e3o assunse l'incarico di commissario tecnico della Nazionale brasiliana. Diresse la spedizione al FIFA Futsal World Championship 1992, durante la quale i verdeoro si confermarono campioni del mondo, e quattro anni dopo in Spagna ripet\u00e9 l'impresa. Spagna 1996 fu l'ultima esperienza a livello mondiale di Tak\u00e3o, che nel 2000 sar\u00e0 sostituito da Vander Iacovino.\nOltre ai due titoli mondiali, Tak\u00e3o ha vinto cinque edizioni della Copa Am\u00e9rica (dal 1995 al 1999), un titolo panamericano nel 1991 e altri due titoli sudamericani FIFA nel 1989 e 1992. Sotto la sua guida la Nazionale brasiliana ha disputato 189 gare, ne ha vinte 170 e ha realizzato al contempo 1431 reti, subendone solo 308."}
{"id": "1405882", "revid": "21880", "url": "https://it.wikipedia.org/wiki?curid=1405882", "title": "Somateria spectabilis", "text": "Il re degli edredoni (Somateria spectabilis (Linnaeus, 1758) \u00e8 una grande anatra marina appartenente alla famiglia degli Anatidi.\nDescrizione.\nQuesta specie \u00e8 pi\u00f9 piccola dell'edredone comune. Il maschio \u00e8 inconfondibile, con il suo corpo nero, il petto bianco e la testa multicolore. Il richiamo del maschio \u00e8 costituito da un tubare profondo.\nLa femmina \u00e8 un uccello bruno, ma nonostante questo si pu\u00f2 ancora distinguere da tutte le altre anatre ad eccezione delle altre specie di edredoni sulla base delle dimensioni e della struttura. La testa \u00e8 pi\u00f9 corta di quella dell'edredone comune, e la zona di piume che si estende sul becco \u00e8 di forma arrotondata, e non triangolare.\nI maschi immaturi sono generalmente tutti neri, con il petto bianco e con una macchia gialla sul becco. I maschi adulti eclissati sono simili a questi, ma non hanno il petto bianco.\nDistribuzione e habitat.\nSi riproduce lungo le coste artiche dell'emisfero settentrionale di Europa nordorientale, Nordamerica e Asia.\nIn inverno sverna un po' pi\u00f9 a sud, nel Canada orientale e in Norvegia, dove sulle acque costiere pi\u00f9 accoglienti pu\u00f2 formare grandi stormi, ed \u00e8 un visitatore annuale degli USA nordorientali, della Scozia e della Kam\u010datka.\nBiologia.\nRiproduzione.\nIl nido viene edificato sulla tundra, nei pressi del mare, e vi vengono deposte 4-6 uova.\nAlimentazione.\nQuesta specie si immerge alla ricerca di crostacei e molluschi, e il suo cibo preferito \u00e8 costituito dalle cozze.\nIl Re degli edredoni \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA)."}
{"id": "1405884", "revid": "1610933", "url": "https://it.wikipedia.org/wiki?curid=1405884", "title": "Edredone reale", "text": ""}
{"id": "1405887", "revid": "6923", "url": "https://it.wikipedia.org/wiki?curid=1405887", "title": "UHC Varese Wild Boars", "text": "L'UHC Varese \u00e8 una societ\u00e0 di floorball di Varese (VA).\nStoria.\nNata nel 1996 come \"Mucchio Selvaggio\" a Leggiuno, partecipa ai primi tornei amatoriali nella vicina Svizzera.\nIl 5 novembre 1999 nasce l'attuale Unihockey Club Varese."}
{"id": "1405890", "revid": "30297", "url": "https://it.wikipedia.org/wiki?curid=1405890", "title": "Varese Wild Boars", "text": ""}
{"id": "1405891", "revid": "30297", "url": "https://it.wikipedia.org/wiki?curid=1405891", "title": "UHC Wild Boars Varese", "text": ""}
{"id": "1405898", "revid": "110157", "url": "https://it.wikipedia.org/wiki?curid=1405898", "title": "Rondon\u00f3polis", "text": "Rondon\u00f3polis \u00e8 una citt\u00e0 del Brasile nello Stato del Mato Grosso, parte della mesoregione del Sudeste Mato-Grossense e della microregione di Rondon\u00f3polis.\nSta conoscendo un importante incremento demografico, dovuto soprattutto alla grande immigrazione, anche dagli altri stati, per la creazione e sviluppo di diverse industrie soprattutto nel campo della cosiddetta agro-industria (\"agronegocio\") legato principalmente alla produzione di soia, del quale \u00e8 anche considerata uno dei primi centri di tutto il Brasile."}
{"id": "1405899", "revid": "599013", "url": "https://it.wikipedia.org/wiki?curid=1405899", "title": "C\u00e9sar Vieira", "text": "Carriera.\nClub.\nHa rappresentato negli anni settanta ed ottanta l'eccellenza tra gli allenatori sudamericani, facendo suoi ben 14 campionati statuali in Brasile, due volte campione per selezioni con il Cear\u00e0 nel 1971 ed il Santa Catarina nel 1987, e tre Ta\u00e7a Brasil de Futsal guidando il Sumov.\nNazionale.\nInizia la propria avventura nella selezione nazionale il 24 ottobre 1980, rimanendo in sella alla verdeoro sino al 30 ottobre 1988 quando a Melbourne il Paraguay strapp\u00f2 la Coppa del Mondo ai brasiliani. In questi otto anni di guida tecnica, su 139 partite giocate il Brasile di C\u00e9sar Vieira ha ottenuto 125 vittorie, 6 pareggi ed 8 sconfitte. Nonostante l'impressionante ruolino di marcia della selezione brasiliana sotto la sua guida (una sola sconfitta in trofei internazionali), quell'unica sconfitta con il Paraguay, gi\u00e0 battuto nel girone per l'accesso alle semifinali, \u00e8 costato a C\u00e9sar Vieira l'esonero. Tuttavia rimane, assieme a Javier Lozano e a Tak\u00e3o, il tecnico pi\u00f9 titolato a livello mondiale, con due campionati del mondo."}
{"id": "1405900", "revid": "287204", "url": "https://it.wikipedia.org/wiki?curid=1405900", "title": "Rondonopolis", "text": ""}
{"id": "1405906", "revid": "2082070", "url": "https://it.wikipedia.org/wiki?curid=1405906", "title": "UHC Dolo", "text": "L'UHC (Unihockey Club) Dolo \u00e8 stata una societ\u00e0 di floorball di Dolo, centro della provincia di Venezia.\n\u00c8 una delle otto societ\u00e0 fondatrici della Federazione Italiana Unihockey Floorball ed assieme al Mucchio Selvaggio Varese (oggi UHC Wild Boars Varese) ha dato vita alla prima partita di unihockey/floorball in Italia a gennaio del 1999 (Mucchio Selvaggio Varese - Piranhas Dolo 10-7.\nStoria.\nLe origini.\nLe basi dell'UHC Dolo risalgono a settembre 1998. A Dolo arrivano le prime stecche e le prime palline grazie a Davide Lazzari (il primo promotore) che coinvolge qualche amico in questo nuovo sport. Il tempo di trovare una piccola palestra, fare i primi allenamenti ed il primo torneo (in Svizzera) ed ecco che nasce il Piranhas Dolo.\nQuesto sport in Italia \u00e8 ancora pressoch\u00e9 sconosciuto (a parte un gruppo a Varese, e qualche \"rumors\" a Bolzano) e quindi il Piranhas Dolo inizia la sua attivit\u00e0 partecipando nel 1999 e nel 2000 al Campionato Austriaco, affiancando qualche buona prestazione a qualche tremenda debacle.\nSempre in questi anni l'UHC Dolo collabora con i gruppi di Varese e Bolzano per promuovere l'attivit\u00e0 in Italia (tornei di Bologna - dove giunge seconda - e Dolo ad esempio, piuttosto che la Fiera SportShow a Verona) e per creare la Federazione Italiana Unihockey Floorball.\nPartecipa all'attivit\u00e0 federale della FIUF sin dalla nascita e per anni ha partecipato sia ai campionati femminili che giovanili (oltre che maschili).\nI primi campionati ufficiali.\nNel primo campionato italiano del 2001 giunge al sesto posto deludendo un po' le attese, una vittoria ed un pareggio contro cinque sconfitte nella stagione d'esordio.\nNel successivo anno 2002 giunge ottava nelle finali nazionali (nella cornice di Salsomaggiore Terme - dove tra le altre cose giunge seconda tra gli under e terza nella categoria femminile) dopo un quarto posto ottenuto nel Girone Est (dietro alle corazzate SSV Diamante A, FBC Bozen e SV Lajen e davanti a Lok Vipiteno, Bolzano B ed Cus Udine 69ers).\nDal successivo anno inizia un rinnovamento della squadra con molti elementi davvero giovani e dalle ottime prospettive.\nNelle stagioni 2002/2003 e 2003/2004 nonostante tantissimi giocatori giovani evita gli ultimi posti nel pur difficile girone Est di campo piccolo (quello formato da squadre altoatesine).\nDal 2004 al 2009.\nNelle stagioni 2004/2005 e 2005/2006 partecipa ai play off scudetto campo piccolo, ma viene eliminata ai quarti di finale entrambe le volte (prima dagli Skorpions Bolzano - vincitori scudetto 2004/2005 - e poi dal Diamante Bolzano vincitori scudetto 2005/2006). Raggiunge i play off anche nella stagione 2007/2008 dove viene eliminata dal Wild Boars Varese.\nIn varie stagioni (campo piccolo) riesce anche a presentare una squadra B che nella stagione 2007/2008 disputa anche lo spareggio per accedere ai play off nazionali (battuta da Diamante Bolzano e FC Milano). Nella stagione 2008/2009 \u00e8 invece ancora la prima squadra a disputare lo spareggio per accedere ai play off ma viene superata dal FC Milano.\nVanta uno scudetto femminile vinto nella stagione 2005/2006, grazie anche e soprattutto all'aiuto di Lukas Hublbauer, portato a Dolo per far ulteriormente crescere la squadra, e numerosi altri piazzamenti di categoria (secondi posti femminili e giovanili). Uno scudetto (quello 2005/2006) \"pesante\" perch\u00e9 vinto contro la corazzata Diamante Smurfs Bolzano, squadra sempre presente e vincente fino ad allora (schierava anche alcune giocatrici della nazionale di hockey ghiaccio).\nDalla stagione 2005/2006 ha partecipato anche ai campionati su campo grande (oltre che campo piccolo). Le stagioni 2005/2006 e 2006/2007 sono state le migliori con discreti risultati.\nQualche dato internazionale.\nHa alle spalle numerose partecipazioni a vari tornei esteri (Svizzera, Repubblica Ceca, Austria, Svezia). \nNel 2000 partecipa con qualche membro al Czech Open di Praga nella squadra Blue Team, negli anni seguenti invece partecipa come Uhc Dolo. Ha disputato tre volte il torneo di Tenero (in Svizzera), giocando una volta anche nella categoria juniores con un ottimo secondo posto. Vanta partecipazioni anche all'Austrian Open (a Salisburgo) ed alla prestigiosa Gothia Innebandy Cup (a G\u00f6teborg).\nLa squadra \u00e8 stata sicuramente punto di riferimento anche a livello nazionale come organizzatrice di tornei internazionali (Italian Open per club - nel 2002 a Padova furono ben 24 le squadre partecipanti delle quali 20 straniere - piuttosto che il 5 Nation per squadre nazionali femminili - nel 2005 presenti Italia, Germania, Polonia, Slovacchia ed Austria a Dolo).\nTra i giocatori sicuramente da segnalare Mastroianni Fabio (in nazionale azzurra maschile senior ai Mondiali del 2002), Alba Michele, Gavagnin Valentino, Canonica Andrea, Marinello Elia e le nazionali femminili Franco Alberta, Barco Beatrice e Barco Cecilia (oltre che Marinello Eva).\nLa conclusione.\nNel 2008 la squadra \u00e8 stata riorganizzata e dopo una stagione di transizione \u00e8 stata sciolta dagli ultimi dirigenti per formarne una nuova. Quindi la stagione 2008/2009 pu\u00f2 essere considerata come l'ultima stagione ufficiale dell'UHC Dolo."}
{"id": "1405912", "revid": "320578", "url": "https://it.wikipedia.org/wiki?curid=1405912", "title": "Neopaganesimo romano", "text": ""}
{"id": "1405914", "revid": "24281", "url": "https://it.wikipedia.org/wiki?curid=1405914", "title": "Slavismo baltico", "text": ""}
{"id": "1405916", "revid": "1452073", "url": "https://it.wikipedia.org/wiki?curid=1405916", "title": "Leland Palmer", "text": "Leland Palmer \u00e8 un personaggio immaginario della serie televisiva statunitense \"I segreti di Twin Peaks\", creata da Mark Frost e David Lynch.\nLeland \u00e8 l'avvocato di Benjamin Horne, nonch\u00e9 uno dei cittadini pi\u00f9 noti e rispettati di Twin Peaks. Dopo l'omicidio della sua unica figlia, Laura, il suo apparente idillio familiare viene rotto e Leland ha un crollo psicologico.\n\u00c8 interpretato da Ray Wise e doppiato da Pino Colizzi nelle prime due stagioni e nel film prequel \"Fuoco cammina con me\", mentre nella terza stagione ha la voce di Marco Mete.\nProfilo.\nLeland e la sua famiglia, la moglie Sarah e la figlia Laura, sono molto conosciuti nella piccola citt\u00e0 di Twin Peaks, e unanimemente ritenuti l'immagine della \"famiglia perfetta\". Rappresentato come un uomo buono, allegro e benevolo, Leland nutriva un grande affetto per la figlia quando questa era in vita e, sebbene in alcuni casi tendesse ad essere con lei molto severo, la considerava la cosa pi\u00f9 preziosa da lui posseduta, motivo per il quale quando a seguito del misterioso e brutale omicidio della figlia, la lucidit\u00e0 mentale di Leland comincia a venir meno, tanto che lo si vede costantemente piangere e ballare come in preda a degli spasmi.Sempre mosso da rabbia e follia arriva a uccidere Jacques Renault introducendosi nella sua stanza d'ospedale di notte dopo che questi viene arrestato con l'accusa di omicidio nei confronti della liceale.\nA seguito di tale evento i capelli di Leland diventano completamente bianchi ed incomincia a vestire abiti scuri, ballare e cantare allegramente canzoni degli anni quaranta e cinquanta; ovvero: \"Mairzy Doats\", \"Get Happy\", \"Getting to Know You\", \"Singin' in the Rain\" e \"The Surrey with the Fringe on Top\".\nProprio tali bizzarri comportamenti di Leland portano l'agente Cooper a intuire il significato delle criptiche movenze del Nano nel suo sogno, e a met\u00e0 della seconda stagione, nonostante fosse intenzione degli autori tenerlo segreto fino alla fine, l'avvocato viene smascherato quale ospite dello spirito della Loggia Nera BOB, nonch\u00e9 assassino della sua stessa figlia Laura.Dal momento che i copioni non venivano forniti agli attori fino al giorno precedente le riprese al fine di mantenere il segreto di chi fosse l'assassino anche tra i membri del cast, lo stesso Ray Wise, al tempo da poco divenuto padre, ne rimase molto scosso in quanto a lungo aveva sperato che la parte non toccasse al suo personaggio.\nBiografia.\nAntefatti.\nLeland Palmer nacque a Twin Peaks, Washington, il 26 febbraio 1944. Proveniente da una famiglia medio-borghese, da bambino, durante le vacanze nella casa al mare, conobbe un misterioso vicino di nome BOB, che lo impauriva enormemente e che in realt\u00e0 era un'entit\u00e0 diabolica che cominci\u00f2 ad impossessarsi della sua anima sempre pi\u00f9 di frequente senza che lui lo sapesse.\nCrescendo Leland si laurea in legge presso la University of Washington Law School, diviene l'avvocato di Ben Horne, sposa una donna di nome Sarah e, nel 1972 ha da lei una figlia: Laura.\nLo spirito residente nella sua anima fece s\u00ec tuttavia che l'uomo molestasse e violentasse la sua stessa figlia fin dalla prima adolescenza.\nOmicidi.\nBOB, sempre impossessandosi di Leland a sua insaputa, fece s\u00ec che tradisse la moglie con la giovane Theresa Banks durante i suoi viaggi d'affari a Deer Meadow, per poi assassinarla brutalmente e mettere la lettera \"T\" sotto l'unghia della sua mano sinistra.\nCol passare del tempo i segni di questa costante possessione si fecero sempre pi\u00f9 chiari, tanto che Laura intu\u00ec l'identit\u00e0 del suo violentatore e, la sera del 23 febbraio 1989, per sbollire lo shock partecip\u00f2 ad un'orgia con Leo Johnson, Jacques Renault e Ronette Pulaski. Leland/BOB tuttavia, mise fine all'attivit\u00e0 del gruppo irrompendo nell'abitazione e mettendo in fuga i due uomini per poi rapire e torturare le ragazze con l'intento di possedere Laura.\nL'intervento di MIKE tuttavia fece fuggire Ronette e permise a Laura di indossare l'anello di Teresa Banks impedendo dunque che BOB entrasse dentro di lei. Furibondo lo spirito colp\u00ec ripetutamente la giovane fino ad ucciderla, dopodich\u00e9 inser\u00ec sotto l'unghia della sua mano sinistra la lettera \"R\" e la gett\u00f2 nel fiume dopo aver avvolto il suo corpo nella plastica.Dopodich\u00e9 Leland/BOB si diresse al \"Glastonbury Grove\", attraverso il quale entr\u00f2 nella Loggia Nera. Qui BOB sottrasse a Leland tutto il dolore che aveva provato nell'uccidere sua figlia, e lo consegn\u00f2 sotto forma di Garmonbozia al Nano.\nNe \"I segreti di Twin Peaks\".\nDopo che il mattino del 24 febbraio 1989 Pete Martell rinviene il cadavere di Laura Palmer e l'FBI manda l'agente Cooper ad indagare sul delitto, Leland viene chiamato per identificarne il corpo, evento a seguito del quale ha un profondo crollo nervoso che porta sua moglie Sarah a chiamare loro nipote Maddy Ferguson, impressionantemente simile alla defunta figlia, per aiutarli a superare lo shock. Effettivamente, l'arrivo della ragazza aiuta Leland ad accettare e superare la morte della figlia.\nLa sera prima che Maddy parta per fare ritorno a casa sua in Missoula, Montana, Leland, sempre posseduto da BOB, la uccide a sangue freddo per poi spogliarla ed inserirle sotto l'unghia della mano sinistra la lettera \"O\". Nel momento in cui il cadavere della nipote emerge, le indagini di Cooper arrivano brevemente ad una conclusione smascherando Leland come assassino, fatto che lo porta all'arresto e alla confessione di BOB. Rimasto solo in cella, lo spirito uccide il suo corpo ospite, ormai vecchio, facendogli sbattere ripetutamente la testa contro il muro con grande violenza.\nUn attimo prima di morire, Leland viene raggiunto dall'agente Cooper, lo sceriffo Truman, l'agente Rosenfield e \"Hawk\", ricorda i crimini commessi sotto il controllo di BOB ed ha il tempo di pentirsi prima di morire e ricongiungersi alla sua amata figlia Laura.\nPost-Mortem.\nNel finale della serie televisiva, quando Cooper entra nella Loggia Nera per salvare Annie dalle grinfie di Windom Earle, si imbatte nel \"doppelg\u00e4nger\" di Leland, che ridendo afferma semplicemente: \u00abNon ho ucciso nessuno!\u00bb.\nDal momento che Cooper non \u00e8 riuscito a affrontare il suo doppio, egli \u00e8 intrappolato nella Loggia Nera per 25 anni. Alla fine della sua permanenza all'interno della Loggia, Leland gli chiede di trovare Laura, da poco scomparsa in un vortice scatenatosi all'interno della Loggia."}
{"id": "1405917", "revid": "1564499", "url": "https://it.wikipedia.org/wiki?curid=1405917", "title": "Arturo Jelardi", "text": "Biografia.\nNipote del patriota e politico Nicola Jelardi, figlio del consigliere provinciale cav. Ferdinando e della marchesa Carlotta Polvere Cassitto di Ravello dei conti d'Ortenburg, nacque a San Marco dei Cavoti da nobile famiglia del luogo discendente dai tre fratelli Gaullart de Pies, feudatari francesi di Gap in Provenza (ossia i gavoti da cui il toponimo del paese).\nOrfano di padre ad appena due anni, venne allevato dal nonno paterno, il senatore Nicola Polvere e, compiuti gli studi superiori a Benevento, si iscrisse alla facolt\u00e0 di medicina e chirurgia a Napoli fin quando prese parte alla prima guerra mondiale nella X Compagnia di Sanit\u00e0 (1916) come Caporale; inviato nelle zone di guerra nelle truppe dell'Armata d'Oriente (35\u00aa Divisione) fu promosso Sergente medico di Sanit\u00e0 e prest\u00f2 servizio presso ospedali e posti di medicazione a Salonicco ove comp\u00ec opera altamente meritoria per soccorrere i soldati feriti. Assegnato al Battaglione speciale studenti universitari (1918), prest\u00f2 servizio all'Ospedale di Toppa (Brescia) nella III Compagnia di Sanit\u00e0, quindi nella VII Sezione Disinfezioni e infine nella X Compagnia di Sanit\u00e0 (1919), autorizzato a fregiarsi della Medaglia Interalleata della Vittoria. \nAl termine del conflitto consegu\u00ec a Napoli la laurea in medicina nel 1921 con una tesi sulla leucemia monocitica e sotto la guida dell'insigne clinico Pietro Castellino, che fu vicino al premio Nobel. Dopo la laurea per qualche tempo si dedic\u00f2 all'ostetricia iniziando a specializzarsi con il professor Emilio Rossi.\nAder\u00ec poi al Partito Nazionale Fascista abbandonando la professione e, dedicandosi esclusivamente alla politica, fond\u00f2 i fasci di vari paesi della provincia; nel gennaio 1924 fu designato come rappresentante della Campania (assieme a Giulio Salvi) per il Comitato Elettorale costituito in vista delle successive elezioni. Posto a capo di un triumvirato per la riorganizzazione del fascismo sannita, fu poi chiamato a ricoprire dal 1924 al 1929 la carica di Segretario federale della provincia di Benevento. I personaggi che ricoprirono incarichi analoghi del Partito Nazionale Fascista nelle altre province d'Italia furono complessivamente chiamati Ras, ma Jelardi da questo punto di vista si distinse molto dalla loro figura media: in genere gli altri segretari federali avevano avuto infatti solo il merito di essere gli organizzatori delle \"squadracce\", Jelardi, invece, era di origini aristocratiche, nipote del senatore e deputato marchese Nicola Polvere, e aveva conservato l'impronta di una educazione raffinata avendo poco da spartire con gli aspetti pi\u00f9 violenti dei ras della Val padana o della Toscana. Per di pi\u00f9, sposando nel 1925 Irma Alberti, figlia di Vincenzo Alberti e quindi nipote di Giuseppe, fondatore della fabbrica del Liquore Strega, era entrato in una famiglia importante dell'imprenditoria sannita, ma - in procinto di diventare cognato del deputato al Parlamento Gaetano Alberti - volle per correttezza presentare le proprie dimissioni, che furono per\u00f2 respinte. \nArturo Jelardi ricopr\u00ec anche numerosi altri incarichi pubblici tra cui quello di Vice Presidente del Consiglio Provinciale dell'Economia di Benevento (la presidenza era affidata ai prefetti), nonch\u00e9 Presidente del Dopolavoro, Presidente del Comitato Intersindacale, Componente della Commissione Censuaria Provinciale, Presidente della Colonia degli orfani dei contadini morti in guerra, Componente della Commissione Censuaria Provinciale, Presidente del Consorzio Luigi Luzatti, Presidente della Cooperativa di Consumo, Presidente del Consorzio Valle Telesina, membro della commissione per la rappresentanza e la liquidazione della provincia di Caserta.\nAttivo anche in ambito giornalistico, fond\u00f2 e diresse il giornale \"A Noi!\" e fu direttore del settimanale \"Sannio Fascista\". Negli anni in cui fu Segretario politico provinciale diede forte impulso alla vita sociale, culturale ed economica della citt\u00e0 di Benevento e dei comuni limitrofi, collaborando sia con il podest\u00e0 beneventano Matteo Renato Donisi che con il capo della polizia Arturo Bocchini alla realizzazione di importanti opere tra cui il progetto per l'istituzione di una tenda di polizia a Benevento destinata ad accogliere circa 700 uomini.\nSuccessivamente venne pi\u00f9 volte accusato ingiustamente da alcuni nemici di gravi illeciti, di diserzione e finanche di possedere beni di origine demaniale, ma tutti i processi e le inchieste (condotte da Letta, Giannattasio e Fronteri) promosse dal PNF sul suo conto, rivelarono sempre l'infondatezza delle accuse e la sua assoluta onest\u00e0, tanto che egli rest\u00f2 al suo posto per cinque anni, dal 1924 al 1929.\nInviso al prefetto cittadino Oreste Cimoroni, che poco ne tollerava il rigore e lo scrupolo nello svolgere il proprio incarico in maniera assolutamente integerrima, Jelardi fin\u00ec col diventare un personaggio scomodo nella politica locale.\nCedendo alle forti pressioni di Cimoroni, gli alti dirigenti del Partito Fascista lo espulsero quindi improvvisamente ed arbitrariamente dal PNF nel mese di gennaio 1929 e gli tolsero ogni incarico. Essendo assolutamente immotivata, l'espulsione venne poi commutata nel \"ritiro della tessera\". \nVittima di intrighi, di giochi di potere e di politici senza scrupoli, Jelardi venne sostituito nell'incarico di Federale da un mite maestro elementare, Alberto Varano, personaggio dell'entourage di Cimoroni e pi\u00f9 facilmente \"manovrabile\"; subirono la sua stessa sorte anche Donisi ed Alberti, nonch\u00e9 Mario Coppola, Capo dell'ufficio stampa della federazione fascista di Benevento e fratello del pi\u00f9 noto professor Goffredo Coppola (rettore dell'universit\u00e0 di Bologna e fucilato a Dongo con Mussolini ed altri gerarchi).\nDonisi, Alberti, Coppola ed altri collaboratori di Jelardi vennero tutti radiati dal PNF senza alcun motivo e senza possibilit\u00e0 di difesa. Donisi, ex podest\u00e0 di Benevento, fu addirittura trasferito ad Orvieto come ufficiale postale. \nAvendo sempre rinunciato ad ogni genere di stipendio e provvigione e finanche ai doni in denaro ricevuti in occasione delle nozze dai colleghi di partito, Jelardi, tradito dai suoi stessi collaboratori, si trov\u00f2 quindi in condizioni economiche precarie. Fu riammesso nel PNF nel 1940, ma intanto era gi\u00e0 minato da una forte depressione poi sfociata nella pazzia per il sopravvenire di una malattia contratta in guerra, la quale gli imped\u00ec anche di tornare a dedicarsi alla professione di medico.\nScrive a proposito il magistrato Francesco de' Conno che egli \"travolto dai vortici del regime fascista vi rifuse tutti i suoi beni e dolorosamente anche la salute\".\nDopo aver alienato tutta la sua immensa propriet\u00e0 terriera per sopravvivere, visse dunque per quindici anni stremato fisicamente e moralmente da una lunga ed incurabile malattia contratta in guerra, morendo nel 1944 nell'antico palazzo di famiglia in San Marco dei Cavoti ove una lapide ricorda i suoi meriti per aver \"consacrato alla politica pensiero, cuore e dovizie\".\nDalle nozze con Irma Alberti, celebrate a Napoli dal cardinale Alessio Ascalesi e con compare d'anello S.E. Attlio Teruzzi - non nacquero figli, ed inoltre durante la malattia il matrimonio fin\u00ec con la separazione. Arturo Jelardi fu assistito dalla madre e dal fratello Mario, ingegnere di idee liberali, il quale alla sua morte volle egli fosse tumulato quasi in anonimato, in un loculo del cimitero del paese con la sola scritta \"FAMIGLIA JELARDI\". Nel 2004 i suoi resti sono stati traslati nella cappella di famiglia in una tomba sulla cui lapide \u00e8 stato inciso il suo nome \"COMM. DR. ARTURO JELARDI SEGRETARIO FEDERALE DEL SANNIO\".\nArturo Jelardi non lasci\u00f2 beni materiali, ma soltanto un cospicuo archivio di documenti, lettere e memoriali che sono stati poi catalogati e riordinati per la stesura di una sua biografia riportata nel volume a cura del pronipote ed intitolata \"Sanniti nel Ventennio tra fascismo e antifascismo\"."}
{"id": "1405918", "revid": "110157", "url": "https://it.wikipedia.org/wiki?curid=1405918", "title": "Uberl\u00e2ndia", "text": "Uberl\u00e2ndia \u00e8 un comune del Brasile nello Stato del Minas Gerais, parte della mesoregione del Tri\u00e2ngulo Mineiro e Alto Parana\u00edba e della microregione di Uberl\u00e2ndia.\nSi \u00e8 chiamata S\u00e3o Pedro do Uberabinha fino al 1929 quando su suggerimento di Jo\u00e3o de Deus Faria assunse il nome di Uberl\u00e2ndia, vale a dire \"terra fertile\". Difatti si trova in una delle aree agricole pi\u00f9 fertili di tutto il Brasile, il cosiddetto \"Triangolo Mineiro\"."}
{"id": "1405919", "revid": "287204", "url": "https://it.wikipedia.org/wiki?curid=1405919", "title": "Uberlandia", "text": ""}
{"id": "1405925", "revid": "124452345", "url": "https://it.wikipedia.org/wiki?curid=1405925", "title": "Ebe De Paulis", "text": "Biografia.\nFiglia del magistrato di signorile famiglia di Colle Sannita Giovanni De Paulis (1876-1942) e della sua seconda moglie Luisa Vassallo, Ebe De Paulis \u00e8 talvolta citata erroneamente come Ebe De Paolis o Ebe De Paoli, nonch\u00e9 con il nome d'arte Ebe Franchi-De Paulis o con lo pseudonimo E. Winkel (o Winkell).\nNata a Sant'Angelo dei Lombardi (Avellino) - sede lavorativa del genitore - vi visse solo per alcuni anni e successivamente segu\u00ec la famiglia in altre localit\u00e0 sempre per motivi legati alla professione del padre: mostr\u00f2 un precocissimo talento artistico gi\u00e0 presente in famiglia (suo zio paterno era il musicista Luigi Meomartini) e che venne incoraggiato dalla sorellastra maggiore Beatrice (1901-1978) la quale le impart\u00ec i primi rudimenti di musica e canto, mentre in seguito si perfezion\u00f2 dapprima a Trieste presso il maestro Grandino e poi a Napoli, ove le proprie doti vennero definitivamente messe in luce dalla cantante La Ruta, sua maestra che la incoraggi\u00f2 a partecipare ad un Concorso Nazionale indetto dal Dopolavoro della Spezia ove Ebe interpret\u00f2 la nota canzone \"Signorinella\" di Libero Bovio ed ottenne - oltre la vittoria - anche un premio, allora cospicuo, di mille lire.\nRifiutate le pur numerose scritture che le vennero subito offerte, prefer\u00ec tornare a Napoli dove continu\u00f2 a formarsi fin quando venne selezionata dal Dopolavoro partenopeo ed inviata quale rappresentante italiana alle Olimpiadi di Berlino del 1936.\nTornata in patria inizi\u00f2 la sua carriera esibendosi in varie citt\u00e0 su incarico del Ministero dell'Educazione Nazionale, mentre nel 1937 partecip\u00f2 alla Rassegna delle Canzoni presso il Teatro Malibran di Venezia, organizzata dal maestro Stefano Ferruzzi, poi alla trasmissione radiofonica Il Gatto Bianco. Nel 1938, partecip\u00f2 al concorso di Piedigrotta Curci dove fu \"vedette\" insieme con Luciana Dolliver. Nella manifestazione musicale, la De Paulis trov\u00f2 il suo primo grande successo musicale: \"Che t'aggia d\u00ec\", canzone di Corrado Della Gatta e Evemero Nardella, che ben presto divent\u00f2 una evergreen.\nNegli stessi anni si esib\u00ec al cospetto dei sovrani a Villa Savoia in coppia con Giorgio Shottler, prese parte al Giro Artistico d'Italia Eiar-Cetra, alla Mostra della Radio di Milano e alla Mostra della Moda di Torino, esordendo quindi pure in teatro con Armando Fineschi e Maria Donati ed infine anche al cinema, nei film \"Le ragazze di Trieste\" ed \"Ecco la radio!\" del 1940 (accreditata come Ebe de Paoli), cronaca di una giornata tipo italiana scandita dai programmi radiofonici, nel quale Ebe De Paulis cantava rigovernando la cucina.\nPopolarissima gi\u00e0 agli inizi degli anni Quaranta grazie a un considerevole numero di incisioni su 78 giri, fu soprannominata \"La diva della Radio\" per la bella voce, mentre il suo ritratto venne pubblicato sulla copertina della rivista Il Canzoniere della Radio nel 1942 nonch\u00e9 su numerose cartoline pubblicitarie della Cetra che la annover\u00f2 tra i suoi artisti sotto contratto bench\u00e9 negli anni tra le due guerre avesse gi\u00e0 inciso brani per varie altre famose case musicali dell'epoca.\nNegli ultimi mesi del secondo conflitto mondiale fu - assieme a Fausto Tommei, Walter Chiari, Silvana Fioresi - una delle artiste attive a Radio Fante, emittente radiofonica che subentr\u00f2 all'EIAR e, sotto il controllo tedesco, fu trasferita da Roma a Milano.\nNel 1944 spos\u00f2 l'impresario, paroliere ed editore Giacomo Mario Gili con il quale avvi\u00f2 anche un sodalizio artistico incidendo nel 1947 \"Perdutamente\", brano scritto dallo stesso Gili assieme alla prima moglie Paola Marchetti scomparsa nel 1942, fino ad allora rimasto inedito.\nNel 1945 si un\u00ec alla compagnia di Tecla Scarano e Enzo Turco e debutt\u00f2 al Teatro Santa Lucia di Napoli con la rivista di Cristofaro Letico \"Lasciateci campare\", con Agostino Salvietti, Giovanni Berardi, Alfredo Girard, Franco Ricci, Vittoria Crispo, Clara Crispo, Amedeo Pariante, Alfredo Girard e la grande Orchestra diretta da Franco Langella.\nSempre nel 1945 la sua gi\u00e0 grande popolarit\u00e0 crebbe ulteriormente quale prima interprete del brano \"Munasterio 'e Santa Chiara\" presentato alla Piedigrotta dello stesso anno da Vittorio De Sica e che ispir\u00f2 poi il film \"Monastero di Santa Chiara -\" \"Napoli ha fatto un sogno\" del 1949, diretto da Mario Sequi ed interpretato da Massimo Serato e Nino Manfredi, nel quale Ebe De Paulis cant\u00f2 - oltre la canzone omonima - anche l'altrettanto celebre \"Lily Marlene\" doppiando la protagonista Edda Albertini.\nApprezzata per la bella voce da soprano, Ebe De Paulis fu soprattutto una grande interprete della canzone classica e moderna napoletana bench\u00e9 - come scrisse Luciano Ramogli - non avesse affatto le caratteristiche tipiche della donna partenopea, distinguendosi anzi per la corporatura esile e la ricercata eleganza. \nLa sua carriera di cantante si concluse negli anni Cinquanta, ma la sua grande versatilit\u00e0, agli inizi degli anni Sessanta le permise di cimentarsi pure come autrice rinnovando incisivamente il proprio stile: assieme a Gianni Meccia, infatti, firm\u00f2 il brano \"Domenica ti porter\u00f2 a ballare\" (citata in questo caso erroneamente come Ebe De Paolis), mentre nel 1966 scrisse con Sergio Endrigo, Sergio Bardotti e Lucio Fulci il brano \"Back home someday\", che non fu mai tradotto in italiano e fu cantato da Sergio Endrigo nonch\u00e9 utilizzato per la colonna sonora del film \" Le colt cantarono la morte e fu\u2026 tempo di massacro \" diretto dallo stesso Fulci (nel 2009 il brano \u00e8 stato nuovamente interpretato da Morgan). Collabor\u00f2 inoltre, sempre come autrice, ad altre musiche da film (\"A.A.A. Massaggiatrice Bella Presenza Offresi.\" (postumo)\", Come svaligiammo la banca d'Italia, L\u00b4amore Questo Sconosciuto\"), talvolta citata con lo pseudonimo E. Winkel (o Winkell).\nEbe De Paulis visse tra Cabiaglio - in una villa ove trascorreva parte dell'anno - e Milano, ove mor\u00ec il 10 ottobre 1971 per un male incurabile a soli 56 anni.\nBench\u00e9 gi\u00e0 citato dal poeta-storico Ettore De Mura nell\"Enciclopedia della Canzone Napoletana\" (1969), il suo nome rimase nell'oblio per molti anni, finch\u00e9 sono state pubblicate approfondite biografie a cura dei congiunti Andrea Jelardi e Fabio Paolucci (nel volume \"Sanniti nel ventennio\" delle edizioni Realt\u00e0 Sannita e sul sito del comune di Colle Sannita), dello studioso Simone Calomino (sul sito Il Discobolo) e di Pietro Gargano (per l'Enciclopedia della canzone napoletana), che hanno provveduto a ricordare degnamente questa grande protagonista del Novecento napoletano.\nIl 26 novembre 2017 \u00e8 stata intitolata a Ebe De Paulis e allo zio Luigi Meomartini la Sala della Musica del Modern e Museo della Pubblicit\u00e0 presso il palazzo Jelardi a San Marco dei Cavoti."}
{"id": "1405932", "revid": "123291068", "url": "https://it.wikipedia.org/wiki?curid=1405932", "title": "Ferdinando Meomartini", "text": "Biografia.\nNato dal cavalier Giuseppe di Colle Sannita e da Elisa Jelardi di San Marco dei Cavoti, Ferdinando Meomartini si laure\u00f2 in giurisprudenza a Napoli e fu poi direttore del RACI (Real Automobil Club Italiano) a Matera, Lecce, ove organizz\u00f2 la Coppa d'Oro del Littorio, Genova e quindi a Milano.\nTrasferitosi nel capoluogo lombardo si dedic\u00f2 dal 1933 al 2003, anno della sua morte, allo studio di problematiche connesse al mondo dell'automobile collaborando a numerosi quotidiani nazionali (Gazzetta dello Sport, Il Messaggero, Corriere della Sera, Il Giorno, Auto Industrie, AutoMi), nonch\u00e9 prendendo parte a varie trasmissioni televisive e radiofoniche.\nConferenziere alla Conferenza sul traffico e la circolazione di Stresa dal 1951 al 1960, fu membro della Commissione Ministeriale di riforma del Codice della strada, membro del Comitato Tecnico per la ristrutturazione del PRA su designazione del ministro delle finanze Rino Formica (1980) e Segretario della Commissione Giuridica dell'ACI. \nFond\u00f2 svariati comitati a difesa dell'automobilista tra cui l'Unione Nazionale Commercianti Auto Moto (UNCAM, 1954), il Sindacato Utenti Motorizzati (SUM, 1954) e la Federazione Italiana Difesa Automotorizzati (FIDA). Inoltre negli anni ottanta fondo numerose agenzie di pratiche auto operanti sul territorio italiano(MILANO-FIRENZE-NAPOLI-BARI) per il gruppo Fiat.\nCorridore automobilistico sin dal 1929 alla Coppa Bellagio, partecip\u00f2 tra l'altro alla Milano-San Remo dal 1930 al 1938, al Gran Premio di Monza (1933), al Gran Premio d'Italia (1934); organizz\u00f2 la Coppa d'Oro del Littorio nel 1934, vinse il Volante d'Argento nel 1938 e molti altri premi e riconoscimenti tra cui quello di finalista al I Gran Premio di Brescia del 1940. in pi\u00f9 occasioni fu Commissario ai Box.\nCollaboratore sportivo dell'ACI dal 1948 al 1955, fu decano della Mille Miglia e prese parte alla celebre corsa per sessant'anni, fino all'et\u00e0 di 84 anni nel 1992. In un articolo apparso nel 1986 sulla rivista \"Grand Prix\", il giornalista Mario Scelba junior cos\u00ec parla di Meomartini, tra i pi\u00f9 anziani concorrenti dell'edizione della Mille Miglia storica di quello stesso anno: \nDal 1999 al 2003, ultranovantenne, prese parte pi\u00f9 volte al Maurizio Costanzo Show e fu opinionista su Telelombardia.\nSuo figlio Alberto Meomartini, secondogenito nato dal matrimonio con Nella Marchesi, \u00e8 un noto dirigente d'azienda.\nVissuto sempre a Milano dal 1933, mor\u00ec all'Istituto Clinico Humanitas, a Rozzano (Milano), all'et\u00e0 di 95 anni. Chiese di essere sepolto a San Marco dei Cavoti, paese della madre dove trascorreva le vacanze estive e dove, nel 2011, gli \u00e8 stata intitolata una piazza. Le sue ceneri sono invece al Cimitero Monumentale di Milano, in una celletta.\nStudi sulla burocrazia.\nNell'arco della sua lunga carriera di studioso di problematiche connesse al mondo dell'automobile, della burocrazia automobilistica e della circolazione stradale, la preoccupazione principale di Ferdinando Meomartini fu quella di snellire le lungaggini burocratiche legate al mondo dell'automobile, prevedendo il progressivo complicarsi della situazione con l'aumento continuo ed inarrestabile del numero di automobili sul territorio nazionale. Fu cos\u00ec ad esempio che nel 1937 egli propose alle autorit\u00e0 competenti di sostituire con fotografie dei documenti di propriet\u00e0, di acquisto o vendita delle autovetture, le copie compilate ed autenticate a mano dal notaio, allora in vigore, e che comportavano inevitabilmente lunghissimi tempi di attesa.\nLa sua proposta, sebbene non accolta, anticipava di decenni il ciclostile e la fotocopiatrice.\nPremi.\nTra le numerose gare e premi vinti da Meomartini come pilota automobilistico:"}
{"id": "1405933", "revid": "1564499", "url": "https://it.wikipedia.org/wiki?curid=1405933", "title": "Luigi Meomartini", "text": "Biografia.\nFiglio del cavalier Vincenzo Salvatore Meomartini, nobile possidente, e di donna Benedetta Paolucci (discendente dai Paolucci de Calboli), Luigi Meomartini ebbe il nome del prozio sacerdote in ossequio al quale comp\u00ec inizialmente gli studi superiori in seminario, ma successivamente si iscrisse alle facolt\u00e0 di Veterinaria e poi di Giurisprudenza (1914) all'universit\u00e0 di Napoli, senza per\u00f2 conseguire la laurea, perch\u00e9 chiamato da suo padre a prestare servizio in una propria Esattoria in San Giorgio La Molara.\nIn seguito prefer\u00ec dedicarsi soltanto alla musica facendo ritorno al paese natio ove fond\u00f2 e diresse fino alla morte la Banda Municipale di Colle Sannita, curando personalmente l'istruzione musicale dei suoi componenti.\nNella sua attivit\u00e0 di musicista tenne alcuni concerti e collabor\u00f2 con il paroliere Giuseppe Aliperti con il quale pubblic\u00f2 la canzone \"'O signale\".\nAttivo anche in ambito politico sull'esempio del nonno materno Francesco Maria Paolucci, del padre (sindaco di Reino) e di alcuni avi paterni anch'essi consiglieri provinciali, Luigi Meomartini fu podest\u00e0 di Castelpagano nel 1926, mentre a Colle Sannita fu commissario prefettizio (ottobre 1925 - marzo 1927) e poi - su proposta del Ministro dell'Interno e con decreto Reale del 13 maggio 1927 - ne divenne Podest\u00e0 (in carica fino ad aprile del 1929), curando in tale veste la realizzazione di svariate opere pubbliche tra cui il monumento ai caduti, il parco della rimembranza, il rifacimento di alcune strade urbane e ed il completamento della rete di pubblica illuminazione. Negli anni in cui egli fu podest\u00e0 il piccolo centro sannita visse un periodo di grande splendore e ne arriv\u00f2 notizia anche ai concittadini emigrati negli Stati Uniti, grazie alla rivista \u00abIl progresso italo-americano\u00bb che pubblic\u00f2 una sua fotografia assieme ad un articolo che enumerava le opere compiute a Colle.\nNegli stessi anni compose la marcia \"Giovinezza Sannita\", inno del fascismo beneventano, firmando altres\u00ec composizioni di vario genere musicale assecondando le mode e le tendenze dell'epoca, nonch\u00e9 brani in occasione di eventi patriottici e ricorrenze.\nAlla fine del secondo conflitto mondiale fu nuovamente nominato commissario prefettizio di Colle Sannita per il secondo mandato (marzo 1944) e infine sindaco (aprile -luglio 1944).\nPersonaggio estroso, nel 1924 spos\u00f2 una ex suora di origini venete, Angela Sandri, da cui ebbe una figlia, Teresa (1924-1998).\nDedito alla vita allegra e ai lussi come si conveniva ai gentiluomini dell'epoca, mor\u00ec povero dopo aver alienato tutti suoi cospicui beni, compreso il pianoforte, tanto da essere costretto a comporre utilizzando una bacchetta e dei bicchieri di cristallo pieni di diverse quantit\u00e0 d'acqua per riprodurre i suoni delle sette note musicali.\nNel 1995 si \u00e8 svolto a San Marco dei Cavoti - paese d'origine della nonna paterna Luisa Giampietro - un premio di musica a lui intitolato. Gli originali delle sue opere sono custoditi presso l'archivio del pronipote Andrea Jelardi e, per donazione di quest'ultimo, presso il Conservatorio di Musica \"Nicola Sala\" di Benevento. \nSempre a San Marco dei Cavoti, 26 novembre 2017, \u00e8 stata intitolata a Luigi Meomartini e alla nipote - la nota cantante Ebe De Paulis - la Sala della Musica del Modern e Museo della Pubblicit\u00e0 presso il palazzo Jelardi.\nAmmalatosi di tumore Luigi Meomartini mor\u00ec a Colle Sannita il 4 aprile del 1955 ove riposa nella cappella di famiglia"}
