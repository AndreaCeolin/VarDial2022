{"id": "1372676", "revid": "1598370", "url": "https://it.wikipedia.org/wiki?curid=1372676", "title": "Sliver (film)", "text": "Sliver \u00e8 un film del 1993 diretto da Phillip Noyce, tratto dal romanzo \"Scheggia\" di Ira Levin.\nTrama.\nNew York, Carla Norris, caporedattrice in una casa editrice, dopo il fallimento del suo matrimonio decide di rifarsi una vita, iniziando con il cambiare casa; dopo avere visitato un appartamento in uno \"Sliver\", uno dei grattacieli del centro di Manhattan, le viene comunicato che la sua domanda di acquisto \u00e8 stata approvata dopo meno di una settimana e, nonostante la sorpresa, inizia il trasloco facendo la conoscenza degli inquilini del palazzo, che inviter\u00e0, una volta sistematasi, ad un piccolo ricevimento.\nNei primi giorni della sua permanenza scopre che nel suo appartamento viveva una donna, morta precipitando dal balcone in circostanze mai del tutto chiarite, e pochi giorni dopo un anziano professore, che l'aveva messa al corrente della tragedia, muore battendo il capo sul bordo della sua vasca da bagno; mentre questi avvenimenti sollevano in Carla dei naturali turbamenti, ella inizia una passionale relazione con Zeke Hawkins, un giovane ed affascinante personaggio che, oltre a trasportarla in un mondo fatto di fantasie torbide e profonde, si rivela essere il proprietario del palazzo.\nLa successiva morte di Vida, una modella che aveva avuto una relazione sia con Zeke che con un altro inquilino del palazzo, lo scrittore Jack Landsford, porta la polizia ad accusare quest'ultimo, ma, dopo l'uscita di prigione a seguito del pagamento della cauzione, egli cerca di fare ricadere i sospetti su Zeke, sospetti condivisi anche da Carla, dopo avere visto che il giovane ha creato un impianto video a circuito chiuso che gli permette di spiare tutto ci\u00f2 che accade in ogni appartamento del palazzo.\nJack aggredisce Carla e, dopo una colluttazione, lei riesce ad ucciderlo, ma non \u00e8 ancora convinta dell'innocenza di Zeke e solo grazie alle riprese da lui archiviate riesce a scoprire che lo scrittore \u00e8 anche l'autore dell'omicidio della donna che abitava precedentemente nel suo appartamento, distruggendo per\u00f2 immediatamente dopo l'impianto di Zeke.\nProduzione.\nRiprese.\nL'edificio nel quale \u00e8 ambientato il film si troverebbe a Manhattan, al numero 113 della \"38th East Street\", tra la \"38th Street\" e Park Avenue, mentre il palazzo, conosciuto come \"Morgan Court\", \u00e8 situato al numero 211 di Madison Avenue."}
{"id": "1372680", "revid": "486946", "url": "https://it.wikipedia.org/wiki?curid=1372680", "title": "Ex Jugoslavia", "text": ""}
{"id": "1372711", "revid": "729019", "url": "https://it.wikipedia.org/wiki?curid=1372711", "title": "Elephant and Castle Mob", "text": "Elephant and Castle Mob \u00e8 stata una delle pi\u00f9 importanti bande di strada del malaffare londinese durante il periodo compreso tra le due grandi guerre del XX secolo. Erano rivali del boss italo-inglese Charles \"Darby\" Sabini insieme alla \"gang\" dei Birmingham Boys e ai fratelli Cortesi di Saffron Hill. Furono soppiantati dallo stesso Sabini e dai gruppi siciliani alla fine della seconda guerra mondiale e scomparvero definitivamente dallo scenario criminale della metropoli inglese dopo qualche anno.\nL'organizzazione fu particolarmente attiva nel periodo tra le due guerre mondiali. A quel tempo erano alleati con i Birmingham Boys, spesso chiamati i \"Brummagems\", guidati da Billy Kimber, con la banda di Camden Town, guidati da George Sage, e con i Finsbury Boys, guidati da Freddie Gilbert. Le bande rivaleggiavano con quelle provenienti dal nord e da est di Londra guidati da \"Darby\" Sabini, Alf Bianco, Alf Salomone e Dodger Mullins.\nLa banda controllava le scommesse sportive sulle corse nel West End di Londra, sconfisse i West End Boys, guidati dai fratelli McCausland, e la King's Cross/Titanic Gang, guidata da Alf Bianco. Dal 1910 al 1930, furono guidati dai fratelli McDonald, Wag e Wal, e combatterono una guerra contro il mafioso italiano Sabini per il controllo delle scommesse negli ippodromi e la fornitura di \"servizi\" per i bookmakers. Wag McDonald lasci\u00f2 Londra per Los Angeles, dove divenne guardia del corpo del boss mafioso Jack Dragna nel 1920 e di molte celebrit\u00e0 di Hollywood, tra cui Charlie Chaplin. La storia della sua vita \u00e8 stata raccontata dal nipote Brian McDonald in \"Elephant Boys - Tales of London and Los Angeles Underworlds\", Mainstream, 2000."}
{"id": "1372716", "revid": "86341", "url": "https://it.wikipedia.org/wiki?curid=1372716", "title": "UAE (emulatore)", "text": "L'UAE \u00e8 un software libero che consente di emulare la piattaforma hardware dei computer Amiga. \u00c8 rilasciato sotto licenza GNU.\nStoria.\nInizialmente fu chiamato \"Unusable Amiga Emulator\", perch\u00e9 non era in grado di eseguire alcun programma. Poco tempo dopo, alla sigla fu dato il significato di \"Unix Amiga Emulator\"; in seguito altri nomi ancora, ma nessuno di essi calz\u00f2 a pennello. Oggi, l'emulatore \u00e8 chiamato semplicemente UAE, anche se si \u00e8 diffusa la convinzione che sia acronimo di \"Universal Amiga Emulator\" o di \"Ubiquitous Amiga Emulator\".\nCaratteristiche.\nL'UAE emula quasi tutte le caratteristiche degli Amiga basati sui processori della famiglia del Motorola 68000, tra cui:\nL'emulatore usa dei file-immagine, \"dumpati\" dalle rom originali, dai dischi fissi o dai dischetti Amiga. La procedura per ottenere i file prevede l'utilizzo di un vero computer Amiga per leggere i dati, che vengono poi copiati in una forma leggibile anche dai normali PC.\nPer motivi di copyright, l'emulatore non comprende i dati che rappresentano il Kickstart, necessario per lanciare i programmi; i file-immagine tratti dalle rom originali del Kickstart vanno acquistati a parte (sono contenuti nel pacchetto \"Amiga Forever\"), o ricavato dal proprio Amiga e caricati prima di caricare i programmi veri e propri.\nNell'esecuzione dei giochi che richiedevano di sostituire i floppy disk durante la partita, \u00e8 possibile aprire un nuovo file-immagine, da usare al posto di quello caricato in precedenza, ottenendo lo stesso risultato del \"cambio di dischetti\" su un vero Amiga, oppure configurare l'emulatore in modo da usare due o pi\u00f9 drive virtuali.\nNon \u00e8 possibile leggere i dischetti originali Amiga (a meno di non usare apposite schede ISA o PCI, come Catweasel), o un particolare procedimento tramite il funzionamento in contemporanea di due lettori floppy sul PC, a causa di una limitazione hardware: il \"controller\" che gestisce i floppy disk sui PC IBM compatibili non \u00e8 in grado di leggere i dischetti formattati a velocit\u00e0 di rotazione variabile. A dire il vero, anche i PC consentono di variare la velocit\u00e0 di rotazione in lettura ed in scrittura, e possono formattare i floppy in modo da immagazzinare fino a 1920 KB non compressi su ogni singolo disco; per\u00f2, non sono in grado di variare la velocit\u00e0 durante la lettura o la scrittura in base alla posizione della testina sulla superficie del supporto, cosa che invece l'Amiga era in grado di fare.\nIl problema non sussiste coi CD-ROM, dato che sono di tipo standard, quindi leggibili anche dai normali PC.\nPortabilit\u00e0.\nUAE \u00e8 stato portato su vari sistemi operativi, tra cui: Linux, Mac OS, FreeBSD, DOS, Microsoft Windows, RISC OS, BeOS, su console Xbox, su dispositivi mobili dotati di sistema operativo Android e iOS, ed anche AmigaOS ed AROS, in modo da usare il vecchio software anche sui nuovi Amiga basati su architettura PowerPC.\nVelocit\u00e0 di emulazione.\nIn passato erano state aperte varie discussioni su Usenet ed altri forum pubblici, circa la possibilit\u00e0 di realizzare un emulatore di Amiga. In un periodo in cui il processore x86 pi\u00f9 veloce era il 486 da 66\u00a0MHz, l'UAE fu ritenuto un progetto troppo ambizioso, dato che tale processore non era abbastanza potente da emulare l'Amiga con tutto il suo chipset.\nPer un lungo periodo di tempo, l'UAE fu quasi del tutto inutilizzabile; tuttavia, passo dopo passo, tutti i problemi cruciali furono risolti, e nel 1998 era gi\u00e0 in grado di emulare un Amiga 500 a piena velocit\u00e0.\nOggi, l'UAE \u00e8 usabilissimo, in parte grazie all'impegno degli sviluppatori, in parte grazie all'evoluzione tecnologica dei PC, se consideriamo le prestazioni delle macchine che videro la nascita e le prime fasi dello sviluppo del progetto.\nMolti giochi ed applicazioni girano fluidamente su un processore Pentium II o equivalente.\nUno dei maggiori miglioramenti al codice dell'emulatore fu apportato nel 2000 da Bernd Meyer, che si serv\u00ec di un compilatore just-in-time, che miglior\u00f2 in modo significativo la velocit\u00e0 dell'emulazione, al punto che i normali PC del periodo erano gi\u00e0 in grado di emulare alcuni programmi a velocit\u00e0 superiori di quelle dell'Amiga reale.\nSviluppi del progetto.\nAttualmente, vi sono due rami attivi del progetto:\nIl fork pi\u00f9 attivo \u00e8 WinUAE, al punto che FS-UAE ne copia molte migliorie. WinUAE ha una buona compatibilit\u00e0 con la maggior parte dei programmi; per\u00f2, proprio come i veri Amiga, con alcuni programmi particolarmente vecchi, o che usano trucchi per sfruttare l'hardware in modo non ortodosso, potrebbero verificarsi problemi di compatibilit\u00e0 verso il basso. Fortunatamente, sono risolvibili con un'attenta configurazione dell'emulatore. Ad esempio: certi giochi espressamente concepiti per gli Amiga basati su CPU 68000 non girano correttamente se si usa la modalit\u00e0 di emulazione del 68040, quindi \u00e8 necessario selezionare l'emulazione del 68000. Il FS-UAE ha un suo rudimentale kickstarter."}
{"id": "1372718", "revid": "124671354", "url": "https://it.wikipedia.org/wiki?curid=1372718", "title": "Ruggero Y. Quintavalle", "text": "Anche se nato a Marsiglia, ha vissuto la maggior parte della sua vita a Roma.\nHa pubblicato centinaia di pubblicazioni tra romanzi, racconti, fiabe, cineromanzi per ragazzi.\nCarriera.\nImpiegato dello Stato, ha abbandonato a trent'anni il suo impiego fisso per dedicarsi esclusivamente alla passione che lo travolgeva.\nDedito per lo pi\u00f9 alla editoria giovanile e per la scuola, ha collaborato a giornali e periodici, ha scritto per la TV dei ragazzi e sceneggiati di grande successo. Fondatore e primo Presidente del Gruppo di servizio per la letteratura giovanile.\nHa diretto numerose riviste quali \"Ehi tu!\", \"Urbe '70\", \"Senso unico\" e \"C'era c'\u00e8\" ed ha ricevuto il Premio alla Cultura della Presidenza del Consiglio.\nIl suo specifico interesse \u00e8 stato la promozione delle pi\u00f9 varie iniziative atte ad evidenziare l'importanza della lettura come formazione della persona umana, della sua libert\u00e0 e del rinnovamento sociale. Uno dei suoi motti era \"un uomo che legge ne vale due\". Un giovane in mezzo ai giovani, uno spirito libero, un vulcano di idee. Impegnato nelle scuole di tutta Italia, con i suoi \"incontri con l'autore\" dove il suo intento era quello di far toccare con mano ai ragazzi, l'autore dei libri sui quali studiavano, o dei racconti avventurosi da lui scritti che gli stessi avevano letto, per rispondere alle loro domande e a quelle dei loro insegnanti e genitori.\nNonostante la sua dedizione alla letteratura giovanile, uno dei pi\u00f9 grandi successi \u00e8 stato il libro autobiografico: \"Un soldato racconta\" (edizioni Athena 1960), riproposto poi con il titolo \"ital'janskij davaj\" nel 1988. In questo libro tutta la sofferenza degli anni della guerra di un fante della divisione Torino fatto prigioniero con i compagni di sventura, lungo le piste di neve della sterminata pianura siberiana. Episodi inediti che danno al lettore le immagini strazianti della vita poco conosciuta che tanti giovani soldati hanno dovuto trascorrere nelle baracche dei lager russi.\nLungo tutto l'arco della sua carriera letteraria, \u00e8 stato affiancato dalla moglie Luisanna Guariento, scrittrice anch'essa, e morta pochi giorni dopo il marito, il 16 agosto."}
{"id": "1372719", "revid": "88740", "url": "https://it.wikipedia.org/wiki?curid=1372719", "title": "Birmingham Boys", "text": "I Birmingham Boys (let. \"i ragazzi di Birmingham\") furono un'importante banda di strada di Birmingham durante gli anni venti del XX secolo, in grado di rivaleggiare con il gruppo mafioso del boss italo-inglese Charles \"Darby\" Sabini per il controllo delle scommesse clandestine sulle corse dei cavalli e di altre attivit\u00e0 illegali legate al gioco d'azzardo\nStoria.\nOrigine.\nIn seguito ad un articolo del gioco del 1845, l'unico gioco d'azzardo consentito in Inghilterra erano le corse. L'introduzione di nuovi treni speciali per le escursioni permise che tutte le classi sociali fossero in grado di partecipare ai nuovi ippodromi che si stavano aprendo in tutto il paese. Il denaro si concentrava sugli allibratori, che impiegavano guardie del corpo in protezione delle bande che operavano all'interno delle vaste folle.\n\"William \"Billy\" Kimber\" nacque nel 1882, nel Summer Lane (Aston) a Birmingham, divenne in seguito capo dei Birmingham Boys. Con le bande Uttoxeter e Leeds riuscirono a controllare gli ippodromi nel Midlands e nel Nord del Regno Unito, formando un'alleanza con i Leeds Crowd . Per diversi anni, Kimber fu molto probabilmente il pi\u00f9 grande boss del crimine organizzato nella Gran Bretagna. Istitu\u00ec un secondo quartier generale ad Islington, nella North London, quando strinse un'alleanza con la Hoxton Gang contro la mafia italiana, per concentrarsi sugli ippodromi del sud dell'Inghilterra, collaborando con il boss londinese Charles 'Wag' McDonald. Infine Kimber mor\u00ec nel 1942 a Mount Stuart Nursing Home a Torquay, dopo una lunga malattia.\nNel Marzo 1921, i Brummagems prepararono un'imboscata ai Sabini al Greenford Park Trotting Track. Pochi giorni dopo, Kimber \u00e8 stato colpito e picchiato a Kings Cross, a Londra, dopo essere andato a visitare i Sabini. La violenza stava aumentando, ma i Sabini presero subito il sopravvento quando 23 ragazzi di Birmingham vennero rinchiusi in seguito alla Epsom Road Battle.\nEpsom Road Battle.\nLa banda di Kimber credeva che un gruppo di allibratori dei Leeds che viaggiavano in una gara di Crossley a Ewell, in occasione della giornata della Coronation Cup, fossero in realt\u00e0 la banda dei Sabini. La gara venne interrotta a causa di un taxi e da 60 uomini che si accalcavano sugli spettatori con asce, martelli e mattoni. L'attacco venne guidato da un uomo con una pistola e le prime notizie suggerirono che si trattasse di una rivolta del \"Sinn F\u00e9in\". La banda inoltre aveva utilizzato il taxi e un pullman blu per inseguire le vittime e per la fuga."}
{"id": "1372721", "revid": "33689", "url": "https://it.wikipedia.org/wiki?curid=1372721", "title": "Arena (interfaccia grafica)", "text": ""}
{"id": "1372724", "revid": "1873140", "url": "https://it.wikipedia.org/wiki?curid=1372724", "title": "Vinzaglio (metropolitana di Torino)", "text": "La stazione di Vinzaglio \u00e8 una stazione della linea 1 della metropolitana di Torino. \u00c8 una stazione sotterranea, posta all'intersezione tra Corso Vittorio Emanuele II, corso Vinzaglio e Corso Duca degli Abruzzi.\nStoria.\nLa stazione venne attivata il 5 ottobre 2007, come parte del prolungamento da XVIII Dicembre a Porta Nuova FS.\nStrutture e impianti.\nAl suo interno sono disposte le vetrofanie di Ugo Nespolo, dedicate alle fasi storiche dell'Unit\u00e0 d'Italia in quanto la battaglia di Vinzaglio (1859) ne fu un momento significativo.\nAlla stazione si accede tramite due ingressi posti entrambi sul lato verso ovest:"}
{"id": "1372725", "revid": "1924342", "url": "https://it.wikipedia.org/wiki?curid=1372725", "title": "Ice Box", "text": "Ice Box \u00e8 il secondo singolo di Omarion estratto dall'album \"21\". La canzon\u00e8 diventata la maggiore hit di successo dell'artista. \u00c8 stata prodotta da Timbaland, il quale vi ha anche partecipato.\nInformazioni.\n\"Ice box\" ha debuttato negli USA alla posizione n.12 della Billboard Hot 100, diventando il primo singolo dell'artista a sfiorare la top 10. Nel Regno Unito ha invece raggiunto la 14\u00aa posizione.\nSono stati pubblicati ben sedici remix del singolo. Quello ufficiale \u00e8 con Usher, sebbene altri vedano la partecipazione di artisti quali Fabolous, Busta Rhymes, Jim Jones e Da Brat.\nSecondo la stazione radio \"KDWB\", la canzone somiglierebbe molto alla colonna sonora del videogioco \"\". Se le accuse fossero vere, si tratterebbe del secondo caso di plagio da parte del produttore Timbaland.\nVideo musicale.\nIl video \u00e8 stato girato da Anthony Mandler. La prima parte inizia con Omarion seduto a un tavolo in una stanza in penombra. All'improvviso la telecamera si introduce all interno del suo corpo, si ferma un attimo per riprendere il battito rigido del cuore e risbuca improvvisamente fuori. La ragazza seduta dall'altra parte del tavolo \u00e8 interpretata dalla sorella di Beyonc\u00e9 Solange Knowles.\nLa seconda parte del video \u00e8 ambientata in una foresta. Omarion inizia a danzare con altri ballerini, mentre la ragazza continua a sparire e a riapparire. Alla fine Timbaland, seduto in una Phantom parcheggiata pi\u00f9 avanti, apre la portiera per far entrare Omarion, il quale si accorge che la ragazza \u00e8 alla guida."}
{"id": "1372727", "revid": "1873140", "url": "https://it.wikipedia.org/wiki?curid=1372727", "title": "Re Umberto (metropolitana di Torino)", "text": "La stazione di Re Umberto \u00e8 una stazione della linea 1 della Metropolitana di Torino. \u00c8 una stazione sotterranea, posta all'intersezione tra corso Vittorio Emanuele II e corso Re Umberto.\nStoria.\nLa stazione venne attivata il 5 ottobre 2007 come parte del prolungamento da XVIII Dicembre a Porta Nuova FS.\nStrutture e impianti.\nAll'interno della fermata sono presenti vetrofanie con simboli collegati ai momenti pi\u00f9 significativi del regno di re Umberto I di Savoia, con l'Esposizione Generale Italiana a Torino del 1884 ed il libro \"Cuore\", scritto nel 1886.\nInterscambi.\nI principali interscambi sono con le linee 7, 9, 14, 15, 33, 52, 63, 64, 67, 68 e STAR 1."}
{"id": "1372729", "revid": "1573940", "url": "https://it.wikipedia.org/wiki?curid=1372729", "title": "Stanley (Dakota del Nord)", "text": "Stanley \u00e8 un centro abitato (\"city\") degli Stati Uniti d'America, capoluogo della Contea di Mountrail nello Stato del Dakota del Nord. Nel censimento del 2000 la popolazione era di 1.279 abitanti. La citt\u00e0 \u00e8 stata fondata nel 1902.\nGeografia fisica.\nSecondo i rilevamenti dell'United States Census Bureau, la localit\u00e0 di Stanley si estende su una superficie di 4,50\u00a0km\u00b2, tutti occupati da terre.\nPopolazione.\nSecondo il censimento del 2000, a Stanley vivevano 1.279 persone, ed erano presenti 332 gruppi familiari. La densit\u00e0 di popolazione era di 286 ab./km\u00b2. Nel territorio comunale si trovavano 664 unit\u00e0 edificate. Per quanto riguarda la composizione etnica degli abitanti, il 98,98% era bianco, lo 0,55% era nativo, lo 0,31% proveniva dall'Asia e lo 0,08% proveniva dall'Oceano Pacifico. Lo 0,08% apparteneva a due o pi\u00f9 razze. La popolazione di ogni razza ispanica corrispondeva allo 0,55% degli abitanti.\nPer quanto riguarda la suddivisione della popolazione in fasce d'et\u00e0, il 22,3% era al di sotto dei 18, il 5,9% fra i 18 e i 24, il 18,8% fra i 25 e i 44, il 22,8% fra i 45 e i 64, mentre infine il 30,3% era al di sopra dei 65 anni di et\u00e0. L'et\u00e0 media della popolazione era di 47 anni. Per ogni 100 donne residenti vivevano 86,2 maschi."}
{"id": "1372730", "revid": "729019", "url": "https://it.wikipedia.org/wiki?curid=1372730", "title": "Panficato", "text": "Il panficato \u00e8 un dolce tipico dell'isola del Giglio.\nNasce a Giglio Castello, il borgo fortificato dell'isola, utilizzando i frutti dell'isola: i fichi e l'uva essiccati al sole su piastre di granito.\nSomiglia al panforte senese e molto probabilmente proprio da esso deriva. Infatti nel 1544, dopo una feroce scorreria saracena la famiglia dei Medici ripopol\u00f2 l'isola con un trasferimento forzato di popolazioni di origine senese che continuarono la loro tradizione utilizzando per\u00f2 ci\u00f2 che offriva l'isola.\nNella ricetta originaria al posto del vino, troppo prezioso, veniva utilizzata della vinella ottenuta dai raspi bagnati lasciati fermentare. Miele e cioccolato venivano aggiunti solo dalle famiglie abbienti.\nPer preparare il panficato occorrono ben due giorni di lavorazione."}
{"id": "1372731", "revid": "767487", "url": "https://it.wikipedia.org/wiki?curid=1372731", "title": "Svolazzo", "text": "Uno svolazzo \u00e8 un ornamento tipografico di un glifo, simile ad una grazia particolarmente pronunciata.\nI caratteri maiuscoli con svolazzi che si estendono sulla sinistra, come quelli presenti negli esempi che si trovano in questa pagina, sono particolarmente usati all'inizio di una frase. Spesso presentano influenze calligrafiche. Ci sono anche caratteri minuscoli con svolazzi. Quando questi si estendono a sinistra sono usati ad inizio parola, quando si trovano sulla destra i caratteri vengono impiegati in finale di parola. I caratteri con svolazzi venivano usati nella composizione tipografica tradizionale nei tempi passati per ragioni stilistiche e di ordine pratico, per agevolare la giustificazione delle righe di testo (\"giustificazione (tipografia)\"). "}
{"id": "1372732", "revid": "287204", "url": "https://it.wikipedia.org/wiki?curid=1372732", "title": "Camillo Federici", "text": "Biografia.\nComp\u00ec studi di diritto a Torino, ma mostr\u00f2 ben presto una predilezione per la letteratura e per il teatro: il favore che accolse le sue prime prove lo spinse a intraprendere la carriera di attore e drammaturgo, e ottenne numerosi ingaggi in questa duplice veste per varie compagnie. Prese lo pseudonimo di \"Camillo Federici\" dal titolo di una delle sue prime opere, \"Camillo e Federico\".\nNel 1777 si spos\u00f2 e poco dopo si ritir\u00f2 dal palcoscenico, per dedicarsi esclusivamente alla scrittura. Si stabil\u00ec a Padova; la fama delle sue commedie si diffuse rapidamente in tutta Italia: la maggior parte dei suoi lavori apparteneva al genere del melodramma, e col tempo la vena inventiva si impover\u00ec, sebbene Federici avesse recepito alcune delle coeve novit\u00e0 introdotte nella letteratura tedesca da autori come Schiller, Iffland e Kotzebue.\nNel 1791 si ammal\u00f2 gravemente e per diversi anni non fu in grado di lavorare: in assenza di norme sul diritto d'autore, le sue opere vennero pubblicate da altri senza il suo consenso. Nel 1802 si accinse a prepararne un'edizione completa, ma riusc\u00ec a curarne solo quattro volumi prima di ammalarsi nuovamente e morire.\nLa pubblicazione delle sue opere in 14 volumi, con editori diversi (Penada di Padova, Zatta e Andreola di Venezia), venne completata nel 1816; un'altra edizione in 26 volumi venne pubblicata a Firenze nel 1826-1827."}
{"id": "1372733", "revid": "1305772", "url": "https://it.wikipedia.org/wiki?curid=1372733", "title": "Ghetto Boys", "text": "I Ghetto Boys (\"i ragazzi del ghetto\") sono una banda di strada che opera nei quartieri londinesi di New Cross e Deptford.\nI componenti sono in gran parte di origine afrocaraibica e molti di essi sono insediati nel London Borough of Lewisham. Molti degli elementi del gruppo sono minorenni, alcuni addirittura poco pi\u00f9 che bambini.\nGli affiliati al gruppo si identificano con il colore blu, di solito rappresentato da bandane blu, indossate al collo o al polso. Il colore blu deriva dal sobborgo di Lewisham, che \u00e8 anche conosciuto come \"Blue Borough\".\nStoria.\nLa banda fu formata negli anni settanta nel quartiere di Milton Court e fin dai primi anni fu forte la rivalit\u00e0 con l'acerrima banda rivale dei Peckham Boys. Sono considerati una delle \"gang\" pi\u00f9 vecchie e durature di tutta Londra. Come tutte le \"gang\" di strada britanniche, gli affiliati sono noti per i \"nickname\" che vengono loro affibbiati dai membri pi\u00f9 anziani al momento dell'iniziazione; soprannomi come \"Smiler\", \"Kraver\", \"Damage\", \"Stormah\", \"Starter\", \"Major\", \"Temper\", \"Ammo\", \"Braver\", \"Rampage\", \"Smiley\" e \"Flex\". Gli affiliati giovani vengono etichettati con \"Young Ghetto Boys\" (YGB), o \"Younger Younger Ghetto Boys\" (YYGB). I soprannomi vengono quindi preceduti dal \"grado\" di affiliazione, come ad esempio in \"Younger Smiley\" (Y.Smiley), \"Younger Flex\" (Y.Flex), e cos\u00ec via.\nNel 1993 fu portato avanti un piano di riqualificazione delle aree dei quartieri di Milton Court e Pepys e alcuni isolati popolari furono demoliti per far posto a nuove abitazioni. Molte delle famiglie si stabilirono quindi in nuove aree, in particolare a Catford e a Lewisham. Questi spostamenti diedero vita a quella che \u00e8 conosciuta come la seconda generazione dei Ghetto Boys, rinfoltiti in questo periodo in particolare dai ragazzi che frequentavano gli istituti scolastici della zona tra cui Deptford Green, Samuel Pepys (poi conosciuto come Hatcham Wood), Crofton School, St Josephs Academy e Malory. In questo periodo, oltre alle classificazioni per anzianit\u00e0, i membri furono categorizzati anche per zona di appartenenza, il che port\u00f2 alla formazione di sottogruppi tra cui i \"New Cross Ghetto Boys\", i \"Deptford Ghetto Boys\" e i \"Lewisham Ghetto Boys\".\nFaida con i Peckham Boys.\nSi ritiene che la faida con il gruppo rivale dei Peckham Boys abbia avuto inizio tra gli anni ottanta e gli anni novanta. Il conflitto nel 2006 ebbe molto risalto sui media londinesi. La disputa culmin\u00f2 in una persona uccisa e due feriti da accoltellamento. Alcuni membri della banda risultarono armati con mitragliette automatiche Mac-10\nSecondo Scotland Yard, dopo il terrorismo, le bande di strada giovanili sono la prima minaccia alla sicurezza a Londra. In un periodo di tempo preso in esame nell'anno 2007, in 8 mesi vi furono ben 1.273 ragazzi sotto i vent'anni feriti a colpi di pistola o per accoltellamento nella sola Londra."}
{"id": "1372743", "revid": "110565283", "url": "https://it.wikipedia.org/wiki?curid=1372743", "title": "Involuzione", "text": "In matematica, il termine involuzione pu\u00f2 riferirsi a due concetti diversi:"}
{"id": "1372744", "revid": "1953061", "url": "https://it.wikipedia.org/wiki?curid=1372744", "title": "Peckham Boys", "text": "I Peckham Boys sono una banda di strada dell'area di Peckham, a Londra, composta prevalentemente da giovani di origine afrocaraibica.\nStoria.\nLa banda \u00e8 strutturata in una gerarchia divisa in gradi a seconda dell'et\u00e0 dell'affiliato: \"tinies\", \"youngers\" e \"olders\". Gli adolescenti condannati per l'omicidio di Damilola Taylor nel 2000 erano membri dei Peckham Boys. Nel 2006 furono coinvolti in una guerra tra bande, che ebbe molto risalto sui media londinesi, contro i Ghetto Boys con base a Pepys Estate in Deptford, a Londra. Durante il conflitto fu ammazzato un uomo innocente a New Cross, scambiato per un affiliato ai Ghetto Boys da membri dei Peckham Boys. L'agguato fu eseguito da circa cinquanta ragazzi su mountain bikes, che avevano attraversato la citt\u00e0 per giungere da Peckham a Deptford."}
{"id": "1372745", "revid": "6392", "url": "https://it.wikipedia.org/wiki?curid=1372745", "title": "Ultrasuono", "text": ""}
{"id": "1372746", "revid": "110157", "url": "https://it.wikipedia.org/wiki?curid=1372746", "title": "Raccordo Autostradale Valle d'Aosta", "text": "R.A.V. Raccordo Autostradale Valle d'Aosta S.p.A., \u00e8 un'azienda italiana che opera nella gestione in concessione di tratti autostradali.\n\u00c8 stata fondata il 16 marzo 1983 a Roma. \u00c8 l'ente esercente concessionario dell'ANAS per la gestione dell'autostrada A5 nel tratto Aosta - traforo del Monte Bianco.\nStoria.\nLa societ\u00e0 nasce il 16 marzo 1983 in attuazione della legge 531/82 \"Piano Decennale per la Viabilit\u00e0 [..] e di riassetto del settore autostradale\" che all'articolo 5 autorizzava ANAS \"ad adeguare la viabilit\u00e0 di adduzione ai trafori alpini esistenti\" anche affidandone la concessione, la costruzione e l'esercizio di esse ad altre aziende. Dunque, era incaricata di realizzare (e poi gestire) il collegamento autostradale tra Aosta e il traforo del Monte Bianco.\nI soci fondatori sono stati Italstat con il 95% ed Edilfin con il 5%. In seguito RAV verr\u00e0 ceduta a SITMB ed alla Regione Valle d'Aosta."}
{"id": "1372751", "revid": "287204", "url": "https://it.wikipedia.org/wiki?curid=1372751", "title": "Evaristo de Macedo", "text": "Caratteristiche tecniche.\nSi distinse per le sue grandi capacit\u00e0 realizzative, per il coraggio e per la velocit\u00e0. Molto forte fisicamente, era abile con entrambi i piedi e di testa.\nCarriera.\nGiocatore.\nClub.\nInizi\u00f2 la sua carriera nel 1950 nel Madureira, nel 1953 pass\u00f2 al Flamengo dove rest\u00f2 per cinque stagioni.\nNel 1957 il segretario tecnico del Barcellona Josep Samitier lo port\u00f2 in Catalogna, ritenendo di aver scoperto un giocatore straordinario. Evaristo gioc\u00f2 226 partite con i \"blaugrana\" segnando 178 gol.\nIn cinque stagioni, facendo coppia in attacco con Eulogio Mart\u00ednez, vinse due campionati, una Coppa di Spagna, due Coppe delle Fiere ed una Peque\u00f1a Copa del Mundo.\nLa sua media gol con i catalani fu di 0,8 gol a partita, per questo \u00e8 considerato uno dei migliori calciatori stranieri della storia del Barcellona.\nIl 23 novembre 1960 segn\u00f2 il gol che elimin\u00f2 il dalla Coppa dei Campioni per la prima volta nella sua storia.\nNel 1962 pass\u00f2 proprio al Real Madrid, diventando il quarto giocatore brasiliano a vestire la maglia della squadra della capitale spagnola.\nEvaristo per\u00f2 arriv\u00f2 a Madrid quando ormai aveva raggiunto la fase di declino della sua carriera e non pot\u00e9 giocare al massimo delle sue potenzialit\u00e0.\nGioc\u00f2 17 partite in campionato e due in Coppa dei Campioni e in totale segn\u00f2 sei reti.\nNelle sue tre stagioni a Madrid vinse per tre volte la Liga: nel 1962-1963, nel 1963-1964 e nel 1964-1965.\nNel 1965 torn\u00f2 al Flamengo, dove gioc\u00f2 fino al ritiro avvenuto nel 1967.\nNazionale.\nNel 1952 partecip\u00f2 alle Olimpiadi di Helsinki, in Finlandia. In questa competizione il Brasile, eliminando i Paesi Bassi ed il Lussemburgo, raggiunse i quarti di finale, dove fu eliminato dalla Germania Ovest.\nPartecip\u00f2 anche al Campeonato Sudamericano de Football 1957, arrivando al secondo posto.\nIl 23 marzo 1957, a Lima, segn\u00f2 5 gol nella partita vinta per 9-0 contro la Colombia, stabilendo il record della Nazionale brasiliana di gol segnati in una sola partita da un solo giocatore.\nIn totale con la Nazionale brasiliana gioc\u00f2 14 partite e segn\u00f2 8 gol.\nAllenatore.\nNel 1970 inizi\u00f2 ad allenare, la sua prima squadra fu il Bahia con cui vinse subito il Campionato Baiano. Successivamente allen\u00f2 diverse squadre brasiliane, vincendo il campionato nel 1988 con il Bahia e la Coppa del Brasile 1997 alla guida del Gr\u00eamio.\nNel 1997 guid\u00f2 la Nazionale brasiliana Under-20 ai Mondiali e arriv\u00f2 al terzo posto.\nDal 1984 al 1985 allen\u00f2 la Nazionale maggiore del Brasile.\nAllen\u00f2 anche la Nazionale irachena, con cui partecip\u00f2 ai mondiali del 1986, e la Nazionale qatariota.\nL'ultima squadra che allen\u00f2 fu il Santa Cruz Futebol Clube, nel 2007."}
{"id": "1372752", "revid": "107178474", "url": "https://it.wikipedia.org/wiki?curid=1372752", "title": "Walker Boh", "text": "Walker Boh \u00e8 un personaggio dell'universo immaginario di Shannara, creato da Terry Brooks. Walker Boh \u00e8 uno degli eredi di Shannara, pi\u00f9 precisamente di Brin Omsfhord, dalla quale ha ereditato il mandato di sangue di Allanon.\nCiclo degli Eredi di Shannara.\nWalker si fa chiamare con il cognome dalla madre, Boh, perch\u00e9 crede che Ohmsford sia sinonimo di sfruttamento da parte dei Druidi.\nQuando riceve i sogni di Allanon che lo invitano ad andare al Perno dell'Ade, dopo un iniziale rifiuto, accetta l'invito e si reca al Perno dell'Ade, dove incontra Coll, Wren e Par Ohmsford. A lui viene affidato il compito di riportare alla luce Paranor.\nCogline gli porta il libro La Storia dei Druidi, dove \u00e8 scritto come riportare Paranor: bisogna usare la Pietra Nera degli Elfi. Walker capisce che \u00e8 nella Cripta dei Re, ma quando arriva scopre che \u00e8 stata portata via e un Asphinx lo morde. Il veleno comincia a propagarsi e il suo braccio lentamente diventa di pietra. Riesce ad uscire e l'ombra di Allanon lo salva. Poi Cogline lo porta a Storlock, ma gli Stor non hanno un antidoto contro il veleno dell'Asphinx. Allora tornano a Pietra del Focolare, dove rallentano la propagazione del veleno. Cogline muore nella lotta con gli Ombrati.\nDopo due giorni arriva Viridiana con Morgan Leah e con Pe Ell e lo salva. Dopodich\u00e9 i tre dovranno combattere contro un nemico a nord, Ulh Belk, fratello del Re del Fiume Argento, e Walker riuscir\u00e1 a recuperare la Pietra Nera. In seguito, con la Pietra, far\u00e0 ritornare Paranor nel mondo reale e diverr\u00e0 il primo dei nuovi Druidi, dopo aver sconfitto Rimmer Dall e gli Ombrati.\nCiclo del Viaggio della Jerle Shannara.\nAnni dopo, guider\u00e0 la missione della \"Jerle Shannara\" alla volta del continente di Parkasia, alla ricerca di una misteriosa e potente magia situata nel sottosuolo di una titanica citt\u00e0 del vecchio mondo chiamata Casteldown. Egli morir\u00e0 ferito da Antrax come raccontato nel libro \"L'ultima magia\", e sua erede sar\u00e0 la Strega di Ilse, Grianne Ohmsford."}
{"id": "1372754", "revid": "80339", "url": "https://it.wikipedia.org/wiki?curid=1372754", "title": "Hastah", "text": ""}
{"id": "1372755", "revid": "90681575", "url": "https://it.wikipedia.org/wiki?curid=1372755", "title": "Orbea", "text": ""}
{"id": "1372756", "revid": "80339", "url": "https://it.wikipedia.org/wiki?curid=1372756", "title": "Khastakh", "text": ""}
{"id": "1372759", "revid": "1632387", "url": "https://it.wikipedia.org/wiki?curid=1372759", "title": "Universit\u00e0 degli Studi &quot;Niccol\u00f2 Cusano&quot;", "text": "L'Universit\u00e0 degli Studi \"Niccol\u00f2 Cusano\", Telematica - Roma (UNICUSANO), sino al 2011 denominata \"Universit\u00e0 Telematica delle Scienze Umane Niccol\u00f2 Cusano\", \u00e8 un'universit\u00e0 telematica privata italiana con sede a Roma istituita con decreto ministeriale del 10 maggio 2006 del Ministero dell'istruzione, dell'universit\u00e0 e della ricerca.\nStoria.\nL'universit\u00e0 \u00e8 stata fondata nel 2006 con la denominazione di Universit\u00e0 Telematica delle Scienze Umane (UNISU). La fondazione \u00e8 stata sostenuta dal \"Consorzio delle Scienze Umane\", composto da cinque soggetti (Ping Pong formazione Srl, Castello &amp; Castello formazione Srl, Open University Soc.coop., Progetto Sapere Soc.coop., C &amp; G Srl) e presieduto da Romano Scipioni, membro del consiglio di amministrazione. Stefano Bandecchi ha ricoperto il ruolo di amministratore delegato dell'ateneo fino al 2016.\nAl momento dell'istituzione dell'ateneo, furono sollevate critiche per il fatto che lo stesso Bandecchi era gi\u00e0 fondatore di un istituto di preparazione agli esami universitari, \"Universitalia\", controllato da Edizioni Winner S.r.l., posseduta da Bandecchi al 50%: secondo alcuni ci\u00f2 avrebbe potuto creare delle interferenze sull'ateneo da parte dell'istituto. Bandecchi ha per\u00f2 sostenuto la netta distinzione dei due soggetti e la non interferenza reciproca.\nL'ateneo \u00e8 stato istituito dal MIUR con la denominazione di Universit\u00e0 Telematica delle Scienze Umane (UNISU) con decreto ministeriale del 10 maggio 2006. Nel luglio 2011 \u00e8 stato emanato un nuovo statuto, e il nome dell'universit\u00e0 modificato in UNICUSANO Universit\u00e0 degli Studi Niccol\u00f2 Cusano, Telematica \u2013 Roma.\nDal 2012 la sede dell'ateneo si trasferisce dal quartiere Appio-Latino di Roma al quartiere suburbio Trionfale, dove ha sede il campus e dove sono ubicate le strutture amministrative, le aule, i laboratori didattici, la biblioteca e varie strutture di supporto.\nNel 2013 \u00e8 attivata la scuola di specializzazione per le professioni legali e istituite le facolt\u00e0 di ingegneria e psicologia, i cui corsi di laurea sono attivati dall'anno accademico 2013/2014 (in aggiunta alle quattro facolt\u00e0 gi\u00e0 esistenti dalla nascita dell'ateneo: economia, scienze politiche, giurisprudenza e scienze della formazione). Nel dicembre 2013 per la prima volta riceve i fondi universitari statali erogati dal Ministero dell'Istruzione, Universit\u00e0 e Ricerca.\nStruttura.\nL'ateneo si articola in 9 dipartimenti:\nIl metodo didattico praticato presso l'UniCusano prevede oltre alla possibilit\u00e0 di seguire le lezioni classiche, in presenza, presso il campus di Roma anche l'erogazione di corsi in e-learning. Conta novantaquattro poli didattici remoti (sedi decentrate) sul territorio italiano e alcuni all'estero. Sono presenti una scuola di specializzazione per le professioni legali e una scuola di formazione aziendale.\nCasa editrice.\nEdicusano \u00e8 la casa editrice dell'Universit\u00e0 Niccol\u00f2 Cusano, e nel corso degli anni si \u00e8 specializzata nella pubblicazione di collane universitarie, al fine di diffondere le attivit\u00e0 didattiche e di ricerca dell\u2019Universit\u00e0. Le opere prodotte dalla Edicusano sono per la maggior parte di natura saggistica.\nAttivit\u00e0 collaterali.\nL'Universit\u00e0 degli Studi Niccol\u00f2 Cusano:\nRettori.\nIl rettore \u00e8 la pi\u00f9 alta autorit\u00e0 accademica dell'Unicusano ed \u00e8 nominato dal Consiglio d'amministrazione dell'universit\u00e0. Nel tempo si sono susseguiti i seguenti rettori:\nControversie.\nIn un'intervista del 2013 un docente della Niccol\u00f2 Cusano avrebbe affermato che gli esami \"fuori sede\" sono spesso tenuti da docenti su \u00abmaterie che non sono di loro competenza\u00bb, e che spesso gli esami scritti risulterebbero \u00abcopiati parola per parola\u00bb da fonti esterne. Il rettore Fabio Fortuna, invece, ha sostenuto che \u00abla modalit\u00e0 con cui si svolgono gli esami \u00e8 rigorosa\u00bb, e che non risulterebbero anomalie, concludendo che uno studente di una universit\u00e0 telematica avrebbe un livello di preparazione pari a quello di uno studente di un'universit\u00e0 convenzionale. Secondo Fortuna, \u00abla telematica non significa meno concetti e nozioni\u00bb.\nAl centro di polemiche anche le condizioni di lavoro dei docenti e ricercatori dell'universit\u00e0, che sarebbero \u00abrelegati a fare da tutor agli studenti\u00bb. Il dato \u00e8 stato confermato dalle \u00abvalutazioni dei risultati conseguiti\u00bb effettuate dal CNVSU e successivamente dall'ANVUR (valutazioni previste dal decreto istitutivo della Niccol\u00f2 Cusano). Secondo dette valutazioni, \u00abl'elevato carico didattico dei ricercatori unitamente alla limitatezza delle infrastrutture e degli spazi disponibili per le attivit\u00e0 di ricerca, rischiava di penalizzarne ulteriormente la crescita professionale\u00bb (valutazione CNVSU del novembre 2009). Il dato risulta sostanzialmente confermato dalla valutazione ANVUR dell'ottobre 2012, secondo cui \u00abl'organico di ricercatori, al momento, sembra essenzialmente utilizzato per finalit\u00e0 didattiche e di tutoraggio\u00bb. Nella sua relazione, l'ANVUR ha comunque elencato le attivit\u00e0 di ricerca educativa e valutativa, nonch\u00e9 sociale, svolte presso l'ateneo, dando un giudizio complessivo sostanzialmente positivo, \u00abanche in presenza di rilievi che ci auguriamo siano in via di superamento\u00bb. Il Rettore della Cusano fa notare che la sua universit\u00e0 avrebbe ottenuto una buona posizione nella classifica ANVUR, in confronto alle altre universit\u00e0 telematiche italiane. Una ricercatrice dell'universit\u00e0 \u00e8 stata comunque sospesa per un mese dal lavoro e dalla retribuzione per avere pubblicato un articolo in cui analizzava le condizioni di lavoro dei ricercatori delle universit\u00e0 telematiche; il consiglio di amministrazione della Cusano ha infatti ritenuto l'articolo \"lesivo dell'immagine dell'Ateneo\".\nIl provvedimento disciplinare \u00e8 stato successivamente sospeso e poi annullato dal TAR del Lazio."}
{"id": "1372767", "revid": "122955426", "url": "https://it.wikipedia.org/wiki?curid=1372767", "title": "Involuzione (teoria degli insiemi)", "text": "In matematica, un'involuzione \u00e8 una funzione caratterizzata dalla propriet\u00e0 di essere l'inversa di s\u00e9 stessa. Se applicata due volte, quindi, il risultato coincide con l'elemento di partenza. \nDefinizione.\nUn'involuzione \u00e8 una funzione\ntale che\nOgni involuzione \u00e8 necessariamente una funzione biiettiva.\nIl concetto di involuzione \u00e8 talvolta utilizzato al posto di idempotenza, che riguarda pi\u00f9 propriamente funzioni tali che formula_3.\nEsempi.\nLa funzione identit\u00e0 \u00e8 un'involuzione banale. Esempi meno banali includono la moltiplicazione per -1 di un numero reale, l'inverso di un numero razionale, l'insieme complemento di un sottoinsieme, il coniugato di un numero complesso e l'operatore di trasposizione.\nIn algebra lineare, tranne che in caratteristica due, un'applicazione lineare che sia un'involuzione \u00e8 sempre diagonalizzabile.\nIn teoria dei gruppi, una permutazione \u00e8 un'involuzione se \u00e8 prodotto di trasposizioni indipendenti.\nConteggio delle involuzioni.\nIl numero di involuzioni in un insieme con \"n\" elementi \u00e8 dato dalla seguente relazione ricorsiva:\nI primi termini della sequenza sono 1, 1, 2, 4, 10, 26, 76, 232 (sequenza A000085 nella On-Line Encyclopedia of Integer Sequences).\nPer calcolare il numero di involuzioni in un insieme con \"n\" elementi si pu\u00f2 ricorrere anche a questa formula, non ricollegata ad altri insiemi."}
{"id": "1372770", "revid": "1442080", "url": "https://it.wikipedia.org/wiki?curid=1372770", "title": "Zliten", "text": "Zliten () \u00e8 una citt\u00e0 della Libia che si trova sulla costa del Mediterraneo, nel distretto di al-Murgub della regione storica della Tripolitania. La popolazione stimata \u00e8 di circa 100.000 abitanti.\nIl centro della citt\u00e0 si trova 4 \u00a0km sulle rive del Mediterraneo, tra e Misurata, da cui dista circa 60\u00a0km, e Al Khums, da cui dista circa 35\u00a0km. La distanza per Tripoli \u00e8 circa 160\u00a0km\nStoria.\nDurante la guerra italo-turca fu occupata dagli Italiani il 1\u00ba dicembre 1912. Abbandonata dopo la ritirata del 1915, fu nuovamente rioccupata dalle truppe del Regio Esercito il 23 febbraio 1923."}
{"id": "1372781", "revid": "767487", "url": "https://it.wikipedia.org/wiki?curid=1372781", "title": "Lucien Muller", "text": "Partecip\u00f2 al anche se non entr\u00f2 mai in campo."}
{"id": "1372784", "revid": "1632387", "url": "https://it.wikipedia.org/wiki?curid=1372784", "title": "Luigi Garlando", "text": "Biografia.\nNato a Milano il 5 Maggio nel 1962, ha passato gran parte della sua giovinezza studiando e frequentando le migliori scuole della citt\u00e0.\nLaureato in lettere moderne a Milano, Luigi Garlando comincia a muovere i primi passi nel mondo dei fumetti. Approda poi a \"La Gazzetta dello Sport\", dove ha ereditato la rubrica di Candido Cannav\u00f2, e dove scrive tuttora sia per il quotidiano sia per il supplemento SportWeek in cui cura dal 2012 una propria rubrica (\"Ripartenze\", poi diventata \"La frase\" e infine \"Con questa mia...\", dedicata al calcio), inoltre \u00e8 stato uno dei conduttori di Gazzetta TV.\nGarlando ha partecipato da inviato a due campionati mondiali (Giappone-Corea del Sud 2002 e Germania 2006), due Olimpiadi e un Tour de France. \u00c8 stato premiato dal CONI per la sezione inchieste e per il racconto sportivo. Scrive inoltre libri per ragazzi, trattando temi d'attualit\u00e0, sociali e sportivi, perch\u00e9 - spiega - \u00abNon esistono temi da grandi e temi da bambini, ma esistono modi diversi per affrontarli\u00bb.\n\u00c8 un appassionato collezionista di copie in tutte le lingue della \"Divina Commedia\" di Dante.\nPremi e riconoscimenti.\nNel 2005 vince il \"Premio Cento\" per \"Mio pap\u00e0 scrive la guerra\".\nNel 2008 riceve il \"Premio Bancarella Sport\" per \"Ora sei una stella. Il romanzo dell'Inter\", opera dedicata alla squadra nerazzurra di cui \u00e8 tifoso.\nNell\u2019ambito della 54\u00aa edizione del Premio Strega Ragazzi e Ragazze 2017, assegnato a Bologna, Luigi Garlando \u00e8 stato nominato vincitore per la categoria 11-15 anni con 79 voti, per il libro L\u2019estate che conobbi Il Che. Insieme al giornalista \u00e8 stato anche premiato David Ciriri, celebre autore catalano di libri per ragazzi, per il romanzo Muschio. I due libri pi\u00f9 votati di questa edizione sono stati scelti da una giuria composta da giovanissimi tra i 6 e I 15 anni, provenienti da 60 scuole primarie e secondarie di tutta Italia. I due vincitori hanno poi incontrato i loro lettori a Torino al Salone Internazionale del Libro, il 18 maggio 2017.\nOpere.\nL'Album dei sogni (Mondadori), 2021\nAdrenalina (Cairo Editore), 2021"}
{"id": "1372785", "revid": "92719", "url": "https://it.wikipedia.org/wiki?curid=1372785", "title": "Phocarctos", "text": ""}
{"id": "1372789", "revid": "92723", "url": "https://it.wikipedia.org/wiki?curid=1372789", "title": "Satiro (Marvel Comics)", "text": "Satiro (\"Hellion\"), il cui vero nome \u00e8 Julian Keller, \u00e8 un personaggio dei fumetti, creato da Nunzio DeFilippis e Christina Weir (testi) e Keron Grant (disegni), pubblicato dalla Marvel Comics. La sua prima apparizione, come \"Julian Keller\" avvenne sulle pagine di \"New Mutants\" (seconda serie) n. 2 (agosto 2003), mentre come \"Satiro\" avvenne in \"New Mutants\" (seconda serie) n. 10 (maggio 2004).\nBiografia del personaggio.\nOrigini.\nNato in una famiglia che faceva del lavoro l'unica via per uscire dalla povert\u00e0, Julian fu inviato allo Xavier Insitute nella speranza che imparasse ad usare i suoi poteri con discrezione. Il ragazzo ha presto adottato un atteggiamento di superiorit\u00e0, cosa che infastid\u00ec molto i suoi compagni di corso. Divenne presto il pupillo della co-direttrice Emma Frost, che vide in lui un grande potenziale di eroismo e di comando, insomma un futuro X-Man. Quando la Frost propose di dividere il corpo studenti in squadre, pose Julian a capo della propria, i Satiri, ed il ragazzo scelse il nome-in-codice di Satiro sia per omaggiare i precedenti studenti di Emma uccisi da Trevor Fitzroy, che per dimostrare la propria superiorit\u00e0 verso i compagni di squadra. Satiro ha dimostrato un significante interesse per Sofia Mantega, co-leader della squadra dei Nuovi Mutanti. Dei due fu Satiro quello che cominci\u00f2 subito a \"flirtare\" con la ragazza, che bench\u00e9 lo trovasse attraente non poteva fare a meno di scontrarsi con lui ogni qual volta i loro ideali non coincidevano. Con l'andare del tempo fra loro si svilupp\u00f2 un tenero affetto, che port\u00f2 a dei cambiamenti nelle loro personalit\u00e0: Sofia divenne pi\u00f9 ribelle ed istintiva, cosa che la port\u00f2 a soccorrere di nascosto il compagno di squadra Wither quando questi fu arrestato dall'F.B.I. Satiro al contrario divenne pi\u00f9 controllato e sensibile, anche se quando Sofia respinse il suo invito al ballo della scuola, impulsivamente invit\u00f2 tutte e tre le Naiadi. Comunque alla fine della serata i due si ritrovarono sulla pista da ballo abbracciati a ballare un lento. Bench\u00e9 avesse una relazione con Sofia, Satiro continu\u00f2 a disprezzare il resto dei Nuovi Mutanti, in particolare l'altro co-leader, David Alleyne, che oltre a possedere un potere completamente inutile, secondo Julian, era da lui ritenuto un pessimo stratega. Altra antipatia fra i Nuovi Mutanti era per Elixir, bench\u00e9 i due fossero amici all'inizio, venuto a sapere del suo passato da Reaver, Julian tronc\u00f2 tutti i ponti con lui, solo per riappacificarsi dopo l'M-Day.\nEstate criminale.\nDurante il periodo estivo, Julian port\u00f2 la squadra a visitare la sua citt\u00e0 natale, Los Angeles. Il gruppo venne per\u00f2 fermato all'aeroporto con la scusa di essere mutanti. Julian chiam\u00f2 allora il Ministro della Sicurezza, amico di famiglia, per risolvere la cosa. Questo fatto irrit\u00f2 non poco i suoi genitori, che gi\u00e0 furibondi perch\u00e9 lui non si desse la pena di nascondere la sua mutazione, lo diseredarono. Arrabbiato con loro, il ragazzo cerc\u00f2 delle prove incriminanti per capire come si fossero potuti arricchire cos\u00ec in fretta e trov\u00f2 una pergamena che serviva a contattare il Kingmaker, socio di un'organizzazione che aiutava la gente ad esaudire i propri desideri. Il criminale offr\u00ec loro la possibilit\u00e0 di esaudire un desiderio in cambio di un futuro favore, nel caso di Julian, il ragazzo desider\u00f2 di essere un eroe. Detto fatto, poco dopo salv\u00f2 la vita di Arnold Schwarzenegger, Governatore della California e fin\u00ec per diventare l'eroe del giorno grazie a una giornalista corrotta dal Kingmaker. Il prezzo da pagare per i desideri esauditi, fu subito richiesto dal Kingmaker, che impose ai ragazzi di rubare un'arma, nascondendo loro che si trattava di una bomba batteriologica. Venuti al corrente dello status dell'arma, i Satiri la distrussero e fecero ritorno allo Xavier Institute perch\u00e9 cacciati dai genitori di Julian, venuti a sapere quello che aveva combinato il figlio. Il Kingmaker per\u00f2 aveva un contratto con loro e minacci\u00f2 di ritornare in futuro, tuttavia l'intervento e le minacce di Emma Frost, vecchia conoscenza di Kigmaker, fecero in modo che questi strappasse il contratto liberando i giovani da futuri obblighi.\nDecimazione e New X-Men.\nDopo gli eventi di \"House of M\", il precedente sistema a squadre viene abbandonato per via del numero ridotto di studenti rimasti mutanti. Questi vengono riuniti in un'unica squadra allenata dagli X-Men in carica. La selezione degli studenti avviene attraverso un combattimento, nel quale Emma Frost chiede a Satiro di eliminare per prima X-23, in modo da non ammetterla in squadra. Arrivato il momento di metterla k.o., Julian la salva restituendole il favore che lei gli aveva fatto durante una sessione di allenamento nella Caverna del Pericolo. Come punizione per la sua incompetenza, Emma mette a capo dei New X-Men la giovane Surge. Quando Julian dice a Noriko che David, ormai senza poteri, non pu\u00f2 rimanere all'Istituto, Sofia rivela al giovane di aver perso anche lei i suoi poteri e tronca la loro relazione. Il giorno dopo la ragazza va via in segreto dall'Istituto, lasciando Julian con il cuore spezzato e pieno di rabbia.\nI New X-Men combatterono il reverendo Stryker e i suoi Purificatori quando attaccano l'Istituto, usando le conoscenze di Nimrod, Sentinella del futuro. Il robot, riesce a trovare l'inventore mutante Forge affinch\u00e9 lo riparasse minacciando di uccidere il suo vecchio amore Tempesta, mentre questa si preparava al matrimonio con Pantera Nera. Forge mand\u00f2 una richiesta di soccorso a Surge affinch\u00e9 avvertisse gli X-Men della minaccia, ma questi ultimi erano gi\u00e0 partiti per il matrimonio e cos\u00ec i ragazzi presero uno X-Jet e partirono alla volta di Dallas. Dopo la battaglia contro Nimrod, X-23 venne ferita tanto gravemente che il suo fattore rigenerante non riusciva a curarne le ferite. Mentre era in volo per raggiungere lo Xavier Institute Julian, conscio che non sarebbe mai arrivato in tempo, chiese ad Emma Frost di sbloccare alcune sue funzioni cerebrali in modo da consentirgli di sfruttare appieno i suoi poteri, tanto che riusc\u00ec a volare alla velocit\u00e0 del suono e ad arrivare all'Istituto in tempo. Julian fece in modo che Elixir uscisse dal suo coma-autoindotto affinch\u00e9 guarisse X-23.\nLa caduta di Mercury.\nAvendo dei problemi con i nuovi livelli di potere che ha raggiunto la sua mutazione, Julian chiede aiuto a Bestia per riuscire a controllarli, ma accidentalmente nello sforzo di sollevare una graffetta, distrugge una vasta porzione di pavimento. Dopo una veloce doccia, si mette alla ricerca di Mercury, chiedendo notizie di lei a Loa, Rockslide ed Anole. Trova infine una scontrosa X-23 e viene a sapere da lei che Mercury \u00e8 stata rapita dalla Facility. Laura, utilizza i suoi contatti con la malavita per scoprire la base dei rapitori e Julian viene preso dall'orrore nello scoprire il modo in cui essa tratta coloro che non rispondono sinceramente alle sue domande durante l'interrogatorio. Trovano la sede della Facility e l\u00ec si scontrano con l'ex-carceriera di Laura, la killer Kimura. Dopo un breve combattimento, i due riescono a salvare Mercury, ma Julian viene ferito ad una spalla da una delle recenti creazioni della Facility, un \"Predatore X\": essere creato per sterminare i mutanti e nutrirsi del loro \"Gene X\".\nAlla ricerca di Magik.\nJulian e Noriko furono gli unici due studenti a non essere trasportati nel Limbo, quando il demone Belasco trasport\u00f2 l'intero Xavier Institute all'interno della dimensione infernale. La mutante Trance riusc\u00ec a raggiungerli e ad avvertirli che erano stati trasporta all'inferno e l'unica altra parola che riusc\u00ec a riferire fu \"Belasco\" prima di scomparire. Surge e Satiro si recarono alla base di \"O*N*E\" ed assieme ad alcuni agenti ritrovarono Amanda Sefton, in stato comatoso in un ospedale della Germania. Dopo che Amanda si fu ripresa, trasport\u00f2 i due X-Men e una Sentinella all'interno del Limbo dove vennero attaccati da milioni di demoni. Tornata in s\u00e9, Illyana dopo aver deposto Belasco riport\u00f2 tutti gli X-Men nella loro dimensione.\nDurante World War Hulk Satiro \u00e8 uno degli studenti che combattono contro Hulk quando lui decide di fare visita a Xavier. Utilizza i suoi poteri per mettere k.o. il Golia Verde, ma viene sconfitto. Hulk si rende conto che Julian \u00e8 un telecineta e battendo insieme le mani distrugge i suoi canali uditivi, senza i quali non riesce a formulare correttamente pensieri che gli permettono di utilizzare i suoi poteri, impedendogli di creare ulteriori fastidi.\nFigli degli X-Men.\nMentre si sta impratichendo con i nuovi livelli raggiunti dal suo potere, Julian dice a Mercury che non pu\u00f2 sollevare niente di pi\u00f9 piccolo di un frigorifero, ed a causa della prolungata permanenza di Marvel Girl nello spazio, lui si ritrova ad essere l'ultimo telecineta sul pianeta, a meno di non contare Justice, appartenente all'operazione dei Cinquanta Stati denominata \"l'Iniziativa\". Sempre assieme, i due vanno dalle Naiadi di Stepford per chiedere loro aiuto nella ricerca del pi\u00f9 giovane mutante sulla Terra, l\u00ec vengono convocati da Emma Frost nel suo ufficio per un colloquio. Mercury e Julian ricordano ad Emma che la distanza che si \u00e8 venuta a creare fra di loro dall'ultimo attacco dei Purificatori \u00e8 solo colpa sua. Pi\u00f9 tardi tutti i giovani mutanti sono riuniti e finalmente si viene a conoscenza di chi di loro sia il pi\u00f9 giovane della Terra: si tratta di Indra. Durante l'incontro, Noriko bacia Julian di fronte a David, causando notevole scompiglio e rabbia ad X-23, nonch\u00e9 allo stesso David. Dust cerca di consolare Julian e lui le racconta di come si sente solo adesso che il suo migliore amico \u00e8 morto, la ragazza che pensava di amare lo ha lasciato, la sua mentore si \u00e8 allontanata e di come lui non riesca a smettere di pensare ad una ragazza che lo spaventa a morte. Ringrazia Dust per averlo ascoltato e si intromette in un diverbio fra Nori e David, quest'ultimo lo mette k.o. in pochi istanti, grazie alle tecniche che le Naiadi gli hanno permesso di riapprendere restaurando in parte la sua mutazione originale. Satiro dice a David di non aver baciato Nori, il ragazzo gli crede e lo accompagna da Elixir per curare le sue ferite, dopo aver rotto la sua relazione con Noriko.\nMessiah Complex.\nDopo la nascita della nuova mutante, Satiro e i New X-Men decidono di attaccare i Purificatori per vendicare i loro compagni. Durante uno scontro con i nuovi Reavers, Julian viene gravemente ferito da Lady Deathstrike e riportato allo Xavier Institute dove Bestia lo sottopone a numerosi interventi, che riescono a salvargli la vita.\nSvegliatosi da un breve coma, Julian si ritrova in un ospedale di New York dove Emma Frost lo informa che gli X-Men non esistono pi\u00f9, che i suoi amici sono dispersi ai quattro angoli dell'America e che i suoi genitori lo hanno abbandonato. Rivoltatosi contro la sua ex-mentore, Julian viene da lei messo k.o. per poi risvegliarsi e scoprire che tutto ci\u00f2 che Emma gli aveva raccontato era essenzialmente la verit\u00e0. Solo e senza un posto in cui andare comincia a vagabondare per la citt\u00e0 fino a quando non fissa un incontro con Magneto in un bar, e lo prega di prenderlo con s\u00e9 in modo da vendicarsi degli X-Men che lo avevano cos\u00ec profondamente ferito. Magneto rifiuta di farlo e spiega al ragazzo che il dolore che vuole infliggere ai suoi amici \u00e8 in realt\u00e0 tutto l'affetto che prova per loro, e lo mette in guardia dalla futura guerra mutante che potrebbe scatenarsi da un giorno all'altro e per la quale deve tenersi pronto.\nPoteri e abilit\u00e0.\nSatiro \u00e8 un telecineta di livello Alpha, capace di volare a velocit\u00e0 supersonica, creare campi di forza, rilasciare il proprio potere in raggi d'energia e far levitare numerosi oggetti anche contemporaneamente. Quando Emma Frost sblocc\u00f2 nel suo subconscio i freni inibitori che bloccavano l'utilizzo del suo potere al massimo, per permettergli di salvare una moribonda X-23, Satiro riusc\u00ec a volare a velocit\u00e0 molto superiori a quella del suono e riusc\u00ec a trapassare da parte a parte l'armatura di una Sentinella. Dopo questo utilizzo eccessivo dei suoi poteri, Julian ha avuto bisogno di quasi due giorni per riprendersi ed ora i suoi poteri sono aumentati notevolmente; ma adesso si ritrova con la necessit\u00e0 di doversi esercitare parecchio per riuscire a controllarli, infatti mentre non sembra avere alcuna difficolt\u00e0 nel sollevare oggetti molto pesanti ed ingombranti, dimostra notevoli difficolt\u00e0 nel calibrare il suo potere per sollevare pesi anche minimi (ad esempio ha distrutto una parete nel tentativo di sollevare una graffetta). Quando usa i suoi poteri, Julian manifesta un'aura di colore verde pallido, mentre anche i suoi occhi rifulgono dello stesso colore. Diversamente da altri telecineti, Julian ha la necessit\u00e0 di indirizzare il suo potere attraverso il movimento delle mani, anzich\u00e9 indirizzarlo solo con la volont\u00e0. Inoltre \u00e8 stato mostrato che se Julian viene distratto da un forte rumore mentre utilizza il suo potere, perde il controllo di ci\u00f2 che sta facendo.\nAltre versioni.\nHouse of M.\nIn questa realt\u00e0, Julian \u00e8 un agente operativo dello \"S.H.I.E.L.D.\" Fa parte della squadra capitanata da Danielle Moonstar, risponde al nome-in-codice di \"Scion\", ed ha una relazione con la compagna di squadra Wind Dancer.\nAltri media.\nMusica.\nRiferimenti a Satiro e alla sua attrazione per X-23 si trovano nel testo della canzone \"Nrrrd Grrrl\" di \"MC Chris\"."}
{"id": "1372790", "revid": "80339", "url": "https://it.wikipedia.org/wiki?curid=1372790", "title": "Moma (fiume)", "text": "La Moma () \u00e8 un fiume della Russia siberiana orientale, affluente di destra della Indigirka.\nHa origine dal lago Sisyktjach sul versante settentrionale della catena montuosa degli Ulachan-\u010cistaj (sistema dei monti \u010cerskij) e scorre con direzione nord-ovest, in una valle piuttosto stretta compresa fra questi e l'omonima catena montuosa a nord-est. Sfocia nell'Indigirka nei pressi della localit\u00e0 di Chonuu.\nI principali affluenti sono: Tirechtjach (160\u00a0km), Buordach (119\u00a0km) e \u0116rikit (184\u00a0km) dalla sinistra idrografica, Taryn-Jurjach (88\u00a0km) dalla destra.\nLa Moma \u00e8 gelata, mediamente, da fine settembre/primi di ottobre a fine maggio/primi di giugno."}
{"id": "1372793", "revid": "767487", "url": "https://it.wikipedia.org/wiki?curid=1372793", "title": "Yankee (film)", "text": "Yankee \u00e8 un film del 1966 diretto da Tinto Brass.\nIl film \u00e8 stato uno tra i 32 film scelti per la retrospettiva dedicata agli spaghetti-western durante la Mostra internazionale d'arte cinematografica di Venezia del 2007.\nTrama.\nUno \"yankee\", arriva in citt\u00e0, ma viene subito avvisato da un cercatore d'oro, sul fatto che si trova nella terra del \"grande Concho\", un bandito sanguinario. Nella piazza della citt\u00e0 infatti ci sono tre uomini impiccati, tre banditi che hanno cercato di sottrarre il bottino di una rapina al grande Concho, ma questi ha mandato i suoi sgherri a cercarli e li ha fatti impiccare. Manca soltanto l'ultimo bandito, che aveva con s\u00e9 la gran parte dell'oro. Lo yankee vede le taglie degli uomini del Concho dallo sceriffo, cos\u00ec si reca dal Concho per proporgli un affare. Ma, il bandito, non vuole ascoltare ragioni, allora lo Yankee, per liberarsi dalla scottante situazione, dice di aver trovato il bandito che il Concho sta cercando e di aver nascosto il bottino. Allora il Concho lo manda con degli uomini a recuperarlo, ma lui, approfittando del buio di una miniera li uccide tutti, tranne uno. Quest'ultimo, ferito, viene mandato ad avvisare il Concho dell'avvenuto. Intanto per\u00f2, il Concho ha in piano un'altra rapina, perci\u00f2 vengono lasciati solo pochi uomini a difesa della sua magione. Lo Yankee cos\u00ec, si nasconde nel carro del becchino e arriva alla tenuta. Qui, il becchino, dice agli uomini di aver visto lo Yankee in citt\u00e0, e quei pochi rimasti corrono via. Cos\u00ec, lo Yankee ruba dei dipinti che ritraggono il grande Concho e porta via la sua donna. \nTornato alla magione, il Concho si arrabbia con i suoi uomini per la loro ingenuit\u00e0 e ne sfregia uno, Luiz, con una frustata in pieno volto. \nLo Yankee intanto, porta la donna in una citt\u00e0 abbandonata e la lega l\u00ec. Tornato in citt\u00e0, appende i ritratti del Concho come dei manifesti per taglie, e, quando il Concho li vede, d\u00e0 fuoco alle case uccidendo chi scappava fuori dalle fiamme. Lo Yankee non riuscendo a resistere alla vista del massacro, corre alla citt\u00e0 abbandonata e suona le campane della chiesa diroccata. Il Concho sentendo le campane, capisce che lo Yankee doveva essersi nascosto l\u00ec e lo raggiunge con tutta la sua banda. Qui lo Yankee, approfittando della eco creata dai ruderi ed esponendo la donna del Concho, riesce ad uccidere alcuni dei suoi uomini, ma alla fine viene preso. \nCatturato e torturato per\u00f2, quella stessa notte viene liberato da Luiz, lo sfregiato, che gli propone un'alleanza per liberarsi del Concho. Lo Yankee cos\u00ec viene a sapere di una rapina che avverr\u00e0 il giorno dopo, e scappa via. All'indomani, sul luogo della rapina, lo Yankee si apposta e aspetta il momento opportuno. Quando tutti i banditi festeggiano dopo il furto e depongono le armi, lo Yankee insieme a Luiz li uccide tutti, tranne il Concho. Questi, con una frustata riesce a disarmare e ad uccidere Luiz. Voltandosi per\u00f2, trova lo Yankee anche lui armato, che gli propone un accordo. Il Concho rifiuta ogni tipo di patto, cos\u00ec lo Yankee lo uccide, intasca i soldi della taglia, e riparte.\nSulla via ritrova il cercatore d'oro che all'inizio del film lo aveva redarguito, che lo guarda in silenzio, continuando a settacciare il fiume.\nProduzione.\nRegia.\nCome lo stesso Tinto Brass dice in un'intervista :"}
{"id": "1372796", "revid": "175558", "url": "https://it.wikipedia.org/wiki?curid=1372796", "title": "Retinal ossidasi", "text": ""}
{"id": "1372800", "revid": "1573940", "url": "https://it.wikipedia.org/wiki?curid=1372800", "title": "Chiesa di Santa Maria della Scala (Messina)", "text": "La chiesa di Santa Maria della Scala \u00e8 stata una chiesa della citt\u00e0 di Messina, opera del 1723. Fu distrutta dal terremoto del 1908. L'aggregato monumentale chiesa - monastero sorgeva sulla piazza di San Giovanni Battista Gerosolimitano, sull'area compresa tra viale Boccetta e via XXIV Maggio.\nStoria.\nLa sua fabbricazione risale al 1347 quando le monache Benedettine, che abitavano il monastero di Santa Maria della Valle fuori le mura, ai piedi delle colline di San Rizzo, nel greto del torrente San Michele, portarono in citt\u00e0, con grande pompa di popolo e di autorit\u00e0, per porre fine ad una terribile pestilenza, l'immagine della \"Madonna della Scala\" di loro propriet\u00e0.\nCol tempo le suore vi si stabilirono, lasciando la \"Badiazza\" come residenza estiva, per poi abbandonarla del tutto dopo che il Concilio di Trento impose loro la rigida clausura. La chiesa aveva due prospetti: il principale prospetto sulla via dei Monasteri, il laterale prospetto verso il Torrente Boccetta.\nI prospetti erano ricoperti per buona met\u00e0 dell'altezza da pietre bugnate, sistemate in modo da conferire all'insieme un che di pittoresco; le due porte erano assai antiche, specie la maggiore che apparteneva alla soppressa chiesa di Castellammare. Nel 1723 fu portato a compimento la facciata.\nIl terremoto della Calabria meridionale del 1783 caus\u00f2 il crollo della cupola che impose un lungo ciclo di restauri.\nEpoca contemporanea.\nIl terremoto di Messina del 1908 determin\u00f2 gravissimi danni che culminarono con la demolizione dei manufatti superstiti. La speculazione edilizia ne decret\u00f2 la definitiva demolizione nel 1976.\nL'area su cui sorgeva il complesso fu ceduta per edificare l'isolato 374, la chiesa col medesimo titolo fu ricostruita nei pressi di Piazza Cairoli, senza utilizzare nessuno degli elementi superstiti, dall'architetto Antonio Zanca, di piccole dimensioni nelle immediate adiacente del palazzo della Standa.\nMonastero di Santa Maria della Scala.\nGrangia cittadina del monastero di Santa Maria della Valle, quest'ultimo considerato la sede \"estiva\", \u00e8 inizialmente popolato dalle monache pi\u00f9 anziane o pi\u00f9 cagionevoli di salute.\nPer preservare l'immenso archivio, comprendenti le preziose pergamene attestanti i privilegi reali concessi, dalle purghe e dal fuoco purificatore usato per debellare i focolai d'epidemia di peste, le raccolte documentali furono segretamente imbarcate per essere trasferite nel porto di Catania e destinate al monastero di San Nicol\u00f2 l'Arena per la custodia. Sventuratamente la nave naufrag\u00f2 prima dell'attracco e l'archivio and\u00f2 irrimediabilmente perduto, compreso la concessione di Guglielmo II di Sicilia che conferiva alla badessa la podest\u00e0 di eleggere il \"Mastro di Fiera\".\nOpere.\n \nOpere scampate ai terremoti oggi custodite al Museo regionale di Messina:\nIl portale centrale, gi\u00e0 appartenuto alla chiesa di Castellammare e proveniente da quel sito nel 1466, \u00e8 stato ricomposto nel cortile interno assieme a quello laterale nella cui lunetta reca scolpita l'immagine della \"Madonna della Scala\". Nella spianata giace smontata parte della facciata in bugne."}
{"id": "1372801", "revid": "767487", "url": "https://it.wikipedia.org/wiki?curid=1372801", "title": "Price to Play", "text": "Price to Play \u00e8 il primo singolo degli Staind estratto dall'album \"14 Shades of Grey\", pubblicato nel maggio del 2003.\nCanzone.\nCanzone molto potente che riporta alla mente le sonorit\u00e0 di canzoni come \"Pressure\" o \"Can't Believe\" o di altre canzoni presenti nell'album \"Dysfunction\": a causa di questa sua caratteristica, questo singolo distacca letteralmente dal resto delle tracce presenti nell'album. Aaron Lewis afferma che la canzone non vuole dirci che la vita \u00e8 un gioco, bens\u00ec che il \"prezzo che paghiamo per giocare a questo gioco si chiama vita\". \u00c8 anche presente nella raccolta \"\". Il singolo ha ben figurato nelle classifiche rock americane raggiungendo, tra gli altri, il numero 2 nella Billboard Mainstream Rock Tracks"}
{"id": "1372803", "revid": "767487", "url": "https://it.wikipedia.org/wiki?curid=1372803", "title": "Venezia, la luna e tu", "text": "Venezia, la luna e tu \u00e8 un film del 1958 diretto da Dino Risi. Nel 1964 \u00e8 stato riedito con il titolo I due gondolieri.\nTrama.\nBepi, di professione gondoliere, fidanzato con Nina, non rinuncia alle sue avventure con le turiste, che ogni giorno trasporta nella sua gondola. Un giorno, vogando per i canali della citt\u00e0, annuncia a tutte le sue belle di Venezia che si sposer\u00e0 con Nina. Questo provoca la terribile ira delle veneziane (una di queste che sta sbattendo un tappeto sul Canal Grande gli augura di essere al suo posto). Un chiaro veto viene per\u00f2 esposto dalla sua futura moglie: \"Bepi, sol che le vecie oi veder in te la to gondola (Bepi, solo le vecchie voglio vedere sulla tua gondola)\".\nA causa di un equivoco per\u00f2, invece di imbarcare due vecchiette Bepi imbarca due belle giovani americane. Nina, sempre pi\u00f9 gelosa del suo fidanzato infedele, cerca di vendicarsi. Torna a frequentare un suo antico spasimante, Toni, sino a quando Bepi rimane incastrato con le due turiste americane che lo vogliono sposare.\nNina si convince a sposare Toni, pi\u00f9 fedele e rassicurante; nel frattempo Bepi riesce a liberarsi delle due aspiranti mogli americane, ma ormai \u00e8 convinto di aver perso definitivamente la fidanzata. Si reca in ritardo alla chiesa dove sta per celebrarsi il matrimonio, apprendendo con gioia che Nina non ha ancora pronunciato il fatidico s\u00ec. Dopo la riconciliazione di Nina con Bepi, seguono il matrimonio e la vita familiare, con Nina che non smette di seguire il marito nel tentativo di vietargli ulteriori tradimenti."}
{"id": "1372804", "revid": "99435637", "url": "https://it.wikipedia.org/wiki?curid=1372804", "title": "Terra dell'Estate", "text": "La Terra dell'Estate, dall'inglese \"Summerland\", \u00e8 il luogo di riposo ultraterreno teorizzato dalla Wicca.\nNella moderna concezione, questo \u00e8 differente dal mondo astrale, poich\u00e9 in quest'ultimo vi si pu\u00f2 accedere solo in vita, ma tre nella terra d'estate solo dopo la morte. \nLa terra d'estate non \u00e8 un unico posto, bens\u00ec il posto che l'anima ricorda essere il pi\u00f9 bello mai visitato, quindi pu\u00f2 essere un bosco, una citt\u00e0, o una stanza particolarmente bella. Secondo la concezione wicca prima che l'anima si possa di nuovo reincarnare, deve prima bere dell'acqua dal fiume delle anime perdute, che si trova nell'oltretomba della religione graca/romana; quest'acqua far\u00e0 dimenticare ogni ricordo della vita passata, ma gli effetti non durano in eterno, e a volte sono pi\u00f9 forti di altre.\nQuesto non \u00e8 considerato un vero e proprio paradiso di premio eterno, bens\u00ec un luogo di purificazione prima che lo spirito possa tornare sulla terra reincarnandosi in un altro corpo."}
{"id": "1372805", "revid": "580", "url": "https://it.wikipedia.org/wiki?curid=1372805", "title": "Diluvio universale", "text": "Il diluvio universale (o anche semplicemente il Diluvio) \u00e8 la storia mitologica di una grande inondazione mandata da una o pi\u00f9 divinit\u00e0 per distruggere la civilt\u00e0 come atto di punizione divina. \u00c8 un tema ricorrente in molte culture, anche se generalmente le pi\u00f9 conosciute in tempi moderni sono il racconto biblico dell'Arca di No\u00e8, la storia Ind\u00f9 Puranica di Manu, passando per la storia di Deucalione nella mitologia greca e per l'Utnapishtim nell'epopea di Gilgame\u0161 della mitologia babilonese.\nLa diffusione di un simile mitologema in culture molto diverse ha suggerito che possa esistere un fondamento di realt\u00e0: un'antica catastrofe, ingigantita e mitizzata, che \u00e8 giunta fino a noi, dapprima tramite la tradizione orale, poi grazie agli scritti antichi.\nOpinioni e teorie sul Diluvio.\nIn linea generale esistono tre opinioni sul Diluvio:\nIl Diluvio secondo la Bibbia.\nL'opinione che il racconto biblico del diluvio descriva un evento reale e che dalla Bibbia si possa risalire approssimativamente alla data reale in cui sarebbe avvenuto il Diluvio \u00e8 tipica dei Creazionisti della terra breve. \nSecondo queste congetture, l'evento sarebbe avvenuto in Mesopotamia e l'Arca sarebbe approdata sul monte Ararat.\nLa data che si ottiene elaborando la cronologia biblica non \u00e8 definita con precisione e soprattutto \u00e8 notevolmente diversa secondo che si utilizzi il testo ebraico, quello greco o quello samaritano. \nLa maggior parte dei creazionisti utilizza il testo ebraico, che implica una data del diluvio tra il XXIV e il XXIII secolo a.C. (se la data della creazione viene posta al 4004 a.C., secondo i calcoli del vescovo anglicano Usher, il Diluvio sarebbe iniziato nel 2348 a.C.). Questa data \u00e8 troppo vicina all'epoca storica e risulta in conflitto con le conoscenze archeologiche sulla storia antica degli Egiziani e dei Sumeri.\nSeguendo invece le datazioni proposte dal testo greco della Bibbia dei LXX, la creazione pu\u00f2 essere collocata nel VI millennio a.C., e il Diluvio circa nel 3400 a.C.\nIl Diluvio: solo un mito.\nA partire dall'illuminismo, con la scienza e la filosofia che andavano via via smarcandosi dalla teologia, molti studiosi iniziarono ad interrogarsi sulla verit\u00e0 dei miti che da sempre accompagnavano la cultura umana; tra questi il racconto del diluvio universale.\nIl metodo scientifico richiede osservazioni, logica, prove ed esperimenti, e la tesi del Diluvio poteva portare ben pochi riscontri in questi campi. Cos\u00ec, a partire dall'inizio dell'Ottocento, la tesi che il Diluvio fosse solo un mito prese sempre pi\u00f9 piede negli ambienti scientifici, mentre la cultura popolare rimase fedele alle narrazioni legate alla propria fede religiosa. La situazione permane sostanzialmente immutata fino ad oggi, \"nonostante le goffe e incolte resistenze degli ambienti pi\u00f9 conservativi, secondo cui entrambi (ed altri) racconti potrebbero risalire tramite una \u00abmemoria\u00bb plurimillenaria ad un evento reale da collocarsi nei tempi geologici, si tratta invece di un caso evidente di derivazione letteraria [e] in quanto archetipo mitico, il diluvio universale non pu\u00f2 e non deve essere \u00abspiegato\u00bb come memoria di una qualche catastrofe preistorica; pu\u00f2 e deve essere spiegato come elaborazione di eventi ricorrenti (in questo caso annuali) e parte dell'esperienza comune\", come evidenzia lo storico e archeologo Mario Liverani.\nLo storico Bart Ehrman evidenzia anche come un diluvio universale sia \"materialmente impossibile: non esiste alcuna testimonianza geologica, anzi, \u00e8 provato il contrario. \u00c8 quindi pi\u00f9 sensato pensare che questi vari testi abbiano avuto origine in culture radicate in aree soggette periodicamente a inondazioni, alcune delle quali devono essere state cos\u00ec devastanti da ispirare tali miti\".\nAnche gli esegeti della Bibbia Edizioni Paoline, in merito al diluvio e in specifico a quello descritto nella Bibbia, osservano \"alle spalle di questa narrazione ci sono elementi arcaici che rielaborano miticamente una catastrofe mesopotamica divenuta oggetto anche di poemi mitologici orientali come la famosa Epopea di Gilgamesh o il poema di Atrahasis. Questo tragico ricordo si riferiva forse ad una calamit\u00e0 antica e terribile, rimasta per frammenti nella memoria collettiva: qualcosa di collegato al Tigri e all'Eufrate, i due grandi fiumi della regione, fonti di benessere e di tragedia [...] ma con l'improvviso sciogliersi primaverile delle nevi possono invece diventare portatrici di catastrofi. Appunto di fronte ad un'alluvione eccezionale si era elaborata in Mesopotamia la storia epica di un cataclisma universale, provocato, secondo la teologia babilonese, da capricciose divinit\u00e0 decise a sterminare il genere umano\".\nCon lo sviluppo della psicanalisi, alcuni studiosi si sono cimentati a dare persino qualche interpretazione sul senso di un racconto tanto diffuso, considerato come frutto di una paura primitiva della mente umana, ma queste interpretazioni non sono condivise nemmeno tra i cultori del campo psicanalitico.\nIl Diluvio: un possibile evento veramente accaduto.\nA partire dal 1880, con le prime traduzioni dell'epopea di Gilgame\u0161, il racconto del Diluvio cominci\u00f2 ad essere rivalutato.\nSchliemann aveva da poco scoperto Troia, dimostrando che quello che si riteneva un mito era una realt\u00e0 storica. L'esistenza di un testo mitologico di una cultura estranea a quella biblica, che descriveva un evento simile a quello del Diluvio, cominci\u00f2 a far pensare che, anche in questo caso, dietro il presunto mito si nascondesse un nocciolo di realt\u00e0 storica.\nI primi a interessarsi all'argomento furono i fautori delle \"tesi teologiche\"; ma sulla scia si accodarono anche altri studiosi pi\u00f9 \"laici\", i quali ritenevano che dietro le narrazioni del Diluvio, tramandate dalle antiche popolazioni in forma di racconti mitologici, si nascondesse il ricordo di uno o pi\u00f9 eventi realmente accaduti.\nIn pi\u00f9 di un secolo sono state sviluppate tante teorie, volte ad individuare quale possa essere l'evento (o gli eventi) che hanno dato origine al racconto del Diluvio. Di seguito ne sono sintetizzate alcune (l'elenco non \u00e8 esaustivo).\nIpotesi dell'alluvione mesopotamica.\nL'ipotesi che ha avuto maggiori sostenitori nel XX secolo \u00e8 quella secondo cui, all'origine del mito del Diluvio, vi sia stata un'eccezionale alluvione preistorica nell'area mesopotamica.\nNel periodo post-glaciale la Mesopotamia vantava un clima molto diverso da quello attuale, molto pi\u00f9 umido e con maggiori flussi fluviali. Si ipotizza che l'area (gi\u00e0 molto antropizzata per la fioritura delle prime culture neolitiche) ad un certo momento della Preistoria sia stata interessata da un'imponente alluvione con un effetto devastante sulla popolazione che viveva in prossimit\u00e0 dei fiumi. Solo chi gi\u00e0 disponeva di imbarcazioni abbastanza grandi (e in grado di trasportare provviste) ebbe la possibilit\u00e0 di salvarsi.\nL'evento eccezionale, tramandato dai sopravvissuti, sarebbe stato poi ingigantito, mitizzato e inquadrato nella struttura di credenze delle culture successive.\nTeoria dell'inondazione preistorica del Mar Nero.\nNel 1998, William Ryan e Walter Pitman, geologi della Columbia University, pubblicarono le prove che una massiccia inondazione attraverso il Bosforo si verific\u00f2 intorno al 5600 a.C. Lo scioglimento dei ghiacci in epoca postglaciale aveva trasformato il Mar Nero e il Mar Caspio in vasti laghi d'acqua dolce, mentre il livello del mare continuava a rimanere basso a livello globale. I laghi d'acqua dolce riversavano le loro acque nel Mar Egeo. Dal momento che i ghiacciai si erano ritirati, i fiumi che si riversavano nel Mar Nero riducevano la loro portata e trovavano nuovi sbocchi verso il Mare del Nord e il livello del Mar Nero tendeva ad abbassarsi a causa dell'evaporazione. Quindi, suggeriscono Ryan e Pitman, intorno al 5600 a.C. il Mediterraneo, il cui livello stava aumentando, finalmente strarip\u00f2 oltre il Bosforo. L'evento avrebbe allagato 155000\u00a0km\u00b2 di territorio e avrebbe ingrandito significativamente le dimensioni del Mar Nero verso nord e ovest.\nNonostante l'agricoltura del Neolitico avesse a quel tempo gi\u00e0 raggiunto le pianure della Pannonia, l'autore collega la sua diffusione al trasferimento dei Popoli allontanatisi dai territori allagati. La data del disastro, le sue conseguenze sulle popolazioni e la posizione geografica suggeriscono che l'evento potrebbe essere la fonte della narrazione che si trova trascritta nei racconti della Mesopotamia (Epopea di Gilgamesh) e nella Genesi.\nQuesta ipotesi \u00e8 supportata da una serie di altri dati che possono sembrare conferme: traccia del livello del mare in un canyon alla destra del Bosforo, sensibili anomalie nella distribuzione di strati di acqua, depositi marini di acqua dolce del livello del mare e ricoperto di torbidit\u00e0 sedimenti, tracce di sedimenti fossili al di sotto del livello attuale del mare, ecc.\nSe si accetta l'ipotesi del rilascio catastrofico di acqua attraverso il Bosforo, si pu\u00f2 anche pensarne l'origine in un evento sismico su una falla nel nord dell'Anatolia nella zona della Marmara e dei Dardanelli, una delle regioni pi\u00f9 sismicamente attive al mondo. L'analisi dei sedimenti del Mar Nero nel 2004 da parte di un gruppo di ricerca paneuropeo (Assemblage - Noah Project) ha confermato la conclusione di Pitman e Ryan. Inoltre, i calcoli di Mark Siddall avevano previsto un canyon sommerso che venne in seguito trovato.\nL'ipotesi di una cascata catastrofica, che interesserebbe comunque un'area limitata, \u00e8 stata accettata da molti ma non in modo unanime.\nTeorie glaciologiche.\nLe teorie glaciologiche sono accomunate dall'ipotizzare che il diluvio sia avvenuto alla fine dell'ultima glaciazione, risalente a circa 10000 anni fa. Lo scioglimento dei ghiacci in seguito all'aumento della temperatura post-glaciazione avrebbe determinato l'innalzamento del livello dei mari. Eventi catastrofici localizzati potrebbero essere stati determinati anche dall'improvviso straripamento di enormi laghi, la cui esistenza \u00e8 stata sostenuta dai geologi. Possibili indizi ed eventi da associare alle teorie glaciologiche sono:\nEruzione minoica di Thera.\nSecondo un'altra teoria, il Diluvio sarebbe avvenuto in conseguenza di uno tsunami (1630 a.C.-1600 a.C.) causato dall'eruzione minoica di Thera; sembra per\u00f2 che questa eruzione abbia colpito il Mar Egeo e Creta non toccando la Grecia.\nIpotesi del meteorite.\nIl Diluvio sarebbe avvenuto in conseguenza alla caduta di un meteorite nell'Oceano Indiano (3000-2800 a.C.), causa di un cratere di 30\u00a0km, che avrebbe generato giganteschi tsunami, con l'inondazione di coste e isole.\nUn'altra ipotesi fa riferimento al presunto cratere corrispondente al lago Umm al Binni, nell'Iraq meridionale, causato probabilmente dalla caduta di un meteorite verso l'inizio della civilt\u00e0 dei Sumeri, cio\u00e8 tra il 5000 e il 4000 a.C.\nIl presunto impatto sarebbe quindi avvenuto in un periodo storico del quale i discendenti di quelle antiche popolazioni potevano avere memoria, e questo spiegherebbe un riferimento a questa catastrofe presente nell'epopea di Gilgamesh, tanto pi\u00f9 che il cratere si troverebbe proprio in una delle aree di nascita della civilt\u00e0 sumera, circa 100\u00a0km a est della citt\u00e0 di Ur. Il fatto narrato nel poema, pur essendo un episodio mitologico, farebbe riferimento a una catastrofe realmente avvenuta in quella stessa zona alcuni millenni prima.\nIn questo caso l'impatto, che avvenne in un luogo a quel tempo sotto il livello del mare o comunque molto vicino alla costa, avrebbe provocato frequenti piogge nella zona per l'evaporazione dell'acqua e forse un enorme maremoto, di cui si sarebbero trovate tracce in un deposito di sedimenti sabbiosi, spesso pi\u00f9 di due metri, scoperto proprio a Ur. L'effetto di questo ipotetico maremoto in Mesopotamia sarebbe effettivamente paragonabile a quello del diluvio universale, mentre \u00e8 possibile supporre che le piogge abbiano portato prosperit\u00e0 e fertilit\u00e0 del terreno anche in una zona come quella del vicino deserto Arabico.\nIl racconto del Diluvio in varie culture.\nEuropa.\nScandinavia.\nNella mitologia norrena esistono due diluvi separati. Secondo l\"'Edda in prosa\" di Snorri Sturluson, il primo si ebbe all'alba dei tempi, prima che il mondo fosse creato. Ymir, il primo gigante, venne ucciso dal dio Odino e dai suoi fratelli V\u00edli e V\u00e9, e quando Ymir mor\u00ec, perse cos\u00ec tanto sangue dalle sue ferite che fece affogare quasi l'intera razza di giganti, con l'eccezione del gigante di brina Bergelmir e di sua moglie. Essi scapparono su una nave e sopravvissero, divenendo i progenitori di una nuova razza di giganti. Il corpo di Ymir venne usato per formare la terra mentre il suo sangue divenne il mare.\nIl secondo diluvio, nella linea temporale della mitologia norrena, \u00e8 destinato ad accadere nel futuro durante il Ragnar\u01ebk, la battaglia finale tra gli dei e i giganti. Durante questo evento apocalittico, Jormungandr, il grande serpente marino che giace nelle profondit\u00e0 del mare circostante Mi\u00f0gar\u00f0r, il regno dei mortali, salir\u00e0 dagli abissi marini e si unir\u00e0 al conflitto; questo causer\u00e0 un'alluvione catastrofica che sommerger\u00e0 la Terra. Tuttavia, dopo il Ragnar\u00f6k la Terra rinascer\u00e0, e comincer\u00e0 una nuova era per l'umanit\u00e0.\nIrlanda.\nSecondo il Lebor Gab\u00e1la \u00c9renn, un libro che racconta la mitologia irlandese, i primi abitanti dell'Irlanda, guidati dalla nipote di No\u00e8, Cessair, vennero quasi tutti spazzati via da un'inondazione quaranta\u00a0giorni dopo aver raggiunto l'isola; si salv\u00f2 soltanto una persona. Pi\u00f9 avanti, dopo che il popolo di Parthol\u00f3n e Nemed ebbe raggiunto l'isola, ci fu un altro diluvio che uccise tutti gli abitanti tranne una trentina, che si sparsero per il mondo. Dato che i primi a scriverne la storia furono monaci cattolici (prima era tramandata oralmente), \u00e8 possibile che i riferimenti a No\u00e8 siano stati inseriti nella storia, nel tentativo di cristianizzare il paese.\nGrecia.\nDeucalione e Pirra, rispettivamente figli di Prometeo ed Epimeteo, erano due anziani coniugi senza figli, scelti per salvarsi dal Diluvio che sarebbe caduto sulla Terra e quindi per far rinascere l'umanit\u00e0. Su ci\u00f2 che avviene dopo il Diluvio esistono due versioni, che comunque portano allo stesso epilogo. Secondo la versione di Igino nelle \"Fabulae\" (153) i due coniugi hanno, come premio per la loro virt\u00f9, diritto a un desiderio, ed essi chiedono di avere con loro altre persone; Zeus consiglia allora ai due superstiti di gettare pietre dietro la loro schiena, e queste non appena toccano terra si mutano in persone, in uomini quelle scagliate da Deucalione, in donne quelle scagliate da Pirra. Invece, secondo il racconto di Ovidio (\"Le metamorfosi\" I, vv. 347-415), l'idea di gettare pietre deriva da una profezia dell'oracolo di Temi, che indicava ai due di lanciare dietro di loro le ossa della loro madre: essi comprendono allora che l'oracolo si riferisce alla Terra (ricordiamo che entrambi sono figli di titani), ed essi agiscono di conseguenza. Il mito \u00e8 spesso collocato nell'Epiro, sull'Etna o in Tessaglia.\nMedio-Oriente.\nMesopotamia.\nIl racconto biblico dell'Arca di No\u00e8 presenta delle somiglianze con l'analogo mito babilonese descritto nell\"'epopea di Gilgamesh\", che narra di un antico re sumero di nome Utanapishtim che fu aiutato dal dio della giustizia e della saggezza, Enki o Ea, a costruire un'imbarcazione, nella quale avrebbe potuto salvarsi dal diluvio inviato da Enlil. La pi\u00f9 antica versione dell'epopea di \"Atra\u1e2basis\" (di origine sumera) \u00e8 stata datata all'epoca del regno del pronipote di Hammurabi, Ammi-saduqa, tra il 1646 a.C. e il 1626 a.C., e ha continuato ad essere riproposta fino al primo millennio a.C.\nLa leggenda di Ziusudra, a giudicare dalla scrittura, potrebbe risalire alla fine del XVI secolo a.C., mentre la storia di Utnapishtim, che ci \u00e8 nota grazie a manoscritti del primo millennio a.C., \u00e8 probabilmente una variazione dell'epopea di Atra\u1e2basis di origine sumera.\nLe varie leggende mesopotamiche sul Diluvio hanno conosciuto una notevole longevit\u00e0, tanto che alcune di esse sono state trasmesse fino al III secolo a.C.\nGli archeologi hanno trovato un considerevole numero di testi originali in lingua sumera, accadica e assira, redatti in caratteri cuneiformi su tavolette di creta. La ricerca di nuove tavolette prosegue, come la traduzione di quelle gi\u00e0 scoperte.\nSecondo un'ipotesi scientifica, l'evidente parentela tra la tradizione mesopotamica e quella biblica potrebbe avere come radice comune la rapida salita delle acque nel bacino del Mar Nero, oltre sette millenni fa, a causa della rottura della diga naturale costituita dallo stretto del Bosforo.\nL'epopea babilonese di Gilgamesh racconta le avventure di Utanapishtim (in realt\u00e0 una traduzione di \u00abZiusudra\u00bb in accadico), originario di Shuruppak. Ellil (equivalente di Enlil), signore degli dei, vuole distruggere l'umanit\u00e0 con un diluvio. Il dio Ea (equivalente di Enki) consiglia ad Uta-Napishtim di distruggere la sua casa di canne e di utilizzarne il materiale per costruire un'arca, che deve caricare con oro, argento, e la semenza di tutte le creature viventi e anche di tutti i suoi artigiani. Dopo una tempesta durata sette giorni ed altri dodici giorni passati alla deriva sulle acque, l'imbarcazione si arena sul monte Nizir, che \u00e8 presumibilmente la montagna conosciuta oggi come Pir Omar Gudrun (2743 m. d'altitudine), vicino alla citt\u00e0 di Sulaymaniyah nel Kurdistan iracheno. Il nome pu\u00f2 significare \"Monte della salvezza\". Dopo altri sette giorni Uta-Napishtim manda fuori una colomba, che ritorna, poi una rondine, che torna indietro anch'essa. Il corvo, alla fine, non ritorna. Allora Uta-Napishtim fa sacrifici agli dei a gruppi di sette. Quelli sentono il profumo del grasso arrosto e affluiscono \"come le mosche\". Ellil \u00e8 infuriato che gli umani siano sopravvissuti, ma Ea lo rimprovera: \"Come hai potuto mandare un diluvio in questo modo, senza riflettere? Lascia che il peccato riposi sul peccatore, e il misfatto sul malfattore. Fermati, non lasciare che accada ed abbi piet\u00e0 [che gli uomini non periscano]\". Uta-Napishtim e sua moglie ricevono allora il dono dell'immortalit\u00e0, e se ne vanno ad abitare \"lontano, alla foce dei fiumi\".\nNel III secolo a.C. Berosso, gran sacerdote del tempio di Marduk a Babilonia, redasse in greco una storia della Mesopotamia (\"Babyloniaka\") per Antioco I, che regn\u00f2 dal 323 a.C. al 261 a.C. L'opera \u00e8 andata perduta, ma lo storico cristiano Eusebio di Cesarea, all'inizio del IV secolo, ne trasse la leggenda di Xisuthrus, una versione greca di Ziusudra ampiamente simile al testo originale. Eusebio riteneva che l'imbarcazione fosse ancora visibile \"sui monti \"corcirii\" [sic] d'Armenia; e la gente gratta il bitume con il quale essa era stata rivestita all'esterno per utilizzarlo come antidoto o amuleto.\"\nAntico Egitto.\nRa, il dio solare degli Egizi, mand\u00f2 la dea leonessa Sekhmet a punire l'umanit\u00e0 per il suo eccessivo inorgoglimento. Per evitare che la feroce divinit\u00e0 completasse lo sterminio, Ra sommerse la Terra di birra mista a ocra rossa: Sekhmet, scambiandola per sangue, se ne ubriac\u00f2 e mise fine al massacro.\nBibbia.\nIl protagonista del racconto biblico, che occupa il settimo e l'ottavo capitolo della Genesi, \u00e8 No\u00e8. Incaricato da Dio di costruire un'arca per raccogliere tutti gli animali terrestri, all'inizio della catastrofe si rifugia all'interno dell'imbarcazione con la moglie, i figli e le loro mogli. Per quaranta giorni e quaranta notti la tempesta ricopre la superficie terrestre, fin sopra a tutte le montagne pi\u00f9 alte; dopo quaranta giorni Dio fa cessare vento e pioggia e le acque cominciano a ritirarsi dopo centocinquanta giorni. L'arca - sempre secondo il racconto biblico - si arena sul monte Ararat. No\u00e8 decide quindi di lasciare andare un corvo per capire se le acque si sono abbassate completamente. L'uccello per\u00f2 non fa pi\u00f9 ritorno, cos\u00ec decide di impiegare una colomba. La prima volta torna indietro perch\u00e9 non trova una superficie dove posarsi; al secondo tentativo fa ritorno portando un ramo d'ulivo nel becco, a significare che la terra \u00e8 nuovamente visibile; la terza volta la colomba non torna, e Dio ordina a No\u00e8 di scendere dall'arca mentre nel cielo appare uno sfolgorante arcobaleno, segno della nuova alleanza tra Dio e gli uomini.\nSecondo alcuni critici, in merito al succedersi degli eventi narrati, andrebbe considerato come il racconto biblico sia \"frutto dell'intarsio tra due tradizioni, quella jahvista [J] molto vivace e quella Sacerdotale [P] pi\u00f9 rigorosa ma anche pi\u00f9 fredda. Questo innesto \u00e8 venato qua e l\u00e0 da incongruenze\"; ad esempio, come evidenziano gli esegeti dell'interconfessionale Bibbia TOB, \"secondo la narrazione \u00absacerdotale\u00bb, il Diluvio dur\u00f2 un anno e dieci giorni (un intero anno secondo la versione greca); secondo quella \u00abjahvista\u00bb, sarebbe invece durato solo quaranta giorni, preceduto da una settimana e seguito da altre tre\"; inoltre, \"per P le acque sopra e sotto la terra, rinchiuse l\u00e0 all'inizio (1,6-10), fecero irruzione sulla terra (7,11), mentre in J le acque del diluvio furono le piogge ininterrotte per 40 giorni e notti (7,12)\"; anche in merito al numero degli animali portati sull'arca vi sono due versioni contrastanti in quanto \"per P, tutta la creazione \u00e8 buona (Gen, 1) e le distinzioni tra puro e impuro saranno date solo al Sinai. Quindi No\u00e8 prende due di ogni animale \u00absecondo la sua specie\u00bb [...] mentre in J No\u00e8 prende sette paia di animali puri e due animali impuri\".\nTradizione ebraica midrashica.\nPrecedentemente al diluvio universale, un terzo dell'umanit\u00e0 perse la vita in un'altra alluvione.\nUna delle cause principali della punizione fu il peccato di molti animali accoppiatisi tra loro anche se di specie differente a cui si riferisce il versetto: \"...e la Terra era corrotta\". Infatti, imitando i peccatori, anche il cane peccava unendosi con i lupo ed il gallo con l'anatra; un altro grave peccato fu la perdita sulla terra del seme maschile. I peccati furono l'idolatria, l'omicidio, l'immoralit\u00e0 ed infine il furto, infatti anche i giudici erano corrotti, non rispettando le leggi e i tribunali (\"Bereshit Rabbah\").Tra gli animali rimasti vivi non vi furono animali ibridi, inoltre i pesci non vennero puniti perch\u00e9 rimasti \"innocenti\".\nLonganime, Dio attese molto la Teshuvah di quella generazione, prima di punire con il Diluvio, persino concedendo dei giorni di grande bellezza perch\u00e9 rinsavissero e si pentissero ma questo non avvenne: furono soprattutto nel periodo di lutto per la morte di Matusalemme a cui Dio volle dare onore e per cui attese ancora.Inoltre, prima di esso, tutte le montagne erano ricoperte di alberi e vegetazione.\nLe acque sgorgarono anche dalle riserve sotterranee e, mischiatesi persino al Ghehinnom, esse sciolsero la carne dei peccatori per l'enorme calore delle stesse e bruciarono anche le loro ossa; inizialmente essi cercarono di impedire che l'acqua fuoriuscisse dalle fonti ponendo i loro figli come ostacolo, essi non si pentirono neanche durante l'ultimo momento in cui stava per manifestarsi la giustizia divina: furono tanto sfacciati ed iniqui da dire a No\u00e8 che l'acqua non sarebbe giunta nemmeno al loro collo e che ne avrebbero fermato la fuoriuscita con i loro talloni.La tradizione spiega che essi non risusciteranno durante l'era messianica nemmeno per ricevere la punizione della vergogna.\nDio mantenne tre fonti d'acqua calda zampillante come ricordo: una \u00e8 in Tiberiade (\"Bereshit Rabbah 33, 4; Matanot Kehun\u00e0\").\nLe fonti di quanto sopraccitato sono tratte dal testo \"\"Il Midrash racconta. Libro Bereshit. Parte I\" edito da Mamash.\nIslam.\nIl Corano racconta una storia simile a quella ebraico-cristiana del Diluvio della Genesi. Le maggiori differenze sono che solo No\u00e8 e pochi seguaci laici entrarono nell'arca. Il figlio di No\u00e8 (uno dei quattro) e sua moglie rifiutarono di entrare nell'arca pensando di poter affrontare il Diluvio da soli. L'arca coranica si pos\u00f2 poi sul monte Judi, tradizionalmente identificato con una montagna vicino Mosul nell'odierno Iraq; il nome pare derivi dal nome locale del popolo curdo del luogo, anche se questo non \u00e8 certo.\nBen diversa invece la storia del crollo della diga di Ma'rib in Yemen e la susseguente inondazione (\"sayl al-\u02bfar\u012bm\"), di cui parla lo stesso Corano, che avrebbe innescato mutamenti profondi nel tessuto antropico dell'Arabia, col mescolamento delle trib\u00f9 arabe settentrionali e meridionali.\nAsia.\nIndia.\nIl racconto del Diluvio \u00e8 presente nel \u015aatapatha Br\u0101hma\u1e47a (I, 8, 1). Manu incontra un pesce mitico nell'acqua che gli era stata portata per lavarsi. Esso gli promette di salvarlo se egli, a sua volta, lo salver\u00e0. Manu conserva il pesce in un vaso, poi lo porta al mare. Si costruisce un battello e, nell'anno predetto dal pesce, avviene il diluvio. Il pesce nuota verso il battello di Manu e aggancia il suo corno all'imbarcazione conducendola fino alla montagna del nord. Manu \u00e8 l'unico essere umano sopravvissuto. Pratica l'ascesi e compie un sacrificio dal quale, dopo un anno, nasce una femmina e da lei \"egli procre\u00f2 questa posterit\u00e0, che \u00e8 la posterit\u00e0 di Manu\"\" (op. cit.).\nNella versione riportata nel Bh\u0101gavata Pur\u0101\u1e47a (VIII, 24, 7 e segg.) il Diluvio sopraggiunge durante il sonno di Brahm\u0101. Anche qui la rivelazione degli eventi spetta ad un pesce che poi diventer\u00e0 lungo un milione di miglia. Per miracolo l'arca della salvezza \u00e8 concessa al re e al capo dei sacerdoti.\nIl pesce mitico \u00e8 un avat\u0101ra di Vi\u1e63\u1e47u.\nIsole Andamane.\nNelle leggende delle trib\u00f9 aborigene che abitarono le Isole Andamane, le persone divennero remissive ai comandi dati loro. Puluga, il dio creatore, cess\u00f2 di far visita a loro e senza avvertimenti mand\u00f2 una devastante inondazione. Solo quattro persone sopravvissero: due uomini, Loralola e Poilola, e due donne, Kalola e Rimalola, che ebbero la fortuna di trovarsi su canoe. Quando scesero a terra scoprirono di aver perso il fuoco, e tutti gli esseri viventi erano morti. Puluga allora ricre\u00f2 gli animali e le piante, ma non diede loro ulteriori istruzioni, e non restitu\u00ec loro il fuoco.\nCina.\nEsistono molte fonti di leggendarie alluvioni nell'antica letteratura cinese. Alcune appaiono come un diluvio mondiale, ma molte versioni vengono riportate come inondazioni locali. Un certo numero di esse ha come tema l'alluvione causata da d\u00e8i ostili; altre sono basate su eventi storici.\nLe antiche civilt\u00e0 cinesi concentrate attorno al Fiume Giallo, vicino alla odierna Xian, credevano che le alluvioni del fiume fossero causate da draghi (rappresentanti d\u00e8i) che vivevano nel fiume, quando si arrabbiavano per gli errori commessi dagli uomini.\nIndonesia.\nNelle tradizioni del popolo Batak, stanziato nell'odierna Sumatra, la Terra poggiava su un enorme serpente chiamato N\u0101ga-Padoha, che un giorno, stanco del pesante fardello, scaric\u00f2 la Terra in mare. Il dio Batara-Guru sostitu\u00ec il serpente con una montagna per salvare la propria figlia, che divenne la capostipite della razza umana. La Terra successivamente venne rimessa sulla testa del serpente.\nIndocina.\nSecondo la leggenda di Khun Borom, fondatore delle stirpi tai, le trasgressioni degli esseri umani furono punite dal Re degli Spiriti Celesti Phya Theng con una devastante alluvione. I sopravvissuti raggiunsero il Cielo a bordo di un'imbarcazione galleggiante e ottennero il perdono da Phya Theng. Tornati sulla terra si moltiplicarono generando il caos e Phya Theng invi\u00f2 il figlio Khun Borom a civilizzarli.\nSi venne a creare una razza superiore che si suddivise in diversi gruppi etnici, tra cui i principali furono i siamesi nell'odierna Thailandia Centrale, i laotiani nel Laos e nella Thailandia del Nordest, i lanna nella Thailandia del Nord, gli shan in Birmania e i dai nel sud della provincia cinese dello Yunnan e nel Vietnam del Nord.\nMalesia.\nMito del Jakun.\nSecondo gli antichi abitanti della regione del Jakun, la Terra era solo una sottile crosta su un abisso d'acqua. Il dio Pirman spezz\u00f2 la crosta, inondando e distruggendo il mondo. In precedenza, Pirman aveva creato un uomo e una donna e li aveva messi in salvo su un'imbarcazione coperta di legno di pulai. Quando la nave finalmente si ferm\u00f2, la coppia si ritrov\u00f2 su una terra smisurata. Il sole non era ancora stato creato e quando si fece la luce, videro sette arbusti di rododendro e sette ciuffi d'erba sambau. La donna concep\u00ec un maschio che nacque dal polpaccio destro e una femmina da quello sinistro, dai quali sarebbe discesa tutta l'umanit\u00e0.\nMito del Kelantan.\nPer celebrare una circoncisione venne organizzata una festa durante la quale si svolsero dei combattimenti tra animali. Mentre si effettuava l'ultimo scontro, tra cani e gatti, una grande inondazione arriv\u00f2 dalle montagne, da cui si salvarono solo alcuni servitori che erano stati mandati sulle colline a raccogliere legna da ardere. Subito dopo il sole, la luna, e le stelle si estinsero. Quando la luce torn\u00f2, non esisteva pi\u00f9 la terra, e tutte le dimore degli uomini erano state distrutte.\nMito dei Temuan.\nSecondo la leggenda dei Temuan, i peccati degli abitanti di una delle diciotto trib\u00f9 Orang Asli della penisola malese, fecero arrabbiare gli d\u00e8i e gli antenati, che li punirono con un'alluvione, il \"celau\" (tempesta della punizione). Solo due persone della trib\u00f9 Temuan, Mamak e Inak Bungsuk, sopravvissero al diluvio scalando un albero sulla \"Gunung Raja\" (Montagna Reale), che divenne il luogo di nascita e la casa ancestrale della trib\u00f9 Temuan.\nOceania.\nAustralia.\nSecondo alcuni aborigeni australiani, durante l'era dei sogni una gigantesca rana bevve tutta l'acqua del mondo dando inizio a una grande siccit\u00e0. L'unica maniera per far terminare la siccit\u00e0 era quella di farla ridere. Dopo che ci avevano provato tutti gli animali australiani, ci riusc\u00ec un'anguilla. La rana si svegli\u00f2, cominci\u00f2 a tremare, la sua faccia si rilass\u00f2, e alla fine scoppi\u00f2 in una risata che risuon\u00f2 come un tuono. L'acqua eruppe dalla sua bocca in un'enorme inondazione che riemp\u00ec tutti i fiumi e ricopr\u00ec la Terra. Solo le montagne pi\u00f9 alte erano visibili, come isole in mezzo al mare. Molti uomini e animali annegarono. I pellicani all'epoca erano completamente neri, mutarono il colore usando argilla bianca e passarono da isola in isola in una grande canoa, a salvare altri animali neri. Da quei tempi, il pellicano \u00e8 bianco e nero in ricordo della grande alluvione.\nNuova Zelanda.\nSecondo la tradizione dei Ngati Porou, una trib\u00f9 m\u0101ori della costa est della Nuova Zelanda, Ruatapu si arrabbi\u00f2 quando il padre Uenuku elev\u00f2 il fratello minore Kahutia-te-rangi a un rango pi\u00f9 alto del suo. Ruatapu invit\u00f2 Kahutia-te-rangi e un grande numero di giovani di alto rango nella sua canoa e li port\u00f2 in mare dove li anneg\u00f2. Egli chiam\u00f2 gli d\u00e8i del mare e li invi\u00f2 a distruggere la Terra con un'inondazione. Mentre lottava per non annegare, Kahutia-te-rangi invoc\u00f2 delle megattere (\"paikea\" in Maori) per portarlo in salvo. Fu l'unico sopravvissuto del diluvio e prese il nome Paikea.\nPolinesia.\nDiverse storie di alluvioni e diluvi si sono tramandate nella tradizione orale dei polinesiani, anche se nessuno di essi raggiunge le proporzioni del Diluvio biblico.\nGli abitanti di Ra'iatea narrano che i due amici Te-aho-aroa e Ro'o stavano pescando e accidentalmente svegliarono il Dio dell'oceano Ruahatu con i loro ami da pesca. Arrabbiato, il Dio disse loro che avrebbe fatto scomparire Ra'iatea sotto il mare. Te-aho-aroa e Ro'o chiesero perdono, e Ruahatu li avvert\u00ec che l'unico modo per salvarsi era quello di portare le loro famiglie sull'isolotto di Toamarama. Questi cos\u00ec fecero, e durante la notte l'isola scivol\u00f2 sotto l'oceano e riaffior\u00f2 il mattino successivo. Nessuno sopravvisse ad eccezione delle due famiglie, che eressero sacri \"marae\" (templi) dedicati al Dio Ruahatu.\nUna leggenda simile \u00e8 presente a Tahiti, secondo cui l'intera isola affond\u00f2 nell'oceano ad eccezione del monte Pitohiti, dove una coppia di esseri umani riusc\u00ec a fuggire con i propri animali e a sopravvivere.\nNelle Hawaii, Nu'u e Lili-noe sopravvissero ad un'inondazione rifugiandosi sulla cima del Mauna Kea. Nu'u fece sacrifici alla luna, alla quale aveva erroneamente attribuito la sua salvezza. Kane, il Dio creatore, discese sulla Terra su un arcobaleno, spieg\u00f2 a Nu'u il suo errore, e accett\u00f2 il suo sacrificio.\nNelle Isole Marchesi, il dio della guerra Tu si rattrist\u00f2 per i rimproveri ricevuti dalla sorella Hii-hia. Le sue lacrime passarono attraverso il cielo fino al mondo di sotto e crearono un torrente di pioggia che port\u00f2 via tutto sul suo cammino. Solo sei persone sopravvissero.\nAmerica.\nMi'kmaq.\nNella mitologia Mi'kmaq, il male e la cattiveria tra gli uomini crebbero al punto che essi cominciarono a uccidersi tra di loro. Questo caus\u00f2 un grande dispiacere al \"dio-creatore-sole\", che pianse lacrime che divennero pioggia, sufficienti a creare un Diluvio. Le persone tentarono di salvarsi salendo su canoe di corteccia, ma solo un uomo vecchio e una donna sopravvissero e popolarono la Terra.\nHawaii.\nSecondo la mitologia hawaiana gli d\u00e8i fecero venire un grande diluvio e solo Nu'u si salv\u00f2 costruendo una grande nave dove furono ospitati tutti gli animali.\nCaddo.\nNella mitologia Caddo, quattro mostri crebbero in altezza e potenza fino a che non raggiunsero il cielo. A quel tempo, un uomo ud\u00ec una voce che gli ordin\u00f2 di piantare una canna vuota. Egli cos\u00ec fece, e la canna crebbe alta molto in fretta. L'uomo entr\u00f2 nella pianta con sua moglie e una coppia di tutti gli animali buoni. Le acque si alzarono, e coprirono tutto tranne la cima della canna e le teste dei mostri. Una tartaruga quindi uccise i mostri, le acque si placarono e i venti asciugarono la Terra.\nHopi.\nNella mitologia Hopi, le persone disobbedirono molte volte al loro creatore Sotuknang. Egli distrusse il mondo la prima volta col fuoco, poi col gelo, e lo ricre\u00f2 entrambe le volte per le persone che ancora seguivano le sue leggi, che sopravvissero nascondendosi sottoterra. Quando le persone divennero corrotte e bellicose per la terza volta, Sotuknang li port\u00f2 dalla Donna Ragno, ed ella tagli\u00f2 canne giganti e ripar\u00f2 le persone nelle cavit\u00e0 dei gambi. Sotuknang quindi caus\u00f2 una grande inondazione, e le persone galleggiarono sulle acque nelle loro canne. Le canne quindi si posarono su un piccolo pezzo di terra, e le persone emersero, con tanto cibo quanto ne avevano all'inizio. Le persone viaggiarono con le loro canoe, guidati dalla loro saggezza interiore (che si dice deriv\u00f2 da Sotuknang). Viaggiarono verso nord-est, passando per isole sempre pi\u00f9 grandi, fino a che non raggiunsero il Quarto Mondo. Quando raggiunsero il Quarto Mondo, le isole si inabissarono nell'oceano.\nAzteca.\nNel manoscritto azteco chiamato Codice Borgia (Codice Vaticano), si racconta della storia del mondo diviso in et\u00e0, l'ultima termin\u00f2 con un grande Diluvio per mano della dea Chalchitlicue.\nInca.\nNella mitologia inca, Viracocha distrusse i giganti con una grande inondazione, da cui si salvarono soltanto due persone, all'interno di caverne sigillate, che poi ripopolarono la Terra.\nMaya.\nNella mitologia del popolo maya-quich\u00e9 (e nel Popol Vuh) si parla di un Gran Diluvio di pioggia nera, inviato dal dio Haracan per distruggere gli uomini di legno.\nMapuche.\nNella mitologia Mapuche, la leggenda di Trenten Vilu e Caicai Vilu racconta che una battaglia tra due mitici serpenti provoc\u00f2 una grande inondazione; e successivamente cre\u00f2 il mondo Mapuche cos\u00ec come lo conosciamo.\nMuisca.\nNella mitologia Muisca, il dio Chibchac\u00fan caus\u00f2 l'inondazione dell'altopiano di Bogot\u00e1. Il dio superiore Bochica ritorn\u00f2 dal suo esilio volontario, cavalcando un arcobaleno, e asciug\u00f2 la pianura aprendo la cascata del Tequendama con un colpo del suo bastone sulle rocce. Quindi pun\u00ec Chibchac\u00fan obbligandolo a portare la terra sulle sue spalle. Ogni volta che si scrolla le spalle causa un terremoto.\nNell'arte.\nIl diluvio universale, data la sua grandissima capacit\u00e0 narrativa e simbolica, ha sempre ispirato numerosi artisti nel comporre diverse delle loro opere pi\u00f9 significative.\nCinema"}
{"id": "1372809", "revid": "1522738", "url": "https://it.wikipedia.org/wiki?curid=1372809", "title": "Zhentarim", "text": "Zhentarim, conosciuta anche come Rete Nera, \u00e8 una societ\u00e0 segreta malvagia dell'ambientazione \"Forgotten Realms\" per il gioco di ruolo fantasy \"Dungeons &amp; Dragons\".\nLo scopo principale dell'organizzazione \u00e8 dominare nel Faer\u00fbn le terre che vanno dal Mare della Luna alla Costa della Spada settentrionale. Originariamente una societ\u00e0 segreta, gli Zhentarim operano in prevalenza in una vasta zona il cui centro \u00e8 Zhentil Keep, la loro pi\u00f9 grande base delle operazioni, una piccola citt\u00e0 indipendente sulle coste ad ovest del Mare della Luna considerato uno dei luoghi con il pi\u00f9 alto tasso di malvagit\u00e0 dei Reami, paradiso di gilde malavitose, religioni oscure e pratiche illecite. Questo modo di vivere, alla base della societ\u00e0 della citt\u00e0, tenta di espandersi nei territori adiacenti quali le Dragonspine Mountains, Yulash, Voonlar e le vicine Valli. La citt\u00e0 di Zhentil Keep con la sua armata (conosciuta con il nome, ormai in disuso, di Zhentilar) ha in precedenza distrutto Teshendale e successivamente \u00e8 arrivata vicina a distruggere anche Daggerdale. Anche Shadowdale \u00e8 stata per molto tempo sotto il controllo di agenti provenienti dalla citt\u00e0. Oltre ad essere la forza dominante della citt\u00e0 di Zhentil Keep, gli Zhentarim controllano la Cittadella del Corvo e Darkhold, due importanti fortezze. \nCol passare degli anni, l'organizzazione si \u00e8 separata maggiormente dalle politiche della citt\u00e0, diventando di fatto una fazione a s\u00e9 stante in contrapposizione ai Keeper (l'insieme delle organizzazioni che perpetuano la politica aggressiva della citt\u00e0 e che formano la cosiddetta Reta Nera). Gli avventurieri che si rivolgono all'una o a l'altra devono fare attenzione, perch\u00e9 le due entit\u00e0 sono ora ben distinte.\nMembri.\nIl capo degli Zhentarim \u00e8 Fzoul Chembryl, un Eletto di Bane.\nI membri degli Zhentarim sono essenzialmente chierici malvagi, maghi e creature non umane che controllano ogni rotta commerciale di rilievo che attraversa la Costa della Spada (che comprende citt\u00e0 quali Baldur's Gate e Waterdeep), il territorio del Cormyr e il deserto dell'Anauroch. "}
{"id": "1372811", "revid": "400694", "url": "https://it.wikipedia.org/wiki?curid=1372811", "title": "Masquerade", "text": ""}
{"id": "1372815", "revid": "123308960", "url": "https://it.wikipedia.org/wiki?curid=1372815", "title": "Chiesa della Santissima Annunziata (Messina)", "text": "La chiesa della Santissima Annunziata \u00e8 stata una chiesa della citt\u00e0 di Messina. Costruita nel 1607, fu abbellita nel 1660 da Guarino Guarini. Venne distrutta, in parte, dal sisma del 1783. Restaurata ed aperta al culto, nel 1796, fu distrutta, insieme all'adiacente collegio dei Teatini dal terremoto del 1908. Occupava l\u2019attuale area della Chiesa di Sant\u2019Antonio Abate sul Corso Cavour.\nStoria.\nI Teatini giungono a Messina nel 1607. I seguaci di Gaetano da Thiene sono accolti presso le dipendenze della chiesa della Santissima Annunziata dei Catalani o di \u00abCastellammare\u00bb, in seguito presso la contrada dell'Uccellatore. Trasferiti nelle case del nobile Anton Cesare Aquilone, grazie ai lasciti di Giovanna Cibo-Tomasello e La Rocca, contessa di Naso, e dall'appoggio dell'arcivescovo Simone Carafa edificarono tempio e casa.\nL'intervento guariniamo potrebbe essere stato limitato alla sola facciata, e forse alla cupola, come completamento di un corpo di fabbrica sostanzialmente gi\u00e0 costruito a una navata, a imitazione della chiesa madre dell'ordine: Sant'Andrea della Valle a Roma.\nLa facciata fu progettata da Guarini intorno al 1660, durante il suo soggiorno a Messina le cui date sono incerte. L'architetto non fece in tempo a seguire completamente la costruzione. La chiesa, infatti, faceva parte di un pi\u00f9 vasto complesso che comprendeva il Collegio dei Teatini, progettato anch'esso da Guarini, ma costruito per\u00f2 successivamente alla sua partenza da Messina.\nCon questa facciata Guarini introdusse, di fatto, il barocco a Messina ed in Sicilia tra molte perplessit\u00e0 dei contemporanei.\nEpoca contemporanea.\nIl terremoto di Messina arreca notevoli danni alle strutture. L'intero aggregato teatino \u00e8 demolito. Sull'area del primitivo tempio \u00e8 stata edificata la chiesa di Sant'Antonio Abate.\nProfilo architettonico.\nLa chiesa aveva una facciata concava ed un curioso campanile arretrato tra la facciata e la navata. Il progetto di Guarini dovette tener conto del corpo preesistente da completare e del diverso orientamento dello spazio esterno, per cui la facciata presentava un'insolita rotazione, risolta con l'introduzione di un campanile in posizione asimmetrica.\nL'alta facciata a tre ordini sovrapposti decrescenti, presenta una sagoma piramidale e una superficie concavo-convessa di derivazione borrominiana modulata secondo una geometria complessa che non corrisponde ai canoni classicisti.\nLa facciata far\u00e0 da modello, dopo diversi decenni, a molte chiese siciliane del XVIII secolo.\nL'interno a pianta circolare era caratterizzato da una spericolata cupola che potrebbe essere un anticipo di quelle poi realizzate a Torino.\nMentre nell'ambiente artistico siciliano del periodo era ampiamente diffusa la decorazione ad intarsio marmoreo con violenti effetti cromatici, il luminoso interno della Santissima Annunziata presentava pareti decorate da bianchi fregi di stucco secondo uno stile nuovo per Messina, che non mancher\u00e0 di influenzare gli sviluppi del barocco siciliano.\nInterno.\nAbside.\nGli affreschi delle volte di Filippo Tancredi furono eseguiti nel 1709. Nell'ambiente sono documentate numerose tele ed altri affreschi di artisti locali tra cui Giuseppe Paladino, Andrea Suppa e Giovanni Quagliata.\nL'altare maggiore nel presbiterio costituiva un superbo apparato in marmi mischi. Nella sopraelevazione era collocato il dipinto raffigurante l\"'Assunzione della Vergine Maria\", opera di Andrea Suppa, il dipinto raffigurante il \"Transito di San Giuseppe\" opera di Andrea Quagliata. I quadri a ornamento del coro nella zona absidale raffiguranti episodi della vita della Vergine: \"Nascita\", \"Presentazione\", \"Purificazione\", \"Assunzione\" erano opere di Giovanni Quagliata.\nCompletavano la rassegna il \"Transito della Vergine\", dipinto su tela, opera di Giovanni van Houbraken. La \"Visitazione\", opera di Giuseppe Paladino.\nNavata.\n\"Sepolcro\", manufatto marmoreo, monumento funebre di Simone Carafa \u2020 1676, arcivescovo di Messina, opera di Innocenzo Mangani.\n\"Sepolcro\", manufatto marmoreo, monumento funebre di Giovanna Cibo e La Rocca \u2020 1639, contessa di Naso, patrocinatrice del tempio e della Casa Teatina.\nCollegio dei Teatini.\nCollegio dei Chierici regolari Teatini e \"Prima Casa\" dell'Ordine.\nGli ambienti del chiostro ospitavano le congregazioni sotto il titolo della \u00abNascita della Vergine Santissima\u00bb, di \u00abSan Giacomo Apostolo\u00bb e quella dei \u00abNobili\u00bb.\nCongregazione della Nascita della Vergine Santissima.\nLa Congregazione della Nascita della Vergine Santissima era costituita da mercanti. L'Oratorio era abbellito con affreschi di Giovanni Fulco, dipinti dello stesso autore e di Giovanni Tuccari\nCongregazione di San Giacomo Apostolo.\nL'Oratorio della Congregazione di San Giacomo Apostolo era abbellito con dipinti raffiguranti la \"Presentazione al tempio\", opera di Alonso Rodriguez; \"San Giacomo\", dipinto collocato sull'altare maggiore, opera attribuita a Giovanni Quagliata.\nCongregazione dei Nobili.\nOratorio della Nativit\u00e0 dei Forensi."}
{"id": "1372819", "revid": "41851", "url": "https://it.wikipedia.org/wiki?curid=1372819", "title": "Parco nazionale di Kahuzi-Biega", "text": "Il parco nazionale di Kahuzi-Biega \u00e8 un'area naturale protetta che si trova nella parte orientale della Repubblica Democratica del Congo, 50\u00a0km ad ovest di Bukavu nella provincia del Kivu Sud, vicino alla sponda occidentale del Lago Kivu e al confine ruandese.\nFondato nel 1970 dal fotografo e naturalista belga Adrien Deschryver, prende il nome dai due vulcani estinti presenti nell'area del parco: il Kahuzi (3\u00a0308\u00a0m s.l.m.) ed il Bi\u00e9ga (2\u00a0790\u00a0m s.l.m.). Il Kahuzi rappresenta la cima pi\u00f9 alta di questa parte della regione del Kivu.\nIl parco \u00e8 uno degli ultimi rifugi del gorilla di pianura orientale, una specie iscritta nella lista rossa IUCN. \nDal 1980 il parco \u00e8 inoltre incluso tra i patrimoni dell'umanit\u00e0 dell'UNESCO.\nGeografia.\nIl parco si trova ad ovest della citt\u00e0 di Bukavu, capoluogo della provincia di Kivu Sud. I 6000 km\u00b2 del parco comprendono nella parte orientale un'area montuosa e collinare di circa 600 km\u00b2 costituita dalle pendici dei Monti Mitumba, parte del Rift Albertino la gran parte del territorio (5400 km\u00b2) \u00e8 costituita da pianure ricoperte da una fitta foresta pluviale tropicale. \nL'area pianeggiante si estende da Bukavo fino a Kisangani ed \u00e8 attraversata da due fiumi, il Luka e il Lugulu entrambi affluenti del fiume Lualaba. \nBiodiversit\u00e0.\nIl parco ospita 136 specie di mammiferi fra i quali spiccano i nove nuclei famigliari di gorilla di pianura orientale per un totale, al 2011 di 181 esemplari.\nTra le altre specie incluse nella lista rossa IUCN vi sono gli scimpanz\u00e9 della sottospecie \"Pan troglodytes schweinfurthii\", il \"Dendromus kahuziensis\" un roditore diffuso solo in un'area ristretta della RD del Congo, gli elefanti della foresta e il ferro di cavallo di Maclaud, una specie di pipistrello.\nVi sono inoltre 336 specie di uccelli, 69 specie di rettili, 44 di anfibi, 1178 piante endemiche."}
{"id": "1372821", "revid": "599013", "url": "https://it.wikipedia.org/wiki?curid=1372821", "title": "Carmelo Bossi", "text": "Fu medaglia d'argento alle Olimpiadi di Roma del 1960, campione d'europa dei pesi welter (1967-1968) e campione del Mondo dei pesi medi junior (1970-1971).\nBiografia.\nCarriera da dilettante.\nBossi \u00e8 stato campione italiano dilettante nei pesi welter nel 1958, a Terni e l'anno successivo fu medaglia d'argento ai Campionati europei di Lucerna, sempre nella medesima categoria. \nTuttavia, in vista dei Giochi olimpici di Roma, nel 1960, il tecnico della Nazionale italiana, Natalino Rea, scelse di far combattere nei pesi welter il Campione europeo dei superwelter, Nino Benvenuti e impose a Bossi di partecipare a un torneo eliminatorio quadrangolare per l'individuazione del rappresentante italiano nella categoria superiore. \nDopo aver sconfitto, uno dopo l'altro Sandro Mazzinghi, Giuseppe Galmozzi e Remo Golfarini, il milanese fu costretto ad affrontare anche Tommaso Truppi, sceso appositamente dalla categoria dei pesi medi. Bossi lo mise KO e cos\u00ec pot\u00e9 entrare a far parte della squadra olimpica.\nAlle Olimpiadi, conquist\u00f2 la medaglia d'argento, dopo aver superato il rhodesiano Brian Van Niekerk, l'uruguayano Pedro Votta, il francese di colore Souleymane Diallo e il britannico William Fisher, tutti con verdetto ai punti. Perse solamente in finale contro lo statunitense Wilbert McClure, a un passo dalla medaglia d'oro, con due giudici su cinque che si erano espressi per il pari. \nIl 26 settembre 1960 fu insignito dell'onorificenza di Cavaliere della Repubblica.\nCarriera da professionista.\nPass\u00f2 professionista nel 1961, nella scuderia di Steve Klaus. Il 5 ottobre 1965, a Napoli, conquist\u00f2 il titolo italiano dei pesi welter, battendo il laziale Domenico Tiberia, ai punti in dodici riprese. Sempre ai punti, batt\u00e9 il rivale nella successiva rivincita, l'8 gennaio 1967 ad Aprilia. Nello stesso anno, il 17 maggio, a Sanremo, conquist\u00f2 il titolo europeo della stessa categoria, battendo il francese Jean Josselin, con verdetto ai punti.\nFece poi una puntata in Sudafrica per incontrare due volte il campione locale Willie Ludick, all'Ellis Park Stadium, di Johannesburg, perdendo in entrambi i casi ai punti in quindici riprese.\nDifese il titolo europeo contro il britannico Johnny Cooke, a Sanremo il 16 agosto 1967, sconfiggendolo per KO tecnico alla dodicesima ripresa. Concesse la rivincita a Jean Josselin, a Roma, il 3 maggio 1968, ottenendo una nuova vittoria ai punti, pur in difficolt\u00e0 a rientrare nei limiti di peso. \nIl 14 agosto 1968, a Roma, prese sottogamba l'incontro con il modesto olandese delle Antille Edwin \"Fighting\" Mack. Reduce da una cura di antibiotici conseguita all'estrazione di un dente infetto, Bossi prefer\u00ec non chiedere il rinvio del match. Combatt\u00e9 debilitato e, addirittura, senza paradenti. Perse la cintura europea per KO tecnico alla decima frazione. Al 9\u00ba round fu centrato alla mascella da un violento gancio destro dello sfidante. Accus\u00f2 il colpo ma riusc\u00ec a terminare in piedi la ripresa. Durante l'intervallo decise di abbandonare il match per correre all'ospedale dove gli riscontrarono la mascella fratturata in tre parti.\nIl 31 ottobre 1969, Bossi incontr\u00f2 il campione del mondo dei pesi medi junior Freddie Little, per un incontro non valido per il titolo. Alla seconda ripresa i due avversari si colpirono a vicenda con una testata che non lasci\u00f2 segni evidenti su Little ma che richiese l'intervento medico per Bossi. Constatata l'impossibilit\u00e0 di proseguire da parte del milanese, l'arbitro assegn\u00f2 allo statunitense una discutibile vittoria per ferita.\nBossi combatt\u00e9 ancora per il titolo europeo dei pesi welter contro l'austriaco Johann Orsolics, il 9 aprile 1970, a Vienna, ma con esito sfortunato (sconfitta ai punti di misura).\nGi\u00e0 trentunenne, ebbe una chance per il mondiale dei superwelter, da parte di Freddie Little, visto anche l'esito del loro precedente confronto. Il 9 luglio 1970, allo Stadio Sada di Monza, Bossi comp\u00ec il capolavoro della sua intera carriera, strappando la cintura mondiale allo statunitense. All'11\u00ba round riusc\u00ec ad atterrare l'avversario con un fulmineo destro al mento, anche se l'arbitro non effettu\u00f2 il conteggio optando per una scivolata. Il verdetto di quattro punti in favore del milanese fu forse benevolo ma sanc\u00ec una chiara vittoria. \nBossi difese il titolo mondiale contro lo spagnolo Jos\u00e9 Hern\u00e1ndez, a Madrid, il 29 aprile 1971, restando in carica grazie a un verdetto di parit\u00e0. \nIl 31 ottobre 1971, accett\u00f2 di mettere in palio la cintura mondiale a Tokyo, nella \"tana\" del giapponese Koichi Wajima per una borsa di 36 milioni, la pi\u00f9 alta della carriera. Fu costretto a consegnare ai punti il titolo all'avversario, a seguito di un verdetto deciso per un solo punto dell'arbitro Valan. Questi, nel post-match, si disse convinto di aver attribuito la vittoria a Bossi. Fu il suo ultimo incontro.\nCaratteristiche tecniche.\nMancino, Carmelo Bossi era un vero ragioniere del ring. Dotato di non scarsi mezzi, difettava per\u00f2 di un pizzico di potenza e, forse, il suo temperamento troppo calcolatore, in alcuni casi, lo ha frenato pi\u00f9 del dovuto.\nVita privata.\nSposato con Annamaria Pocaterra, rimase vedovo il 21 agosto 2013. Aveva due figlie, Alessandra e Carla e viveva a Milano. Il fratello Ernesto, anch'egli pugile a discreti livelli, lo segu\u00ec per tutta la sua carriera agonistica.\nMor\u00ec a Milano il 23 marzo 2014 all'et\u00e0 di 74 anni, in seguito a complicazioni polmonari, dopo una lunga malattia."}
{"id": "1372822", "revid": "1573940", "url": "https://it.wikipedia.org/wiki?curid=1372822", "title": "Alligatoridae", "text": "Gli alligatoridi (Alligatoridae ) sono una famiglia di rettili appartenente all'ordine Crocodylia, noti come alligatori e caimani, attualmente rappresentati da varie specie viventi nelle Americhe e una specie presente in Cina. Il nome deriva dallo spagnolo \"el lagarto\" (= la lucertola), attraverso l'inglese \"alligator\".\nCaratteristiche.\nGli alligatori differiscono dai coccodrilli soprattutto per la testa, pi\u00f9 larga e corta, con un muso pi\u00f9 ottuso; in questo gruppo, il quarto grande dente sulla mandibola viene riposto in una fossa formata nella mascella superiore appositamente per accoglierlo. Altre caratteristiche riguardano le zampe, meno palmate che nei coccodrilli, e una particolare intolleranza alla salinit\u00e0: i coccodrilli infatti possono sopportare meglio l'acqua di mare grazie a ghiandole specializzate per il filtraggio del sale.\nEvoluzione.\nGli alligatori si sono evoluti verso la fine del Mesozoico, e alcune forme primitive si rinvengono negli strati del Cretaceo superiore (circa 70 milioni di anni fa) in Europa. In questo continente scomparvero solo nel Pliocene (circa 5 milioni di anni fa). Anche in Nordamerica erano gi\u00e0 diffusi verso la fine del Cretaceo, e diedero vita a una moltitudine di forme di varie dimensioni. Nel corso del Cenozoico gli alligatori raggiunsero il Sudamerica dove si svilupparono in specie giganti (ad esempio \"Purussaurus\" e \"Mourasuchus\"), poi estintesi.\nAlligatori e caimani.\nSolo due specie di alligatori propriamente detti sono presenti tuttora: l'alligatore americano (\"Alligator mississippiensis\"), presente nel Sud-Est degli Stati Uniti e lungo circa 4 metri, e il piccolo alligatore cinese (\"Alligator sinensis\"), caratteristico del fiume Yangtze in Cina.\nIn America centrale e meridionale, la famiglia degli alligatori \u00e8 rappresentata dai caimani, che differiscono dagli alligatori propriamente detti per l'assenza di un setto nasale osseo; l'armatura ventrale, inoltre, \u00e8 composta da scudi ossei che si sovrappongono, ognuno dei quali \u00e8 formato da due parti unite da una sutura. Si riconoscono tre generi di caimani: \"Caiman\", \"Paleosuchus\" e \"Melanosuchus\"; alcuni studiosi, per\u00f2, radunano tutte le specie nel solo genere \"Caiman\". Il caimano dagli occhiali (\"Caiman crocodilus\") ha la distribuzione pi\u00f9 ampia, dal Messico meridionale alla parte settentrionale dell'Argentina, e supera di poco i due metri di lunghezza. Il caimano pi\u00f9 grande, il raro caimano nero (\"Melanosuchus niger\"), tocca i sei metri di lunghezza. Questo animale, insieme con l'alligatore americano, \u00e8 l'unico ad essere un effettivo pericolo per l'uomo.\nNonostante i caimani non siano stati studiati approfonditamente, si \u00e8 scoperto che i loro cicli riproduttivi sono collegati ai cicli delle piogge e dei livelli dei fiumi; questo per accrescere le possibilit\u00e0 di sopravvivenza della propria prole. Ricerche ed esperimenti sulle uova di alligatore sembrano invece confermare la teoria per cui la determinazione del sesso nei rettili dipenderebbe dalla temperatura di incubazione delle uova, anche se il meccanismo non \u00e8 ancora chiaro.\nAspetti culturali.\n\"El hombre caiman\" (L'uomo caimano) \u00e8 una leggenda diffusa nella costa settentrionale della Colombia.\nUna leggenda urbana narra che nelle fogne di molte citt\u00e0, come New York vivono alligatori adulti. Secondo una versione della storia, la gente comprerebbe piccoli alligatori dopo aver visitato la Florida o altri posti dove vivono questi animali, e se ne sbarazzerebbe attraverso lo scarico del wc quando gli alligatori iniziano a crescere troppo. Ma, in realt\u00e0, gli alligatori non potrebbero sopravvivere anche solo per l'assenza dei raggi UV del sole. Piccoli alligatori e caimani, in ogni caso, sono stati rinvenuti nei laghi del nord degli Stati Uniti. Questo tipo di leggende ha ispirato film come \"Alligator\" e \"Lake Placid\".\nNel 1962 Hanna e Barbera realizzarono una serie di cartoni animati il cui protagonista era un alligatore pasticcione ma di buon carattere, Wally Gator."}
{"id": "1372827", "revid": "228587", "url": "https://it.wikipedia.org/wiki?curid=1372827", "title": "T\u00edr Sogh\u00e1in", "text": "I Soghain erano un popolo dell'antica Irlanda il cui territorio principale era nel Tir Soghain, poi annesso al regno di U\u00ed Maine. Erano ubicati nella parte centrale dell'odierna contea di Galway, a nord delle citt\u00e0 di Athenry, Loughrea e Ballinasloe. "}
{"id": "1372829", "revid": "49022", "url": "https://it.wikipedia.org/wiki?curid=1372829", "title": "U\u00ed Maine", "text": ""}
{"id": "1372831", "revid": "2101849", "url": "https://it.wikipedia.org/wiki?curid=1372831", "title": "M\u00f9 (Italia)", "text": "M\u00f9 (\"M\u00f6\" in dialetto camuno) \u00e8 dal 1927 una frazione del comune di Edolo, in Valle Camonica.\nGeografia fisica.\nTerritorio.\nIl paese di M\u00f9 si trova sopraelevato rispetto l'abitato di Edolo, da cui \u00e8 separato dal fiume Oglio. La parte a valle del paese, presso le sponde del fiume, era un tempo chiamata \"Capo di Ponte di M\u00f9\".\nStoria.\nIl 6 marzo 1206 la famiglia Avogadro riceve dal vescovo di Brescia Giovanni da Palazzo l'investituta della corte di Cemmo, M\u00f9, Pisogne e Gratacasolo.\nLa domenica 15 marzo 1299 Cazoino da Capriolo, camerario del vescovo di Brescia Berardo Maggi, inizia da M\u00f9 la stesura dei beni vescovili in Valle Camonica. Sono comsoli della vicinia di M\u00f9 Giovanni Bonomini e Filippo Caveyate, che giurano secondo la formula consueta fedelt\u00e0 al vescovo, e pagano la decima dovuta. Inoltre promettono di mantener pulito il canale che porta l'acqua al \"pratum de Botta\", di propriet\u00e0 della curia; il prato \"de Auru\" doveva essere irrigato con l'acqua che transitava per il paese di M\u00f9. Inoltre M\u00f9, Sonico ed Edolo dovevano provvedere al servizio di guardia del castello di M\u00f9 con due uomini giornalieri. ()\nIl 14 ottobre 1336 il vescovo di Brescia Jacopo de Atti investe iure feudi dei diritti di decima nei territori di Incudine, Cortenedolo, M\u00f9, Cemmo, Zero, Viviano e Capo di Ponte a Maffeo e Giroldo Botelli di Nadro.\nNel 1371 si firma presso la casa dei Federici di Edolo un accordo tra i pastori di M\u00f9 e quelli di Dalegno che vietavano loro di accedere alle malghe sul monte Avio.\nAlla pace di Breno del 31 dicembre 1397 i rappresentanti della comunit\u00e0 di M\u00f9, Ubertino Bertolini e il notaio Bertolino Ubertini, si schierarono sulla sponda ghibellina.\nNel 1432 Venezia fa smantellare il castello di M\u00f9 dei Federici.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Mu sono:\nLuoghi d'interesse.\nIl 6 ottobre 2018 \u00e8 stata inaugurata la panchina gigante del progetto \"Big bench community\" nei pressi delle rovine del castello. \u00c8 di color rosso, larga quasi 4 metri e offre un panorama unico su Edolo e dintorni.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di M\u00f9 \u00e8 \"M\u00e0nec\" (manici), \"Ma\u00e8g\"\nTradizione vuole che M\u00f9 fosse un tempo una grande borgata, fin quando un lago antico, che si estendeva presso la valle Foppa, strarip\u00f2 e sommerse l'abitato."}
{"id": "1372832", "revid": "49022", "url": "https://it.wikipedia.org/wiki?curid=1372832", "title": "Re di S\u00edol Anmchadha", "text": ""}
{"id": "1372834", "revid": "599013", "url": "https://it.wikipedia.org/wiki?curid=1372834", "title": "Franz Platko", "text": "Carriera.\nNella sua lunga carriera gioc\u00f2 nel FC Barcelona dal 1923 al 1930 vincendo la liga nel 1928-1929 e la Coppa del Re nel 1925, 1926 e 1928, ed allen\u00f2 squadre come lo stesso Barcelona (1934-1935 e 1955-1956), Arsenal FC (1939), River Plate (1940) e Boca Juniors nel 1949."}
{"id": "1372835", "revid": "49022", "url": "https://it.wikipedia.org/wiki?curid=1372835", "title": "Re di Hy-Many", "text": ""}
{"id": "1372838", "revid": "266508", "url": "https://it.wikipedia.org/wiki?curid=1372838", "title": "Meningioma", "text": "Il meningioma \u00e8 un tumore cerebrale estrinseco o extra-assiale che origina dalle cellule delle meningi. Il nome di questa neoplasia, solitamente benigna, \u00e8 stato coniato da Harvey Cushing che ne ha anche descritto gli aspetti pi\u00f9 importanti.\nEpidemiologia.\nSi ritiene che il meningioma rappresenti il 15% di tutti i tumori cerebrali. \nIl 90% dei meningiomi sono intracranici e di questi il 90% insorgono sopra il tentorio.\nCause.\nNon sono accertati fattori di rischio per il meningioma. Sembra tuttavia che l'esposizione infantile alle radiazioni possa contribuire all'insorgere del tumore.\nLa neurofibromatosi (sia la NF-1 sia la NF-2) sembra associata in maniera significativa con l'insorgere dei meningiomi.\nAberrazione cromosomica di frequente riscontro nei meningiomi \u00e8 la perdita di una copia del cromosoma 22; nei meningiomi insorti nei maschi \u00e8 frequente anche la perdita del cromosoma Y. Nei meningiomi alcuni ormoni steroidei influenzano in modo particolare la crescita del tumore. In particolare, i recettori del progesterone sono espressi nel 70% dei casi e quelli dell'estrogeno nel 31%. Ci sono alcuni antagonisti del progesterone che potrebbero essere utilizzati per inibire la crescita del tumore come il mifepristone.\nI meningiomi insorgono dalle cellule della meninge cerebrale e in particolare nello strato della aracnoide. Questa \u00e8 situata tra la dura madre esternamente e la pia madre internamente.\nL'aracnoide avvolge il cervello e il midollo spinale, si trova inoltre all'interno dei ventricoli cerebrali, quindi in tutte queste sedi possono formarsi dei meningiomi.\nAnatomia patologica.\nIl meningioma \u00e8 solitamente una massa globosa, con una piccola base di impianto sulla dura madre, sebbene una base di impianto pi\u00f9 larga non sia rara, specialmente nei tumori insorti da lungo tempo.\nIl colore varia dal giallo al grigiastro-rosato; la consistenza pu\u00f2 essere sia soffice, sia elastica o molto dura. Anche la vascolarizzazione (e di conseguenza il sanguinamento durante l'atto chirurgico) pu\u00f2 essere estremamente variabile. La maggioranza dei meningiomi insorge vicino alle ossa del cranio, provocando a lungo termine iperproliferazione ossea (detta iperostosi) o una vera e propria invasione dell'osso da parte delle cellule del tumore.\nAll'esame microscopico il meningioma presenta cellule connettivali disposte a formare delle spirali attorno a un centro di materiale chiaro (ialino) con eventuali piccole calcificazioni (dette corpi psammomatosi). Esistono diversi tipi istologici di meningiomi, la maggioranza dei quali ascrivibili al grado I secondo la classificazione OMS. Essi sono: sinciziale; fibroso; psammomatoso; melanico; angioplastico e xantomatoso. I meningiomi di grado II (atipici) o di grado III (anaplastici) sono molto rari.\nClinica.\nIl meningioma si presenta come una massa intracranica in lenta espansione; sintomi o segni clinici possono pertanto insorgere mesi o addirittura anni prima della diagnosi. I segni dell'ipertensione endocranica sono i pi\u00f9 frequenti; le crisi epilettiche, specialmente se insorte in un adulto che non ne ha mai sofferto, sono un altro segno che deve far sospettare la presenza di una massa intracranica. Deficit neurologici focali possono coesistere e variano a seconda della sede di insorgenza. Le sedi pi\u00f9 comuni sono:\nAltre sedi possibili sono la parasagittale, la clivale, il forame magno, la intraventricolare e la spinale.\nDiagnosi.\nLa diagnosi di meningioma \u00e8 possibile gi\u00e0 alla tomografia computerizzata, dove si presenta come una massa a presa di contrasto omogenea e, a volte, con una o pi\u00f9 aree calcifiche. La risonanza magnetica con mezzo di contrasto \u00e8 pi\u00f9 utile per definire i rapporti del tumore con le strutture circostanti (vasi, nervi, parenchima cerebrale, osso). Entrambi gli esami possono evidenziare la presenza di edema perilesionale e di eventuale idrocefalo. Attualmente \u00e8 sempre pi\u00f9 in aumento l'utilizzo della PET (tomografia a emissione di positroni), che permette di ottenere informazioni pi\u00f9 dettagliate di quelle raccolte con la TAC (tomografia assiale computerizzata) e la RM (risonanza magnetica).\nTrattamento.\nIl trattamento chirurgico \u00e8 quello di scelta. Trattandosi di un tumore benigno nella grande maggioranza dei casi, la resezione completa \u00e8 auspicabile sebbene non sempre possibile, a causa di eventuali rapporti fra il tumore e vasi sanguigni (venosi o arteriosi), nervi o tessuto cerebrale. Esempio classico \u00e8 rappresentato dai meningiomi parasagittali, che a volte possono coinvolgere o ostruire il seno sagittale superiore o i meningiomi della fossa cranica posteriore, che possono causare dislocazione importante di strutture vitali come il tronco encefalico.\nUn'alternativa alla chirurgia \u00e8 rappresentata dalla radiochirurgia, indicata non tanto per la guarigione definitiva (non raggiungibile con questo metodo), quanto per il trattamento di eventuali residui post-operatori o di piccole lesioni difficilmente trattabili con la chirurgia.\nI meningiomi della convessit\u00e0 hanno una localizzazione facilmente accessibile (la convessit\u00e0 degli emisferi cerebrali) che permette un'asportazione radicale, comprendente anche la dura madre su cui sono impiantati, ottenendo cos\u00ec una guarigione pressoch\u00e9 definitiva. Nel caso dei meningiomi della base cranica, invece, solitamente non \u00e8 possibile asportare l'impianto durale: questo comporta il rischio di una recidiva. La radicalit\u00e0 dell'asportazione chirurgica, con cui correla il rischio di recidiva, \u00e8 classificata dai neurochirurghi secondo la scala di Simpson: I (asportazione completa del meningioma e dell'impianto durale), II (asportazione completa del meningioma e coagulazione dell'impianto durale), III (asportazione completa del meningioma senza asportazione n\u00e9 coagulazione dell'impianto durale), IV (asportazione subtotale), V (decompressione o biopsia)."}
{"id": "1372841", "revid": "2152811", "url": "https://it.wikipedia.org/wiki?curid=1372841", "title": "Episodi di Cold Case - Delitti irrisolti (quinta stagione)", "text": "La quinta stagione di Cold Case - Delitti irrisolti, formata da 18 episodi, viene trasmessa sul canale statunitense CBS dal 23 settembre 2007 al 4 maggio 2008. Invece in Italia viene trasmessa in chiaro su Rai 2 dal 13 settembre all'8 novembre 2008.\nPaura del buio.\nTrama.\nIl team riapre il caso del 1994 in cui tre bambini di dieci anni sono stati assassinati, quando uno dei due adolescenti condannati per omicidio s'impicca. La madre crede che suo figlio e il suo amico siano innocenti e l'indagine svela gli errori giudiziari commessi. Intanto Lilly, dopo un periodo di convalescenza, torna in servizio.\nL'anello della purezza.\nTrama.\nLa maglietta di una ragazza di 15 anni, uccisa nel 1998, viene rinvenuta in un furgone appartenente a un bidello della scuola frequentata dalla ragazza. Il team riapre il caso e l'indagine porta la squadra ad un club religioso dove apprendono un oscuro segreto che si riveler\u00e0 la chiave per risolvere il caso.\nAmore e morte.\nTrama.\nIl team riapre il caso di una sconosciuta uccisa nel 2006, ma scoprono che la vittima era una ragazza amish che si trovava a Philadelphia per vivere il rito di passaggio chiamato \"Rumspringa\".\nRock and roll.\nTrama.\nIl team riapre il caso di un talento rock ucciso nel 1953, e scoprono che la vittima non \u00e8 stata uccisa nel luogo del ritrovamento. L'indagine rivela che il ragazzo si trovava di fronte allo scoraggiamento della sua famiglia.\nL'ultima truffa.\nTrama.\nQuando una donna non identificata muore in ospedale dopo 18 anni di coma, il team riapre il suo caso e Lilly scopre che la vittima era una truffatrice seriale mentre il suo complice era suo figlio. \nIl ragazzo prodigio.\nTrama.\nLilly riapre il caso di un quattordicenne ucciso nel 2002 e scopre che sua madre sta usando il suo numero di previdenza sociale. Il team scopre che il ragazzo stava iniziando a giocare d'azzardo. \nLa fine del mondo.\nTrama.\nAlcuni resti umani vengono rinvenuti in un pozzo, e Lilly scopre che la vittima era una casalinga scomparsa nel 1938, durante una trasmissione di Orson Welles che annunciava la fine del mondo.\nIl pozzo.\nTrama.\nQuando un ragazzo, scomparso tre mesi prima, viene trovato morto in un container, il team trova anche le altre vittime che erano state rapite tra il 1999 e il 2003 e conservate da tempo e Lilly capisce subito che si tratta di un serial killer di adolescenti.\nStrano suicidio.\nTrama.\nIl team riapre il caso del 1963 sulla morte di una sedicenne, apparentemente suicida, alla quale piaceva vestirsi da ragazzo. Lilly scopre che il padre l'ha portata in una clinica per deviazioni di genere.\nLegittima difesa.\nTrama.\nIl team riapre il caso di uno studente appena laureato, ucciso nel 1982 dopo una festa di laurea e sulla cui tomba hanno scritto \"stupratore\". Lilly scopre che la vittima era, per l'appunto, uno stupratore seriale.\nSogno americano.\nTrama.\nIl team riapre il caso di un giapponese emigrato in America, spinto gi\u00f9 dalle scale nel 1945 durante una partita della Marina Militare. Lilly scopre che lui e la sua famiglia erano tra le migliaia di giapponesi emigrati negli Stati Uniti che furono mandati nei campi d'internamento durante la seconda guerra mondiale.\nIl carillon.\nTrama.\nUna bomba viene fatta esplodere negli spogliatoi della palestra, provocando un ferito, e Lilly scopre che l'ordigno \u00e8 collegato a una serie di attentati dinamitardi, con due morti e un ferito, avvenuti tra il 1999 e il 2003.\nI figli dell'odio.\nTrama.\nIl team riapre il caso di una diciassettenne uccisa nel 1998, dopo che suo padre era stato accusato di abusi da parte di una ragazzina. Ma scoprono che la vittima era stata coinvolta in un omicidio irrisolto di una donna da parte di un gruppo di neonazisti.\nIl mondo del silenzio.\nTrama.\nAlcune tracce di sangue trovate in una stanza erano di un ragazzo sordomuto scomparso nel 2006, in una scuola per sordi. L'indagine rivela presto gli sforzi della vittima per tornare a sentire nuovamente, con grande sgomento della sua famiglia e dei suoi amici.\nIl collezionista.\nTrama.\nLilly e Scotty si recano in West Virginia per scortare a Philadelphia un sospetto che si ritiene colpevole del rapimento e dell'omicidio di una donna nel 2007, durante la sua festa di fidanzamento. In un sotterraneo intestato al sospettato viene rinvenuto un cadavere con evidenti segni di segregazione, ma si scopre appartenere ad una donna sposata e madre di una figlia, e Lilly capisce subito che la donna \u00e8 ancora viva.\nIl mito.\nTrama.\nIl caso di un ex rapinatore ucciso nel 1997 \u00e8 stato riaperto dopo che la sua mano mozzata viene trovata nella casa del crack. L'uomo voleva tornare nelle sue vecchie abitudini, \u00e8 stato ucciso per vendetta oppure per cercare di proteggere suo figlio?\nFollia.\nTrama.\nIl team riapre il caso del 1962 sulla morte di una donna apparentemente suicida, dato che la lettera di suicidio non corrisponde alla sua calligrafia. Si scopre presto che la donna si comportava in maniera paranoica poco prima della sua morte ma una scoperta sconvolgente fa risolvere il caso.\nL'incendio.\nTrama.\nUn ex tossicodipendente chiede a Lilly di riaprire il caso di suo figlio presumibilmente morto in un incendio nel 2005, sostenendo che abbia visto quest'ultimo giocare al parco. La squadra riesamina la scena del crimine e scopre che il bambino morto nell'incendio non era lui."}
{"id": "1372842", "revid": "519091", "url": "https://it.wikipedia.org/wiki?curid=1372842", "title": "Gianluca Rocchi", "text": "Nella classifica dell'IFFHS relativa all'anno 2019 figurava come quarto migliore arbitro al mondo; nel 2018 si era classificato al sesto posto, mentre nel 2013 al decimo posto. \n\u00c8 al secondo posto nella classifica di tutti i tempi di gare dirette in Serie A (263), alle spalle del solo Concetto Lo Bello, che primeggia con 328.\nBiografia.\nAnni 2000.\nAppartenente alla sezione AIA di Firenze, espressione della scuola arbitrale fiorentina, che nel recente passato aveva conosciuto altri importanti arbitri come Gino Menicucci e Luciano Luci.\nInizia ad arbitrare nel 1989. Dopo la gavetta nel calcio dilettantistico, approda al mondo del calcio professionistico nel 2000, entrando nell\u2019organico della CAN C.\nViene poi promosso in Serie B per decisione dell'allora designatore Maurizio Mattei. Il debutto in A arriva gi\u00e0 nel corso del campionato 2003-2004, il primo di militanza sotto il nuovo organo tecnico, quando all'ultima giornata dirige Lecce-.\nL'anno successivo vince il \"Premio Giorgio Bernardi\", destinato al miglior giovane arbitro debuttante in serie A. Dopo un altro campionato con poche e fugaci apparizioni nella massima serie, complice anche il meccanismo del sorteggio arbitrale (poco adatto per far fare esperienza alle giovani leve), Rocchi raggiunge la piena maturazione nel campionato 2006-2007, dove arbitra, fra le altre gare, anche l'incontro tra Genoa e Napoli, decisivo per la promozione delle due squadre dalla serie B in serie A.\nQuella stagione si era aperta nel peggiore dei modi per lui, dopo il coinvolgimento nell'inchiesta Calciopoli, in riferimento alla partita di serie A Chievo-Lazio, arbitrata nel 2005. Il processo sportivo si chiude con il proscioglimento del direttore di gara toscano, ed anche, sotto il profilo penale, Rocchi viene assolto nel procedimento di primo grado presso il Tribunale di Napoli (era finito sotto indagine per il reato di frode sportiva nel 2007 ma, a differenza di altri colleghi, Rocchi non \u00e8 per\u00f2 mai stato sospeso, neppure in via cautelare, dall'AIA, da sempre convinta della sua totale estraneit\u00e0 rispetto ai fatti contestati).\nNegli ultimi anni ha diretto numerose \"classiche\" del campionato italiano, tra cui 2 derby di Milano, 3 Juventus-Inter, 6 derby di Roma, 5 derby della Mole, 1 derby della Lanterna, 4 Milan-Juventus, 5 Juventus-Roma, 1 Inter-Roma, 3 Roma-Milan, 3 Milan-Napoli, 4 Inter-Napoli, 5 Juventus-Napoli, 3 Roma-Napoli e lo spareggio-promozione della Serie B 2008 tra Lecce e AlbinoLeffe. Dal 1\u00ba gennaio 2008 \u00e8 stato inserito nella lista degli arbitri internazionali italiani. Vanta un record particolare: \u00e8 l'unico arbitro italiano ad aver diretto a distanza di soli tre giorni due partite relative alla medesima giornata di campionato (\u00e8 accaduto in occasione della 12\u00aa giornata del campionato di Serie A 2008-2009, con le direzioni in occasione di Juventus-Genoa prima e Roma-Lazio poi).\nNel luglio 2009 riceve dall'AIA il Premio Giovanni Mauro, proposto dalla FIGC e riservato al direttore di gara che si \u00e8 maggiormente distinto nel corso dell'ultima stagione sportiva.\nAnni 2010.\nIl 12 maggio 2010 \u00e8 designato come quarto ufficiale in occasione della finale di Europa League ad Amburgo tra Atl\u00e9tico Madrid e Fulham, diretta da Nicola Rizzoli. Dal 1\u00ba luglio 2010 viene inserito nella categoria degli arbitri UEFA Elite. Il 3 luglio 2010, con la scissione della CAN A-B in CAN A e CAN B, viene inserito nell'organico della CAN A.\nNel settembre 2010 fa il suo esordio nella fase a gironi della UEFA Champions League, dirigendo un match tra i tedeschi dello e i portoghesi del . Al termine della stagione 2010-2011, viene inoltre scelto per la semifinale di ritorno di Europa League tra e .\nNel marzo 2012 \u00e8 selezionato ufficialmente come arbitro di porta in vista di Euro 2012, nella squadra arbitrale diretta dal connazionale Nicola Rizzoli. Nell'aprile dello stesso anno \u00e8 chiamato, per la prima volta, a dirigere un quarto di finale di Champions League. La sfida \u00e8 quella che vede di fronte, nel match di ritorno dello stadio Santiago Bernab\u00e9u, il Real Madrid e l'APOEL.\nNell'aprile del 2012 la FIFA lo inserisce in una prima lista di pre-selezionati per i mondiali del 2014, convocandolo per il Torneo maschile di calcio delle Olimpiadi di Londra 2012. Per l'arbitro italiano si \u00e8 trattato dunque della prima esperienza a livello intercontinentale. Nell'occasione, gli vengono assegnate le direzioni di due partite (oltre ad altre due gare, ovverosia - 1-0 e - 1-0, in cui svolge il compito di quarto uomo): una della fase a gironi (- 3-2 il 26 luglio a Cardiff) e la prestigiosa semifinale giocata a Wembley il 7 agosto, davanti ad oltre spettatori, tra e , vinta per 3 a 1 dai centroamericani, poi vincitori del torneo.\nDopo l'esperienza olimpica, UEFA e FIFA tengono sempre in ottima considerazione il fischietto toscano; nel solo mese di ottobre, dirige due gare di Champions League in Spagna (Valencia-Lille 2-0 e Barcellona-Celtic 2-1) e arbitra anche la partita di qualificazione mondiale tra e , terminata 1-1. Il 20 ottobre 2012 si apprende della richiesta del sostituto procuratore generale al processo d'appello di Calciopoli in merito alla posizione di Rocchi. Per il fischietto fiorentino, pur reduce da un'assoluzione piena, vengono richiesti 16 mesi di carcere. Il 5 dicembre 2012 la sentenza conferma nuovamente l'assoluzione piena per il fischietto fiorentino.\nL'11 novembre 2012 dirige il derby di Roma terminato 3-2. Il 21 novembre 2012 dirige la gara per la qualificazione dei gironi di Champions League tra Manchester City e Real Madrid terminato 1-1. Il 12 maggio 2013 dirige la gara di campionato tra Milan e Roma, passando alla storia in qualit\u00e0 di primo arbitro in assoluto ad aver sospeso una gara ufficiale del campionato di calcio italiano, a seguito di cori razzisti levatisi dal settore ospiti nei confronti del calciatore rossonero Mario Balotelli. La sospensione \u00e8 durata circa due minuti, dopodich\u00e9 il gioco \u00e8 ripreso senza problemi.\nIl 20 maggio 2013 viene designato come arbitro di porta in occasione della finale dell'edizione 2012-13 della Champions League, tra e a Wembley, diretta dal connazionale Nicola Rizzoli. Il 18 agosto 2013 \u00e8 chiamato a dirigere, per la prima volta nella sua carriera, la Supercoppa italiana disputatasi nell'occasione allo Stadio Olimpico di Roma tra Juventus e Lazio. Nell'ottobre 2013 \u00e8 convocato dalla FIFA per il Campionato mondiale di calcio Under 17 2013. Dirige la gara tra i padroni di casa dell' e l' e quella tra la contro l' per la fase a gironi, infine viene anche designato per una delle due semifinali, e precisamente quella tra e .\nNel gennaio 2014 non rientra nel novero degli arbitri selezionati per Brasile 2014, venendo poi eliminato al taglio finale.\nRitorna ad arbitrare in Europa il 26 agosto 2014 nella partita di ritorno dei play-off di Champions League tra e . Il 9 settembre fa il debutto nelle qualificazioni del Campionato Europeo per Nazioni 2016 dirigendo a Praga la gara tra la ed i . Nuova chiamata in Champions League il 1\u00ba ottobre per la direzione di Arsenal- 4-1, valevole per la fase a gironi. Per la controversa direzione di -Roma del 5 ottobre 2014 viene sospeso per due turni di campionato e ritorna ad arbitrare in Serie A mercoled\u00ec 29 ottobre ancora a Torino, dove dirige all'Olimpico la squadra granata nella vittoria contro il .\nGioved\u00ec 6 novembre fa il rientro in Europa League dove, nell'ambito del girone L, dirige l'incontro tra i belgi del e i turchi del , terminato 1 a 1.\nRitorna in Champions League (quindicesima presenza personale) il 25 novembre nell'ambito del gruppo F dirigendo a Nicosia la gara tra i ciprioti dell'APOEL e il (0-4 con tripletta di Messi): nel novembre 2010 sempre in questa Coppa il fiorentino aveva gi\u00e0 arbitrato due volte queste squadre.\nDopo la pausa invernale, subito un importante impegno sempre in Champions League nell'ambito degli ottavi di finale, gara di ritorno: coadiuvato dagli assistenti Di Liberatore e Cariolato - gli stessi dei Giochi Olimpici di Londra 2012 - dirige il 18 marzo la gara tra Barcellona e .\nIl 24 marzo 2015 in Cassazione viene dichiarato inammissibile il ricorso della Procura contro la sua assoluzione per Calciopoli.\nPer le qualificazioni al Campionato Europeo per Nazioni 2016 l'UEFA lo designa per il match a Lisbona di domenica 29 marzo 2015 - gruppo I - tra il Portogallo e la Serbia.\nDebutto europeo nella stagione 2015-16 e precisamente il 25 agosto 2015 nella gara di ritorno dei play-off di Champions League tra la - vincitore all'andata per 2-1 - e gli albanesi del Sk\u00ebnderbeu.\nSempre per la qualificazione ad Euro 2016, viene designato per dirigere l'8 settembre 2015 a Wembley la gara del gruppo E tra l'Inghilterra e la Svizzera: per l'occasione sar\u00e0 coadiuvato dagli stessi assistenti che ebbe con s\u00e9 ai Giochi Olimpici di Londra 2012 e cio\u00e8 Elenito di Liberatore e Gianluca Cariolato.\nRitorna in Champions League mercoled\u00ec 30 settembre all'Estadio Vicente Calder\u00f3n di Madrid dove, nell'ambito del gruppo C, \u00e8 di scena per la direzione di -Benfica.\nRitorna a dirigere nell'ultimo turno qualificativo di Euro 2016 il 13 ottobre 2015: per il gruppo A a Konya dirige la gara tra la Turchia e l'Islanda.\nNuovo impegno in Champions League il 4 novembre 2015: per il quarto turno della fase a gironi (Gruppo F) sar\u00e0 di scena per l'importante gara -Arsenal. Ancora nel mese di novembre, il 25, \u00e8 protagonista in Champions League per il girone B: sua la direzione di CSKA Mosca-Wolfsburg.\nDopo la pausa invernale, subito un importante impegno internazionale. Il 16 febbraio 2016 \u00e8 di scena (ancora in Champions League) a Lisbona per la gara di andata degli ottavi di finale tra il Benfica e lo Zenit: per l'occasione sar\u00e0 coadiuvato dagli assistenti di linea Di Liberatore e Tonolini e dagli assistenti di porta Antonio Damato e Carmine Russo.\nIl 10 marzo \u00e8 impegnato nella gara d'andata, valida per gli ottavi di finale di Europa League, tra gli spagnoli del Villarreal e i tedeschi del . I suoi assistenti di linea saranno Di Liberatore e Cariolato e gli assistenti di porta Antonio Damato e Carmine Russo.\nRitorna in Europa mercoled\u00ec 6 aprile per un importante appuntamento: arbitra la gara d'andata dei Quarti di Finale di Champions League tra i tedeschi del Wolfsburg e il . Non cambiano i collaboratori: Di Liberatore e Cariolato sulle linee e la coppia Damato - Russo come assistenti di porta.\nNel maggio 2016 \u00e8 designato, per la prima volta in carriera, per la finale di Coppa Italia, da disputatasi a Roma il 21 maggio 2016 tra il e la .\nNel maggio 2017 viene designato, per la seconda volta in carriera dopo l'edizione del 2011, per una semifinale di UEFA Europa League. Nell'occasione dirige la gara di andata della sfida tra e Lione. Nello stesso mese viene resa nota dalla FIFA la sua convocazione alla Confederations Cup 2017, in programma a giugno 2017 in Russia.\nViene designato come quarto ufficiale in occasione della finale di Europa League 2016-2017, gara diretta dallo sloveno Damir Skomina.\nIl 20 luglio 2017 l'UEFA rende nota la sua designazione per la Supercoppa UEFA 2017, da disputarsi il successivo 8 agosto a Skopje tra e Manchester United. Con lui gli assistenti Elenito Di Liberatore e Mauro Tonolini, gli addizionali Davide Massa e Massimiliano Irrati, il quarto ufficiale Cl\u00e9ment Turpin e l'assistente di riserva Riccardo Di Fiore. Si tratta della prima finale di una competizione UEFA per il fischietto fiorentino.\nNell'agosto 2017, a seguito del ritiro di Nicola Rizzoli, viene eletto dall'AIA rappresentante degli arbitri in attivit\u00e0, con facolt\u00e0 di prendere parte alle riunioni del comitato nazionale dell'associazione stessa.\nNel novembre 2017 \u00e8 designato dalla FIFA per dirigere un play-off UEFA valido per l'accesso ai mondiali di Russia 2018, nello specifico la gara d'andata tra le nazionali di Croazia e Grecia.\nIl 29 marzo 2018 viene selezionato ufficialmente dalla FIFA per i mondiali di Russia 2018.\nIl 26 aprile 2018 dirige la sua terza semifinale di UEFA Europa League a Madrid, tra Atletico Madrid e Arsenal.\nIl 15 giugno 2018 dirige la gara tra Portogallo e Spagna valevole per il gruppo B del Mondiale di Russia 2018 terminata 3-3. Come assistenti vengono scelti Mauro Tonolini ed Elenito di Liberatore. Alla VAR (tecnologia al debutto nella massima competizione) viene assistito dagli italiani Daniele Orsato, Paolo Valeri e Massimiliano Irrati. Nella stessa manifestazione dirige anche la gara Giappone-Senegal (gruppo H) e l'ottavo di finale Brasile-Messico.\nIl 17 ottobre seguente \u00e8 selezionato dalla FIFA per partecipare, in qualit\u00e0 di arbitro UEFA, alla coppa del mondo per club, affiancato, come al mondiale di Russia, dagli assistenti Di Liberatore e Tonolini, con Irrati in qualit\u00e0 di VAR. Viene designato per una semifinale e successivamente per l'incontro per il terzo posto.\nA dicembre 2018 riceve il Premio AIC come miglior arbitro relativamente alla stagione sportiva 2017/18.\nIl 13 maggio 2019 viene annunciata la sua designazione per la finale tutta londinese di Europa League tra Chelsea ed Arsenal, disputatasi il 29 maggio a Baku.\nA dicembre 2019 riceve per la seconda volta consecutiva il premio AIC come miglior arbitro per la stagione sportiva 2018-2019.\nL'11 dicembre 2019 dirige la sua ultima gara internazionale, tra Bayern e Tottenham valevole per la 6' giornata di Champions-League 2019-2020.\nIl 31 dicembre 2019 viene ritirato dalle liste FIFA.\nL'ultima gara da lui diretta \u00e8 -Roma della 38\u00aa giornata di Serie A 2019-2020, il 2 agosto 2020.\nIl 1\u00ba settembre 2020 viene dismesso dalla CAN A, a 47 anni, per sopraggiunti limiti d'et\u00e0.\nNella storia della Sezione AIA di Firenze \u00e8 colui che ha diretto il maggior numero di gare in Serie A, 263.\nNel settembre 2020 la Figc e l'AIA lo inseriscono nei ruoli dirigenziali con un nuovo incarico, denominato Consulente delle relazioni istituzionali della CAN A-B, in materia di Var.\nIl 3 luglio 2021 viene nominato responsabile e designatore della CAN di Serie A e B, in sostituzione di Nicola Rizzoli."}
{"id": "1372843", "revid": "767487", "url": "https://it.wikipedia.org/wiki?curid=1372843", "title": "Masquerade (film 1967)", "text": "Masquerade (\"The Honey Pot\") \u00e8 un film del 1967 diretto da Joseph L. Mankiewicz, basato sulle commedie teatrali \"Volpone\" (\"Volpone or The Fox\") di Ben Jonson e \"Mr. Fox of Venice\" di Frederick Knott e sul romanzo \"The Evil of the Day\" di Thomas Sterling.\nTrama.\nSullo sfondo di un'umida e tenebrosa Venezia, l'eccentrico Cecil Sheridan Fox si finge in punto di morte e convoca nel suo palazzo tre ex amanti che, attirate dalla prospettiva di ereditarne i beni, si precipitano al suo capezzale. In un infittirsi della rivalit\u00e0 che oppone l'una all'altra le tre signore (una miliardaria ipocondriaca, un'aristocratica francese e una diva hollywoodiana), inizia un gioco al massacro che culmina nel misterioso assassinio di una delle tre donne.\nProduzione.\nSia la preparazione che le riprese del film furono funestate da contrattempi e incidenti di varia natura. La composizione del cast sia tecnico che artistico, punteggiata da cambiamenti e sostituzioni, fu particolarmente travagliata. Per il ruolo della diva Merle McGill, poi affidato a Edie Adams, era stata scelta Anne Bancroft che dovette rifiutare per incompatibilit\u00e0 con i suoi impegni teatrali a Broadway. Per il ruolo di Sarah Watkins, il regista aveva scelto Rachel Roberts, moglie di Rex Harrison, per rimpiazzarla in seguito con Maggie Smith che lo aveva folgorato con il suo talento.\nSostitu\u00ec poi il compositore Andr\u00e9 Previn con John Addison e il direttore della fotografia Pino Portalupi con Gianni Di Venanzo, che mor\u00ec improvvisamente durante le riprese a soli quarantacinque anni, venendo a sua volta rimpiazzato da Pasqualino De Santis. Susan Hayward dovette abbandonare il set per volare da Roma negli Stati Uniti dove suo marito Floyd Eaton Chalkley era improvvisamente morto di epatite a causa di una trasfusione di sangue infetto. L'attore Cliff Robertson lament\u00f2 in seguito che il perfezionismo di Joseph L. Mankiewicz costringeva gli attori (soprattutto lui e Rex Harrison) a ripetere moltissime volte le scene, recitandole ogni volta dall'inizio. Anche il titolo del film cambi\u00f2 pi\u00f9 volte finch\u00e9 non ci si decise per \"The Honey Pot\"."}
{"id": "1372844", "revid": "174852", "url": "https://it.wikipedia.org/wiki?curid=1372844", "title": "Meningiomi", "text": ""}
{"id": "1372845", "revid": "775372", "url": "https://it.wikipedia.org/wiki?curid=1372845", "title": "Cancelliere federale della Svizzera", "text": "Il Cancelliere federale (in tedesco: \"Bundeskanzler(in)\"; in francese: \"Chancelier(-i\u00e8re) f\u00e9d\u00e9ral(e)\"; in romancio: \"Chancelier(a) federal(a)\") \u00e8 il Capo della Cancelleria Federale, che agisce come organo in aiuto del gruppo di sette membri del Consiglio Federale (il governo federale). Il Cancelliere svizzero non \u00e8 membro formale del governo. Nonostante la somiglianza del nome, non bisogna equiparare il suo ruolo a quello del Cancelliere tedesco o del Cancelliere austriaco, rispetto ai quali si differenzia notevolmente.\nPrima della fondazione dello stato federale nel 1848, la cancelleria era una delle poche istituzioni permanenti della Confederazione svizzera.\nMeccanismo di nomina.\nAnche se il cancelliere ha solo un ruolo tecnico, la sua nomina costituisce un importante appuntamento politico deliberato con il voto dell'Assemblea federale (il Parlamento federale).\nVengono anche nominati uno o due Vice-Cancellieri; prima del 1862 questa carica era denominata \"Segretario di Stato della Confederazione\".\nRuolo del Cancelliere.\nIl cancelliere \u00e8 presente alle riunioni del Consiglio federale (anche se non ha diritto al voto), e prepara i rapporti per l'Assemblea federale. La cancelleria \u00e8 anche responsabile per la pubblicazione di tutte le leggi federali."}
{"id": "1372861", "revid": "275648", "url": "https://it.wikipedia.org/wiki?curid=1372861", "title": "Jack Greenwell", "text": "Carriera.\nGiocatore.\nGli esordi in Inghilterra.\nCominci\u00f2 la sua carriera da giocatore con la squadra della sua citt\u00e0, il Crook Town, vincendo il titolo della Crook and District League nel 1901-1902. Rimase al Crook Town fino al 1912, con diverse presenze in FA Cup e in FA Amateur Cup.\nNel 1909 fece parte (come \"ospite\") della squadra del West Auckland che conquist\u00f2 il Sir Thomas Lipton Trophy a Torino, battendo in finale il Winterthur 2-0.\nAl Barcellona.\nNel 1912 si trasfer\u00ec al Barcellona, con cui gioc\u00f2 88 partite dal 1912 al 1916, segnando 10 reti. In questo periodo vinse due volte il campionato catalano.\nAllenatore.\nIn Spagna.\nSubito dopo il ritiro dal calcio giocato, Greenwell divenne allenatore del Barcellona. \u00c8 il secondo tecnico pi\u00f9 longevo nella storia del club catalano, avendolo allenato dal 1917 al 1924 e dal 1931 al 1933, per un totale di 492 partite ufficiali; meglio di lui ha fatto solo Johan Cruijff. Il suo fu il primo incarico ufficiale nella storia dei \"blaugrana\".\nIn Spagna allen\u00f2 anche Espa\u00f1ol, Sants, Castell\u00f3n, Maiorca, Valencia e Sporting Gij\u00f3n.\nIn Sudamerica.\nLasciata la Spagna allo scoppio della guerra civile, si spost\u00f2 in Turchia e poi part\u00ec per l'America meridionale.\nNel 1938 si trasfer\u00ec in Per\u00f9 per allenare la squadra dell'Universitario e, contemporaneamente, svolse la funzione di Commissario tecnico della Nazionale, portandola alla vittoria del torneo calcistico dei Giochi bolivariani nel 1938 (l'unica edizione disputata dalle Nazionali maggiori dei paesi dell'ODEBO) e del Campeonato Sudamericano de Football l'anno seguente.\nSi trasfer\u00ec quindi in Colombia nel 1940, per proseguire la sua carriera di allenatore, prima con la Nazionale, in preparazione ai Giochi centramericani e caraibici del 1942, che non furono mai disputati a causa dello scoppio della seconda guerra mondiale. Fu ingaggiato dall'Independiente Santa Fe nel 1942, ma mor\u00ec il 7 ottobre dello stesso anno, all'et\u00e0 di 58 anni e venne sepolto nel cimitero britannico di Bogot\u00e0."}
{"id": "1372865", "revid": "486946", "url": "https://it.wikipedia.org/wiki?curid=1372865", "title": "Universita telematica delle scienze umane UniSu", "text": ""}
{"id": "1372866", "revid": "184755", "url": "https://it.wikipedia.org/wiki?curid=1372866", "title": "Alessandro Gherardini", "text": "Opere.\nNella basilica della Santissima Annunziata, a Firenze, alcune pitture dei medaglioni (1693 \u2013 1702) appartengono a questo pittore; la chiesa Evangelica Metodista di Firenze \u00e8 ornata da un soffitto ligneo, la cui tela centrale mostra il \"Trionfo della Fede con Sant'Agostino in estasi\" di Alessandro Gherardini (1690 circa). La galleria nel piano nobile del Palazzo Gianni-Lucchesini-Vegni \u00e8 affrescata con figure allegoriche (\"Fertilit\u00e0 e Abbondanza\") e episodi della storia della famiglia Medici, in particolare legati alla figura della regina di Francia, Maria de' Medici.\nNel 1705 \u2013 1708 il Gherardini decor\u00f2 l'interno della chiesa di San Giorgio alla Costa con opere in stile rococ\u00f2; nell'interno della chiesa di San Pietro a Varlungo si trova un affresco (1699) \"Il transito di San Giuseppe\"; al pian terreno del Palazzo Corsini al Parione si trova una graziosa grotta artificiale \u2013 con pitture del Gherardini \u2013 che affresc\u00f2 anche la volta della Sala da Ballo.Affresc\u00f2 la cupola dell'ospedale di San Giovanni di Dio; all'interno di questa chiesa \u00e8 conservata una pala rappresentante la \"Vergine col Bambino e Sant'Anna\". Nel Palazzo Strozzi di Mantova a Firenze si trovano quadri di questo pittore; la cupola della Basilica di San Marco (Firenze) fu decorata con suoi affreschi (1717); il soffitto della chiesa di Santa Elisabetta delle Convertite a Firenze \u00e8 affrescato con la \"Gloria di Santa Maria Maddalena\"; nella Chiesa di Santa Maria degli Angeli a Firenze (oggi aula IV Novembre della Facolt\u00e0 di Lettere a Firenze), \u00e8 decorata da stucchi (1700); altre opere sono nel complesso di San Firenze.\nNella chiesa della Santissima Annunziata di Lucignano si trova l'opera \"Assunzione della Vergine\" (1699); il Tabernacolo della Quarquonia, a Firenze, contiene il dipinto ad affresco, raffigurante la \"Madonna col Bambino che ha ai piedi San Filippo Neri con i monellini\" (fine XVII secolo).\nA Pontremoli, nell'oratorio di Nostra Donna, si trova una pala di Alessandro Gherardini e nella chiesa di Santa Cristina si conservano il \"Martirio di Santa Cristina\" e la \"Trasfigurazione\"; nella volta a botte centrale del Santuario di Santa Verdiana ci sono affreschi (1708). Nella chiesa di Santa Maria di Castello a Genova si trovano altre opere, cos\u00ec come nell'Abbazia di Vallombrosa, nella Villa medicea di Lappeggi, nel Monastero e chiesa di San Niccol\u00f2 a Prato (\"Assunta\", del 1697).\nSoggiorn\u00f2 pi\u00f9 volte a Livorno, lavorando nella chiesa di Santa Barbara, nella chiesa armena di San Gregorio Illuminatore e nell'oratorio di San Ranieri."}
{"id": "1372872", "revid": "26630", "url": "https://it.wikipedia.org/wiki?curid=1372872", "title": "Bill Gates", "text": "\u00c8 meglio conosciuto come il principale fondatore di Microsoft Corporation. Durante la sua carriera in Microsoft, Gates ha tenuto le posizioni di presidente del consiglio di amministrazione (chairman), amministratore delegato (AD) e chief software architect, ed \u00e8 anche stato il maggior azionista individuale fino a maggio del 2014.\nNato e cresciuto a Seattle nello stato di Washington, Gates avvi\u00f2 Microsoft con l'amico di infanzia Paul Allen nel 1975 a Albuquerque, Nuovo Messico; sarebbe diventata l'azienda di software per personal computer pi\u00f9 grande al mondo. Gates guid\u00f2 l'azienda sia come chairman sia come CEO fino a gennaio 2000, quando si dimise dal ruolo di CEO, ma rimase chairman e divent\u00f2 chief software architect. A giugno 2006, Gates annunci\u00f2 che sarebbe passato a un ruolo part-time in Microsoft e per concentrarsi a tempo pieno nella Fondazione Bill &amp; Melinda Gates, la fondazione privata di beneficenza che lui e la ex moglie, Melinda Gates, istituirono nel 2000. Trasfer\u00ec gradualmente i suoi incarichi a Ray Ozzie e Craig Mundie. Si dimise da chairman di Microsoft a febbraio del 2014 e assunse un nuovo ruolo come advisor tecnologico del nuovo CEO Satya Nadella.\nGates \u00e8 uno dei pi\u00f9 conosciuti imprenditori della rivoluzione del personal computer. \u00c8 stato criticato per le tattiche commerciali, che sono state considerate anti-competitive. Questa opinione \u00e8 stata sostenuta da numerose sentenze giudiziarie.\nDal 1987, Gates \u00e8 incluso nella lista delle persone pi\u00f9 ricche del mondo secondo Forbes. Dal 1995 al 2017, eccetto che per quattro anni, deteneva il titolo di persona pi\u00f9 ricca del mondo, e lo ha detenuto ininterrottamente da marzo 2014 a luglio 2017, con un patrimonio stimato di US$89,9\u00a0miliardi a ottobre 2017. Tuttavia, il 27 luglio 2017, e dal 27 ottobre 2017, \u00e8 stato sorpassato dal fondatore e CEO di Amazon.com Jeff Bezos, che al tempo aveva un patrimonio stimato di US$90,6\u00a0miliardi. \nSecondo \"Forbes\", al 17 gennaio 2022, Gates ha un patrimonio di 134.5 miliardi di dollari, rendendolo la quarta persona pi\u00f9 ricca del mondo.\nDopo aver lasciato Microsoft, Gates persegu\u00ec una serie di imprese filantropiche. Don\u00f2 grandi quantit\u00e0 di denaro a diverse organizzazioni di beneficenza e a vari progetti di ricerca scientifica attraverso la Fondazione Bill &amp; Melinda Gates, ritenuta la fondazione privata pi\u00f9 grande al mondo. Nel 2009, Gates e Warren Buffett fondarono The Giving Pledge, campagna per mezzo della quale loro e altri miliardari si impegnano di donare almeno met\u00e0 del proprio patrimonio alla filantropia. La fondazione lavora per salvare vite e migliorare la salute globale, e sta lavorando con Rotary International per debellare la poliomielite.\nBiografia.\nInfanzia e adolescenza.\nNato in una famiglia di origini inglesi, tedesche, irlandesi, elvetiche e scozzesi, il padre William H. Gates II (1925-2020) era un noto avvocato mentre la madre Mary Maxwell (1929-1994) sedeva nel consiglio di amministrazione di First Interstate BancSystem e United Way ed era professoressa all'Universit\u00e0 del Washington. Il nonno materno di Gates, JW Maxwell, era banchiere. In un primo tempo, entrambi i genitori avrebbero desiderato che il piccolo Bill intraprendesse studi giuridici.\nNel 1968, l'anno in cui si iscrisse alla prestigiosa scuola privata Lakeside, Gates ebbe accesso per la prima volta a un computer, ovvero un DEC PDP-10 di propriet\u00e0 della Computer Center Corporation. La scuola aveva affittato un certo numero di ore di utilizzo con lo scopo di scoprire e correggere i bug. Gates, il compagno di studi Paul Allen e altri studenti (alcuni dei quali diverranno poi dipendenti di Microsoft), divennero inseparabili dal computer. Cominciarono anche ad avere problemi con la scuola, arrivando in ritardo o con i compiti non svolti, marinando la scuola per rimanere invece nel locale del computer. Pare che consumassero cos\u00ec tutte le ore a disposizione della scuola in poche settimane.\nNell'autunno del 1968 la scuola si accord\u00f2 con una nuova societ\u00e0 per offrire un altro computer a disposizione anche degli studenti. Il gruppetto di Gates non impieg\u00f2 molto tempo per provocare problemi, causando vari blocchi al sistema e superando i sistemi di sicurezza integrati. Cos\u00ec riuscirono a modificare il numero di ore da loro usate al computer. Scoperti, furono banditi per alcune settimane dal computer. Alla fine del 1968, Gates, Allen e altri due del gruppo (Ric Weiland e Kent Evans), fondarono la Lakeside Programmers Group. La stessa societ\u00e0 che li aveva banditi li assunse per trovare le debolezze del loro sistema, e in cambio diede loro tempo illimitato per usare il computer. Nel marzo del 1970 la societ\u00e0 chiuse e la Lakeside Programmers Group dovette cercare altri modi per ottenere accesso a un computer.\nTrovarono la Information Sciences Inc., che li scelse per la creazione di un programma di gestione paghe, promettendo in cambio, oltre all'accesso al computer, anche una royalty se dai programmi del gruppo si fossero avuti dei guadagni. In quel periodo accadde che gli altri tre del gruppo chiesero a Gates di lasciare il gruppo, perch\u00e9 il lavoro non sembrava sufficiente per tutti, ma Gates li convinse a rimanere.\nI primi progetti e l'universit\u00e0.\nSuccessivamente nel 1972 Bill e Paul fondarono la Traf-O-Data, che progett\u00f2 un computer per misurare il traffico stradale (ne ricavarono ventimila dollari). La Traf-O-Data dur\u00f2 fino alla fine degli studi di Bill. I due lavorarono insieme anche per informatizzare il sistema di gestione della scuola (ricavando 4.200 dollari). Negli ultimi anni di scuola, ricevettero un'offerta dalla TRW: dovevano non solo trovare le debolezze del loro sistema ma anche implementare i rimedi.\nNel 1973 Gary Kildall scrisse un semplice sistema operativo, il CP/M (Control Program/Monitor), e lasci\u00f2 i sorgenti accessibili a tutti per scopi didattici. \nDa studente, come alle scuole superiori, non ottenne risultati di particolare rilievo. E si perse nuovamente nel centro informatico dell'istituto. A Lakeside, Gates, Allen e un loro amico, Paul Gilbert, esperto nel cablaggio elettronico, costruirono un loro computer, usando il processore Intel 8008. Il gruppo ebbe l'opportunit\u00e0 di fare una dimostrazione del prodotto, ma dopo il fallimento della prova, l'idea di fondare una societ\u00e0 per produrre hardware di computer fu abbandonata.\nAlla fine del primo anno ad Harvard, Gates convinse Allen a traslocare per poter dare seguito ai loro progetti. Nell'estate del 1974, ambedue trovarono lavoro alla Honeywell. Verso la fine dell'estate, Allen insistette sempre pi\u00f9 con l'idea che dovevano fondare una societ\u00e0 di software.\nNel dicembre 1974 usc\u00ec sul mercato americano il primo kit di montaggio per Microcomputer Altair 8800. Gates e Allen intuirono che il mercato dei computer personali stava per esplodere e sarebbe servito software per le nuove macchine. Incominciarono cos\u00ec a sviluppare software usando l'hardware della General Electric, con cui Gates e Allen avevano avuto le prime esperienze, e il linguaggio BASIC. Questo era disponibile anche sulle macchine DEC e Gates, pens\u00f2 di contattare la MITS, societ\u00e0 produttrice dell'Altair, proponendo software specifico per il loro modello Altair 8800. La societ\u00e0 si disse molto interessata e Gates, lavorando freneticamente, in otto settimane produsse le modifiche, mentre Allen svilupp\u00f2 un simulatore dell'Altair sul PDP-10 della scuola. Monte Davidoff si un\u00ec al gruppo e scrisse alcuni pacchetti matematici. Successivamente Allen port\u00f2 il programma alla societ\u00e0 per la prima prova sull'Altair: una volta superata la prova la societ\u00e0 acquist\u00f2 il software, che venne commercializzato col nome di Altair BASIC.\nLa nascita di Microsoft Corp..\nAd Albuquerque Bill Gates e Paul Allen il 4 aprile 1975 diedero vita a Micro-soft, creata dopo che Gates abbandon\u00f2 gli studi presso l'Universit\u00e0 di Harvard.\nSempre nel 1975, Gates scrive un articolo sul problema dell'ordinamento delle frittelle (nella letteratura in lingua inglese, Pancake sorting \u00e8 una variante degli algoritmi di ordinamento in cui l'unica operazione ammessa \u00e8 invertire gli elementi di una parte iniziale - un prefisso - della successione), proponendo una soluzione migliorata solo nel 2008. Il 1\u00ba gennaio del 1979 Bill Gates spost\u00f2 la Microsoft con i suoi 16 dipendenti a Seattle (Washington). Nelle assunzioni Gates prefer\u00ec persone intelligenti e senza precedente esperienza di lavoro. Nel 1981, l\u2019anno in cui Microsoft concesse il sistema operativo MS-DOS in licenza a IBM, venne scattata una storica foto, in cui Bill Gates e Paul Allen sono circondati dai primi PC dell\u2019epoca, in pratica derivati dalla fusione di un monitor CRT e una tastiera.\nL'espansione port\u00f2 allo sviluppo di un foglio di calcolo elettronico Multiplan per Apple II e per PC con sistema operativo CP/M nel 1982 e di Microsoft Word nel 1983.\nBruce Horn negli stessi anni era studente ospite alla Xerox e aiut\u00f2 nella programmazione di Smalltalk (in italiano: conversazioni). Smalltalk era un linguaggio di programmazione sperimentale, object-oriented, ma aveva un'interfaccia grafica con testo selezionato per mezzo di un mouse (a tre tasti), men\u00f9 di tipo pop-up, finestre (windows). Nel 1980 Bruce Horn port\u00f2 Smalltalk su una macchina basata su processore Intel 80186, il Mycron-2000. Negli stessi anni la Apple Computer distribu\u00ec vari sistemi operativi DOS e la Digital Reaserch scrive il CP/M. Tim Paterson partendo dai sorgenti del CP/M scrive in un paio di mesi il sistema operativo QDOS (Quick and Dirty Operating System) per essere usato sui computer basati sull'Intel 8086 prodotti da Seattle Computer Products al posto del CP/M-86 che la Digital Research tardava a completare.\nTim Paterson mostr\u00f2 a Microsoft il suo 86-DOS e, nel dicembre 1980, Gates acquist\u00f2 il sistema operativo SCP-DOS da Seattle Computer Products, chiedendo i diritti per un cliente che non specificava (si trattava dell'IBM, la madre Mary Gates era nel c.d.a. della United Way con il CEO John Opel). Microsoft pag\u00f2 meno di \u00a0$ per i diritti del sistema operativo, con il nome 86-DOS. Microsoft chiam\u00f2 Paterson, che la SCP non aveva legato con un contratto esclusivo, per adattare il 86-DOS all'IBM 5150 PC e poi al PC-XT dell'IBM. Il sistema operativo modificato fu chiamato MS-DOS. L'IBM si rifiut\u00f2 di comperare la licenza di MS-DOS e allora Gates fece un accordo secondo cui avrebbe fornito all'IBM i sistemi operativi per la nuova linea di personal computer. L'IBM a sua volta modific\u00f2 leggermente il sistema operativo e lo chiam\u00f2 PC-DOS.\nSteve Jobs della Apple vide Smalltalk al PARC della Xerox e ottenne la collaborazione di Bruce Horn dal 1981 al 1984 per sviluppare un calcolatore con interfaccia grafica denominato in seguito Lisa. Non essendoci il tempo per sviluppare un sistema operativo object-oriented su un altro sistema, si mantiene parte delle apparenze esterne. Per esempio Apple adott\u00f2 un mouse con un solo pulsante invece di tre. Il Lisa fu poi sostituito dal Macintosh. Apple ottenne l'aiuto della Microsoft per scrivere alcune applicazioni per quest'ultimo che cos\u00ec ottenne una visione di primo piano delle API, pezzi del codice sorgente, ecc. della nuova interfaccia grafica. Questo port\u00f2 allo sviluppo di Microsoft Word per Macintosh nel gennaio 1984 e di Microsoft Excel nel settembre 1985.\nNell'aprile 1983 la Microsoft adott\u00f2 il mouse in alcune applicazioni come EDIT e poi nel novembre 1983 in un'interfaccia grafica funzionante sul sistema operativo MS-DOS. Questa interfaccia grafica si svilupp\u00f2 poi nel 1985 in Windows 1.0, via via sviluppata fino alla versione Windows 3.1 nel 1992. L'introduzione di Windows 3.1 segna una delle pietre miliari di un percorso molto controverso che la Microsoft ha scelto. Infatti fino a Windows 3.1 l'interfaccia grafica \u00e8 compatibile con DR-DOS. La Digital Research infatti rispose nel 1985 con GEM-DOS (GEM = Graphical Environment Manager oltre a significare gemma in inglese) e poi, nel 1988 trasform\u00f2 CP/M nel DR-DOS. Fino al 1992 la Microsoft si trov\u00f2 in regime di concorrenza, con varie versioni di sistemi operativi (PC-DOS, DR-DOS, etc.) con distribuzioni di versioni pi\u00f9 o meno parallele. Ancora oggi possiamo trovare sul mercato le versioni pi\u00f9 recenti, a parte MS-DOS che si \u00e8 fermato alla versione 7.0. Infatti nell'agosto 1995 la Microsoft introdusse Windows 95, che \u00e8 il primo sistema operativo grafico dell'azienda ed il secondo che abbia un successo commerciale dopo quello del Macintosh (se si esclude il Commodore Amiga). Negli stessi anni la Microsoft introdusse le versioni per MS-DOS dei vecchi linguaggi FORTRAN (che data dal 1954) e COBOL (che data dal 1959).\nNel 1985 Microsoft e IBM incominciano una collaborazione per la successiva generazione di sistemi operativi, l'OS/2 e IBM distribuisce l'ambiente grafico Topview precursore dell'interfaccia grafica che sar\u00e0 usata sull'OS/2. Questo \u00e8 anche l'anno dell'80386. La collaborazione con l'IBM dura fino al 1991, anno in cui Gates decide che non serve pi\u00f9 e modifica il nome del proprio OS/2 in Windows NT. Nel marzo 1986 la Microsoft fu quotata in borsa. L'offerta iniziale per azione di \u00a0$ fece diventare Bill Gates di colpo un milionario. Nel 1987 all'annuncio di Microsoft e IBM della distribuzione di OS/2 v. 1.0, che avrebbe dovuto sostituire MS-DOS, le azioni raggiungono i \u00a0$ di quotazione. Si suppone che Gates sia, sul principio degli anni duemila, l'uomo pi\u00f9 ricco del mondo.\nNel giugno 1992, Gates viene premiato con la National Medal of Technology and Innovation dall'allora Presidente degli Stati Uniti d'America George H. W. Bush. Nel 1993, alla distribuzione della versione MS-DOS 6.0 spregiudicatamente include un'applicazione di compressione chiamata DoubleSpace dopo una consulenza con Stac Electronics conclusa senza accordi relativi. Stac Electronics cita in giudizio la Microsoft e vince la causa. La Microsoft \u00e8 costretta a distribuire MS-DOS 6.21 senza DoubleSpace, ma il danno \u00e8 fatto. L'anno dopo con MS-DOS 6.22 \u00e8 incluso DriveSpace che \u00e8 invece prodotto internamente, anche se il principio \u00e8 lo stesso.\nMatrimonio e impegno umanitario.\nNel gennaio 1994, Gates ha sposato Melinda French, una dirigente delle vendite della sua societ\u00e0, a Lanai, Hawaii, con la quale ha avuto tre figli: Jennifer Katharine (26 aprile 1996), Rory John (23 maggio 1999) e Phoebe Adele (14 settembre 2002). La famiglia abita in una casa che si affaccia sul Lago Washington in Medina. Il valore della casa viene stimato, nel 2006, in 125 milioni di dollari.\nInsieme alla moglie, nel 2000 Gates fonda la Fondazione Bill &amp; Melinda Gates, organizzazione umanitaria privata che si occupa di combattere alcune malattie come l'AIDS soprattutto nel Terzo mondo.\nNel corso di una Keynote tenuta in occasione dell'incontro annuale del Forum economico mondiale a Davos, in Svizzera, che si \u00e8 tenuto dal 23 al 27 gennaio 2008, Gates invoca l'inizio di una nuova era all'insegna del capitalismo creativo. Per capitalismo creativo, Gates intende un sistema in cui i progressi tecnologici compiuti dalle aziende non sono sfruttati semplicemente per la logica del profitto, ma anche per portare sviluppo e benessere soprattutto l\u00e0 dove ce n'\u00e8 pi\u00f9 bisogno, ossia nelle aree pi\u00f9 povere del mondo.\nNel corso di una TED conference svoltasi nel 2010, Gates ha esposto dei progetti da applicare in futuro per ridurre l'impatto della CO2 nella vita quotidiana. L'argomento verteva principalmente nella possibilit\u00e0 di adottare nuove tecnologie pi\u00f9 efficienti, e per introdurre l'argomento ha esposto una semplice equazione dove il primo tra i fattori moltiplicativi \u00e8 la popolazione mondiale. Nello spiegare questo fattore Gates afferma testualmente: \u00ab\"Probabilmente uno di questi fattori deve abbassarsi quasi fino a zero. [...] Il primo fattore \u00e8 la popolazione. Il mondo ha oggi 6,8 miliardi di abitanti. Ci dirigiamo verso i 9 miliardi. Se facciamo un buon lavoro con i vaccini, la sanit\u00e0, la salute riproduttiva, possiamo diminuirlo forse del 10-15%...\"\u00bb Questa frase, estrapolata dal discorso viene spesso utilizzata da coloro che sostengono le teorie del complotto per affermare che Gates vorrebbe diminuire la popolazione mondiale tramite i vaccini essendo un argomento su cui ha spesso sostenuto l'importanza.\nIl 25 settembre 2015 viene lanciata in tutto il mondo l'iniziativa \"The Global Goals\" che vede Bill e Melinda due dei protagonisti insieme a tanti altri attivisti ed artisti tra i quali: Malala Yousafzai, Anastacia, Stephen Hawking, Stevie Wonder, Kate Winslet, la regina Rania di Giordania, Jennifer Lopez, Meryl Streep e molti altri. I leader mondiali si sono impegnati a rispettare 17 obiettivi globali da realizzare nei prossimi 15 anni, tre dei pi\u00f9 importanti: eliminare la povert\u00e0 estrema, combattere la disuguaglianza, le ingiustizie e sistemare il cambiamento climatico.\nA seguito della pandemia di COVID-19, molti giornali hanno riportato un discorso di Gates in una TED conference del 2015 in cui affermava che: \u00ab\"Se qualcosa uccider\u00e0 10 milioni di persone nelle prossime decadi, \u00e8 pi\u00f9 probabile che sia un virus altamente contagioso invece di una guerra. Non missili ma microbi.\"\u00bb, suggerendo di investire dei soldi sui vaccini e sulla preparazione del personale sanitario.\nNel maggio 2021 annuncia il divorzio da Melinda Gates in un comunicato congiunto diffuso su Twitter.\nGli sviluppi di Microsoft Corp..\nIl 27 giugno 2008, dopo trentatr\u00e9 anni, Gates d\u00e0 ufficialmente le dimissioni da amministratore delegato di Microsoft Corporation per dedicarsi a tempo pieno alla Fondazione Bill &amp; Melinda Gates insieme alla moglie, alla ricerca di nuovi software e hardware, per una maggior semplicit\u00e0 di utilizzo da parte degli utenti. Nel 2008 ha anche fondato il \"think tank\" bgC3 (Bill Gates Catalyst 3, in cui il 3 si riferisce alla terza entit\u00e0, dopo Microsoft e Fondazione Bill &amp; Melinda Gates). Gates lascia il suo posto a Steve Ballmer, gi\u00e0 suo braccio destro da pi\u00f9 di due anni, e rimane il presidente onorario di Microsoft Corporation.\nAspetti controversi.\nNella puntata di \"Report\" dell'11 maggio 2020, l'attivit\u00e0 filantropica di Bill Gates \u00e8 stata oggetto di inchiesta mostrando una serie di controversie. La Fondazione Bill &amp; Melinda Gates risulta essere il secondo finanziatore dell'OMS dopo gli USA. Secondo \"Report\", ci\u00f2 lo renderebbe particolarmente influente da un punto di vista decisionale, viste le difficolt\u00e0 dell'Organizzazione a reperire fondi, sebbene il contributo della Fondazione Bill &amp; Melinda Gates si aggiri attorno al 10% e le decisioni siano in realt\u00e0 prese dagli organismi parte dell'Assemblea mondiale della sanit\u00e0, della quale fanno parte solo gli Stati membri. Nella trasmissione viene inoltre dato risalto agli investimenti della Fondazione in case farmaceutiche, senza peraltro specificare se questi conferiscano effettivamente alla Fondazione un peso determinante nelle decisioni operative."}
{"id": "1372876", "revid": "174852", "url": "https://it.wikipedia.org/wiki?curid=1372876", "title": "Materiali", "text": ""}
{"id": "1372881", "revid": "1762097", "url": "https://it.wikipedia.org/wiki?curid=1372881", "title": "Mescola", "text": "Mescola, nell'industria della produzione della gomma, indica il prodotto ottenuto dall'unione dell'elastomero (la gomma propriamente detta) con i vari agenti chimici destinati a stabilizzarla, colorarla e a conferirle le propriet\u00e0 merceologiche desiderate (le cosiddette \"cariche\"). Vanno inoltre aggiunti gli ingredienti necessari alla vulcanizzazione della mescola, il processo irreversibile che conferisce alla gomma le propriet\u00e0 tipiche che la caratterizzano, a partire dall'elasticit\u00e0.\nLa mescola viene preparata in un apposito miscelatore chiuso a rotori (compenetranti o tangenziali), noto con il nome commerciale di \"Banbury\", che ammorbidisce l'elastomero e amalgama agli altri componenti. Il processo avviene generalmente ad una temperatura che in partenza si aggira intorno ai 50 \u00b0C (varia in base al tipo di polimero) fino ad arrivare a circa 130 \u00b0C che di solito risulta essere la temperatura massima di scarico (ma pu\u00f2 variare in funzione dei componenti della mescola). Se la temperatura della mescola supera il valore critico, ha inizio il processo di vulcanizzazione che impedisce l'ulteriore lavorazione della mescola. Quando il superamento della temperatura critica \u00e8 localizzato solamente in qualche punto, si ha il fenomeno noto come \"scottatura\" (\"scorching\" in inglese), che pu\u00f2 compromettere ulteriori fasi di lavorazione della mescola stessa."}
{"id": "1372884", "revid": "1305772", "url": "https://it.wikipedia.org/wiki?curid=1372884", "title": "5150 (album)", "text": "5150 (da pronunciare \"fifty-one-fifty\") \u00e8 il settimo album in studio del gruppo musicale statunitense Van Halen, pubblicato il 26 marzo 1986 dalla Warner Bros. Records.\nIl nome \u00e8 preso da quello dello studio personale di Eddie van Halen, 5150, che \u00e8 il codice usato dalla polizia californiana per far riferimento alle persone con disturbi mentali. \u00c8 il primo lavoro in cui compare Sammy Hagar, nuovo cantante della band dopo l'abbandono di David Lee Roth.\nL'album raggiunse il primo posto della Billboard 200, superando il precedente \"1984\", che si era dovuto fermare in seconda posizione nel periodo in cui le classifiche erano dominate da \"Thriller\" di Michael Jackson.\nIl disco.\nProduzione.\nPrima che l'album fosse pubblicato, il gruppo ebbe notevoli difficolt\u00e0 nel trovare un sostituto al popolare David Lee Roth. A peggiorare le cose, la Warner Bros. Records raccomand\u00f2 ai membri rimasti di cessare l'utilizzo del nome Van Halen; all'inizio del 1986, Eddie e Alex van Halen rifiutarono quest'ultima condizione. Venne considerata una serie di cantanti temporanei che avrebbero sostituito Roth, tra cui Eric Martin, Jimmy Barnes e Patty Smith (amica della compagna di Eddie, Valerie Bertinelli). Tuttavia nel luglio 1985, mentre portava a riparare la sua Ferrari dal meccanico, Eddie incontr\u00f2 Sammy Hagar, ex cantante dei Montrose e in quel periodo solista di buon successo. I due si piacquero e cominciarono a lavorare insieme alla band su nuove canzoni.\nL'album si caratterizza per il suo gran numero di canzoni d'amore e \"ballad\", in contrapposizione con lo stile dei precedenti lavori del gruppo e la mascolinit\u00e0 dell'era-Roth. Alcuni fan della vecchia guardia cominciarono a rinominare la nuova formazione con l'appellativo di \"Van Hagar\", in modo sia affettuoso che derisorio. Il soprannome divenne cos\u00ec diffuso che, come sottolineato da Hagar nella sua autobiografia, la Warner Bros. chiese loro di considerare l'idea di rinominare la band con questo appellativo. Spunto per ulteriori critiche fu l'abbandono del produttore Ted Templeman che, dopo aver prodotto tutti precedenti album della band, prefer\u00ec passare a lavorare con David Lee Roth per \"Eat 'Em and Smile\", il primo disco da solista del cantante. Templeman sarebbe tornato a collaborare con i Van Halen qualche anno dopo per l'album \"For Unlawful Carnal Knowledge\". Il ruolo di produttore venne nel frattempo preso da Donn Landee, che aveva lavorato come ingegnere del suono nei dischi precedenti. Tuttavia, la produzione di questo album si dimostr\u00f2 notevolmente diversa dai precedenti lavori di Templeman. La chitarra di Eddie, che in precedenza veniva posizionata in alto nel mix e spesso inserita nel canale sinistro (per simulare un suono molto vicino a quello \"live\"), ora stava pari nel mix e il suo suono complessivo era cambiato. Ci\u00f2 potrebbe essere stato opera di Eddie stesso, in quanto egli non era un fan del \"live mix\" creato da Templeman nel periodo con Roth. Questo \u00e8 anche l'unico album in cui Alex van Halen utilizza una batteria elettronica, oltre che il primo lavoro del gruppo in cui non compare alcun brano strumentale.\nIl chitarrista dei Foreigner, Mick Jones, venne chiamato come secondo produttore dell'album, dopo che la Warner Bros. neg\u00f2 alla band ampio potere creativo. Jones aiut\u00f2 il gruppo soprattutto nell'aggiustare alcuni arrangiamenti, ma sentiva che il pi\u00f9 grande contributo all'album era lavorare con Hagar sulle sue dinamiche performance vocali.\nPubblicazione.\nA dispetto delle polemiche associate alla sostituzione di Roth, \"5150\" quando usc\u00ec fu il primo album della band a raggiungere il numero uno della Billboard 200. Per promuovere l'album, la band prese una scelta molto coraggiosa per quei tempi, in quanto decise di non prendere parte ad alcun videoclip di accompagnamento per i vari singoli. Hagar motiv\u00f2 questa scelta sostenendo che il gruppo preferiva presentare la nuova formazione direttamente nei concerti dal vivo.\nA conferma di ci\u00f2, l'unica testimonianza video prodotta dalla band fu un film concerto girato durante il tour promozionale di \"5150\", pubblicato l'anno successivo con il titolo \"Van Halen - Live Without a Net\". Il primo tour con Hagar segn\u00f2 un cambiamento significativo rispetto a quelli precedenti. Il nuovo cantante era infatti contrariato a cantare i pezzi del periodo Roth, pertanto diverso materiale vecchio del gruppo fu tagliato dalle scalette in favore di quasi tutte le tracce di \"5150\", un paio di pezzi solisti di Hagar (\"I Can't Drive 55\" e \"There's Only One Way to Rock\") e cover assortite (come \"Rock and Roll\" dei Led Zeppelin). Del periodo Roth vennero eseguite regolarmente solo \"Jump\", \"Ain't Talkin' 'bout Love\" e la cover dei The Kinks \"You Really Got Me\". Inoltre, a differenza di Roth, Hagar era un chitarrista particolarmente abile e questo permise a Eddie di mostrare il suo talento per le tastiere dal vivo, mentre il cantante eseguiva le parti di chitarra al suo posto, come si pu\u00f2 vedere in \"Live Without a Net\" durante \"Why Can't This Be Love\" e \"Love Walks In\".\nLa traccia di apertura dell'album, \"Good Enough\", venne usata nella colonna sonora del film \"Balle spaziali\" di Mel Brooks nel 1987."}
{"id": "1372885", "revid": "21880", "url": "https://it.wikipedia.org/wiki?curid=1372885", "title": "Posidoniacee", "text": ""}
{"id": "1372886", "revid": "21880", "url": "https://it.wikipedia.org/wiki?curid=1372886", "title": "Posidoniaceae", "text": ""}
{"id": "1372887", "revid": "729019", "url": "https://it.wikipedia.org/wiki?curid=1372887", "title": "Southern Ontario Junior A Hockey League", "text": "La Southern Ontario Junior A Hockey League era una lega di livello Tier II Junior \"A\" di hockey su ghiaccio operativa fra il 1970 e il 1977 nell'Ontario meridionale, Canada. Fu poi soppiantata dall'attuale Ontario Provincial Junior A Hockey League.\nStoria.\nNasce nel 1970 dalla Western Ontario Junior A Hockey League in seguito ad un rimescolarsi di eventi nell\u00echockey canadese. In quell'anno infatti la Top Tier of Junior Hockey ruppe i rapporti con la Ontario Hockey Association, abbandonandola. Per salvarsi la faccia la OHA negozi\u00f2 con WOJAHL, da cui si era separata burrascosamente pochi anni prima. La lega fu cos\u00ec riaccolta nella OHA cambiando il suo nome in Southern Ontario Junior \"A\" Hockey League.\nNel 1971 il titolo and\u00f2 ai Detroit Jr. Red Wings, con protagonisti Mark Howe, figlio della leggenda Gordie Howe, e il figlio di Terry Sawchuk, Gerry Sawchuk. Detroit sconfisse nella serie finale Guelph 3-2. La stagione successiva vide i Guelph CMC's prendersi la rivincita 4-1. I CMC's si spinsero oltre e vinsero la prima Manitoba Centennial Cup come campioni canadesi Tier II Junior \"A\".\nNel 1973 i Chatham Maroons vinsero il titolo e bastterono anche i campioni della Ontario Provincial Junior A Hockey League, i Wexford Warriors, per la OHA Crown. La stagione successiva vinsero Windsor Spitfires, sconfitti per\u00f2 poi dai Warriors in 7 partite.\nIl titolo 1975 and\u00f2 ancora ai CMC's. Fecero poi tutta la strada verso il titolo nazionale ma furono sconfitti dai campioni della Alberta Junior Hockey League. L'anno successivo i CMC's furono comprati e cambiarono nome in Guelph Platers. Vinsero ancora una volta la lega e si qualificarono per le finali nazionali. I primi avversari furono i Rockland Nationals della Central Junior A Hockey League, con cui persero subito 4 partite a 3.\nNel 1975-76 la lega ebbe sei squadre grazie all'adesione di Hamilton Mountain A's e Owen Sound Greys. I Jr. Red Wings tornarono a giocare negli USA, i Sarnia Bees passarono alla neonata Western Junior B Hockey League e gli Windsor Spitfires (che intanto erano divenuti i Bulldogs) si trasferirono all'Ontario Hockey League.\nAll'inizio della stagione 1976-77 i Collingwood Blues aderirono alla lega ma altre tre squadre ne uscirono facendo cadere il numero a quattro: i Niagara Falls Flyers fallirono per formare una nuova franchigia OHL in quella citt\u00e0, i Welland Sabres cessarono anch'essi l'attivit\u00e0 e Chatham torn\u00f2 agli Junior B.\nDopo i playoff 1977 la lega fall\u00ec e i Platers e gli A's furono invitati nella OPJHL. I Greys si fermarono un anno e poi passarono alla Major Intermediate A Hockey League. Collingwood torn\u00f2 agli Junior B."}
{"id": "1372900", "revid": "339392", "url": "https://it.wikipedia.org/wiki?curid=1372900", "title": "Gran Moff Tarkin", "text": ""}
{"id": "1372903", "revid": "767487", "url": "https://it.wikipedia.org/wiki?curid=1372903", "title": "Maurice Ohana", "text": "Ammiratore di Debussy e della musica spagnola di Manuel de Falla fond\u00f2 nel 1947 il gruppo Le Zodiaque. \nNel 1944 si trova a Roma dove diviene allievo e amico del compositore Alfredo Casella."}
{"id": "1372908", "revid": "125603112", "url": "https://it.wikipedia.org/wiki?curid=1372908", "title": "OU812", "text": "OU812 \u00e8 l'ottavo album in studio del gruppo musicale statunitense Van Halen, pubblicato il 24 maggio 1988 dalla Warner Bros. Records.\nIl disco.\nIl titolo dell'album, traducibile foneticamente con la frase \"Oh, you ate one too\" (oh, ne hai mangiato uno anche tu), \u00e8 un riferimento ironico al nome del primo album dell'ex cantante David Lee Roth, \"Eat 'Em and Smile\". L'album \u00e8 stato dedicato a Jan van Halen, padre di Eddie e Alex, scomparso poco prima della pubblicazione del disco.\nPer quanto riguarda lo stile musicale, \"OU812\" segue la strada dell'album precedente, presentando vicino a brani hard rock o heavy metal (come \"Black and Blue\", \"Source of Infection\" o \"Cabo Wabo\") altre canzoni dalle sonorit\u00e0 di pi\u00f9 facile ascolto in cui le tastiere sono usate pi\u00f9 ampiamente (soprattutto \"Feels So Good\" e la ballad \"When It's Love\").\nLa copertina dell'album \u00e8 un omaggio a quella di \"With the Beatles\", ed \u00e8 inoltre molto simile a quella di \"Vincebus Eruptum\" dei Blue Cheer e \"Red\" dei King Crimson. Nel retro-copertina \u00e8 invece presente la statuetta \"Affe mit Sch\u00e4del\" di Hugo Rheinhold, raffigurante una scimmia con in mano un teschio. Le tracce sono indicate in retro-copertina in ordine alfabetico, anzich\u00e9 con la sequenza con cui appaiono nell'album."}
{"id": "1372909", "revid": "767487", "url": "https://it.wikipedia.org/wiki?curid=1372909", "title": "Le balene d'agosto", "text": "Le balene d'agosto (\"The Whales of August\") \u00e8 un film del 1987 diretto da Lindsay Anderson e interpretato da Lillian Gish, Bette Davis e Vincent Price.\n\u00c8 stato presentato fuori concorso al 40\u00ba Festival di Cannes.\nLa pellicola valse la candidatura all'Oscar per la migliore attrice non protagonista Ann Sothern.\nTrama.\nDue anziane sorelle vivono nel Maine in una casa vicino al mare, la stessa casa che le aveva viste crescere e da cui, in agosto, erano solite avvistare gioiosamente le balene al largo. Entrambe vedove, le due donne vivono una relazione di reciproca dipendenza: Libby, la pi\u00f9 ricca delle due, ormai priva della vista, tratta la sorella con egoismo e prepotenza, ma \u00e8 costretta a farsi accudire da lei a causa della propria infermit\u00e0. L'altra sorella, Sarah, con la sua bont\u00e0 e la sua saggezza, cerca di colmare il vuoto che il tempo ha creato fra loro e pian piano riuscir\u00e0 ad avere ragione del carattere dispotico della prima.\nI loro incontri con amici e conoscenti sono lo spunto per i ricordi e diventano il filo conduttore della pellicola, che \u00e8 un omaggio a quattro grandi del cinema del passato."}
{"id": "1372910", "revid": "767487", "url": "https://it.wikipedia.org/wiki?curid=1372910", "title": "Logan Mader", "text": "Biografia.\nLogan Mader \u00e8 un chitarrista canadese conosciuto soprattutto per le sue esperienze nei Machine Head e nei Soulfly.\nCon i primi ha suonato come membro fisso nel fortunato debut-album \"Burn My Eyes\" (1994) e nel successivo \"The More Things Change\" (1997), mentre nel gruppo di Max Cavalera, i Soulfly, \u00e8 stato un turnista dal vivo e appare nell'edizione australiana dell'EP \"Tribe\" del 1999.\nHa poi tentato la fortuna, senza successo, in un gruppo da lui formato chiamato Medication, nel quale militava anche Roy Mayorga e che era stato supportato in origine da Robert Trujillo.\nSvolge anche l'attivit\u00e0 di produttore di band per la maggior parte nu metal. Ha anche prodotto due dischi per il gruppo dei fratelli Max e Igor Cavalera, i Cavalera Conspiracy, e in particolare \"Inflikted\" (2008) e \"Blunt Force Trauma\" (2011). Da produttore ha anche lavorato al fianco di W.A.S.P., Bonded by Blood, Achozen, Echoes of Eternity, Devildriver, Incite, Psycroptic, Gojira, Silent Civilian, Twin Method, Dommin, Divine Heresy e altri.\nNel 2015 ha debuttato col progetto Once Human, gruppo di cui fanno parte anche Lauren Hart (voce), Damian Rainauld (basso) e Ralph Alexander (batteria)."}
{"id": "1372911", "revid": "123495635", "url": "https://it.wikipedia.org/wiki?curid=1372911", "title": "Sotto il segno dei pesci", "text": "Sotto il segno dei pesci \u00e8 il sesto album di Antonello Venditti, il primo realizzato dall'etichetta discografica Philips dopo l'abbandono del cantante della RCA Italiana.\nIl disco.\nTutti i testi e le musiche sono di Antonello Venditti, che ha anche curato gli arrangiamenti delle canzoni (tranne \"Francesco\", arrangiata da Nicola Samale e Giuseppe Mazzucca, gi\u00e0 collaboratori in \"Lilly\" e \"Ull\u00e0lla\", che dirigono l'orchestra); le edizioni musicali sono le Intersong Italiana.&lt;br&gt;\nL'album viene registrato a Roma nei Trafalgar Studios e a Londra ai Marquee Studios; il tecnico del suono \u00e8 Gaetano Ria, che si occupa anche del missaggio insieme a Tim Painter.&lt;br&gt;\nTra i musicisti sono da ricordare i componenti del gruppo degli Stradaperta, gi\u00e0 collaboratori di Venditti in \"Lilly\"; anche Carlo Siliotto e Pablo Romero avevano gi\u00e0 suonato con il cantautore (entrambi nell'album \"Quando verr\u00e0 Natale)\", ed inoltre suona nell'album il tastierista dei Goblin, Claudio Simonetti.&lt;br&gt;\nDurante le session dell'album venne registrata anche un'altra canzone, \"Italia\", che per\u00f2 non venne inserita nel disco (solo nel 1982 sar\u00e0 pubblicata in \"Sotto la pioggia\").&lt;br&gt;\nLa copertina dell'album, opera di Mario Convertino, \u00e8 bianca, con disegnati due pesci, uno blu ed uno arancione; nella prima edizione vi erano inoltre segnati in rilievo tutti e dodici i segni dello zodiaco.&lt;br&gt;\nL'album venne pubblicato il giorno del compleanno del cantautore, l'8 marzo, e divent\u00f2 suo malgrado la colonna sonora di un periodo cupo per la storia italiana (solo 8 giorni dopo, il 16, venne rapito dalle Brigate Rosse Aldo Moro).&lt;br&gt;\nDopo la parziale delusione di vendite del disco precedente, Venditti torna al primo posto dell'hit parade con quest'album e con il primo 45 giri da esso tratto, \"Sotto il segno dei pesci/Sara\", ripetendo l'exploit di tre anni prima con \"Lilly\"; dopo qualche mese viene pubblicato anche un secondo singolo, \"Bomba o non bomba/Giulia\", che per\u00f2 non entra in classifica.\nL'album \u00e8 presente alla posizione numero 100 nella classifica dei 100 dischi italiani pi\u00f9 belli secondo \"Rolling Stone Italia\".\nTracce.\nLato A\nLato B\n40\u00ba anniversario - Sotto il segno dei pesci 2018 - Bonus Tracks\nFormazione.\nGli Stradaperta:"}
{"id": "1372912", "revid": "1718925", "url": "https://it.wikipedia.org/wiki?curid=1372912", "title": "Nino Terzo", "text": "Biografia.\nNato a Palermo, Antonino Terzo lavor\u00f2 assiduamente nell'avanspettacolo e in spettacoli di rivista, lavorando anche nelle compagnie teatrali di Tot\u00f2, Peppino De Filippo, Franco Franchi e Ciccio Ingrassia e Domenico Modugno. Terzo fu inoltre attivo anche come cantante, partecipando a numerose operette. Nel 1962 debutt\u00f2 nel cinema e presto divenne un noto caratterista in commedie e farse all'italiana interpretando, con piccole variazioni, il personaggio che lo aveva reso celebre nell'avanspettacolo, un uomo affetto da balbuzie e atavica afasia, incapace di parlare senza aver prima inspirato ed espirato profondamente. \nNel 1992 abbandon\u00f2 definitivamente lo spettacolo per seri problemi di salute. Malato da tempo, muore l'8 maggio 2005 nella sua casa a Marano di Napoli dopo aver subito quattro infarti."}
{"id": "1372916", "revid": "1494169", "url": "https://it.wikipedia.org/wiki?curid=1372916", "title": "5150", "text": ""}
{"id": "1372921", "revid": "767487", "url": "https://it.wikipedia.org/wiki?curid=1372921", "title": "Alire Raffeneau Delile", "text": "Tra il 1798 e il 1801 partecipa, al seguito di Napoleone Bonaparte, alla Campagna d'Egitto, nel corso della quale descrive il genere \"Nelumbo\" e il \"Cyperus papyrus\". A lui si deve la parte botanica del \"Voyage dans la Basse et Haute-\u00c9gypte\" di Vivant Denon.\nNel 1832 \u00e8 nominato direttore dell'Orto botanico di Montpellier. \nI generi \"Delilia\" e \"Raffenaldia\" sono un tributo alla sua memoria."}
{"id": "1372924", "revid": "1318658", "url": "https://it.wikipedia.org/wiki?curid=1372924", "title": "Ballando con le stelle (quarta edizione)", "text": "La quarta edizione di Ballando con le stelle \u00e8 andata in onda dal 28 settembre al 23 novembre 2007 su Rai 1, condotta da Milly Carlucci con la partecipazione di Paolo Belli e la sua band. Questa edizione \u00e8 stata vinta dall'attrice e showgirl Maria Elena Vandone e dal ballerino Samuel Peron.\nRegolamento.\nQuesta edizione ha avuto una durata di nove settimane circa, cio\u00e8 minore rispetto alle due precedenti, che avevano avuto una durata di 12 settimane, viene poi abbandonato il meccanismo della supercoppa che gli autori avevano introdotto negli anni precedenti, visto che quest'anno la RAI ha deciso di non abbinare lo show alla Lotteria Italia. Ma nonostante tutti questi cambiamenti, gli autori per migliorare l'andamento della gara aggiungono al regolamento dello show il meccanismo del \"ballerino per una notte\", che prevedeva che ad ogni puntata del programma partecipasse un personaggio della televisione italiana ed internazionale.\nBallerini per una notte.\nNelle prime quattro puntate di questa edizione, ci sono stati degli ospiti speciali che sono stati accompagnati da un ballerino/a professionista e si sono esibiti in un ballo, per poi essere stati giudicati dalla giuria.\nTabellone.\nLegenda:"}
{"id": "1372925", "revid": "287204", "url": "https://it.wikipedia.org/wiki?curid=1372925", "title": "Masquerade (film)", "text": ""}
{"id": "1372926", "revid": "585241", "url": "https://it.wikipedia.org/wiki?curid=1372926", "title": "Comune di Odsherred", "text": "Odsherred \u00e8 un comune danese situato nella regione della Zelanda.\nIl comune \u00e8 stato costituito in seguito alla riforma amministrativa del 1\u00ba gennaio 2007 accorpando i precedenti comuni di Dragsholm, Nyk\u00f8bing-R\u00f8rvig e Trundholm."}
{"id": "1372928", "revid": "118031", "url": "https://it.wikipedia.org/wiki?curid=1372928", "title": "Antonino Terzo", "text": ""}
{"id": "1372929", "revid": "62898", "url": "https://it.wikipedia.org/wiki?curid=1372929", "title": "Manhattan distance", "text": ""}
{"id": "1372930", "revid": "124064532", "url": "https://it.wikipedia.org/wiki?curid=1372930", "title": "Pieve di Sant'Andrea (Pistoia)", "text": "La pieve di Sant'Andrea \u00e8 un luogo di culto cattolico situato nel centro storico di Pistoia; risalente all'VIII secolo, \u00e8 sede dell'omonima parrocchia retta dal clero diocesano di Pistoia.\nAl suo interno \u00e8 contenuto il celebre \"Pulpito di sant'Andrea\" di Giovanni Pisano.\nStoria e descrizione.\nFondata circa gi\u00e0 nel secolo VII, aveva originariamente dimensioni assai pi\u00f9 ridotte, ma solo in lunghezza: quando nella seconda met\u00e0 del XII secolo, infatti, fu portata ad assumere le forme attuali grazie all'architetto Buono, non ne fu variata la larghezza, il che dette all'edificio quel particolare slancio verticale che ancora costituisce parte non indifferente del suo fascino. La decorazione della facciata, con paramento marmoreo bicromo, tipico delle chiese romaniche pistoiesi, ma caratterizzato da un'incisiva influenza pisana, fu realizzato, sempre nella seconda met\u00e0 del secolo XII, da Gruamonte insieme con il fratello Adeodato, cui si deve anche tutto il repertorio scultoreo e in particolare l'architrave del portale mediano: qui vediamo raffigurato il \"Viaggio dei re Magi\", iconografia piuttosto rara in simile contesto e che forse si spiega con il fatto che la pieve si affacciava sulla via Francigena, uno dei pi\u00f9 importanti percorsi dei pellegrinaggi medioevali. I capitelli istoriati sono opera di maestro Enrico, mentre la statuetta con l'effigie di sant'Andrea entro la lunetta sovrastante si deve ad una mano un po' pi\u00f9 tarda, gi\u00e0 esperta dei modi di Giovanni Pisano.\nAlla fine del XV secolo s'intervenne completando la parte alta della facciata e coprendo a volte la navata centrale; nel 1506 Bernardino del Signoraccio fu incaricato di affrescare il catino absidale con le pareti sottostanti, decorazione della quale resta oggi solo la parte centrale con Dio Padre in mandorla sorretto da quattro angeli, primo di una serie di interventi che videro impegnate durante tutta la prima met\u00e0 del secolo le principali botteghe artistiche pistoiesi: lavorarono in quegli anni in Sant'Andrea Gerino Gerini, suo fratello Giovan Battista Gerini, Giovan Battista Volponi, detto \"lo Scalabrino\", forse il Sollazino e Bernardino Detti. Nel XVII secolo, su iniziativa del pievano Bartolomeo Cellesi, furono aggiunti gli altari lungo le navate e furono per essi commissionati dipinti a Cristofano Allori e al genovese Girolamo Scag.\nNella pieve si trova l'organo tronci \"opus 316\", costruito nel 1865 per la chiesa di Castellina di Serravalle Pistoiesee successivamente trasferito nella sede attuale; esso \u00e8 situato a pavimento nella navata laterale di destra, \u00e8 a trasmissione meccanica e dispone di 15 registri."}
{"id": "1372931", "revid": "110157", "url": "https://it.wikipedia.org/wiki?curid=1372931", "title": "Parco minerario naturalistico di Gavorrano", "text": "Il Parco minerario naturalistico di Gavorrano \u00e8 un parco naturalistico e di archeologia industriale situato nel comune di Gavorrano (GR).\nStoria.\nL'attivit\u00e0 mineraria a Gavorrano ebbe inizio nel 1898, quando il gavorranese Francesco Alberti, ex garibaldino, scopr\u00ec insieme ai concittadini Oreste Leporatti, Savino Rosselli e Giuseppe Simonetti e con l'appoggio del geologo massetano Bernardino Lotti, il primo giacimento di pirite in localit\u00e0 Fonte Vecchia, a pochi metri dal paese. I diritti minerari furono cos\u00ec acquistati della ditta Praga e Co. del romano Guido Praga, e pochi anni dopo, nel 1905, l'area mineraria di Gavorrano pass\u00f2 sotto il controllo della Unione Italiana Piriti. Nel 1908 iniziarono i lavori anche presso la frazione di Ravi e due anni dopo l'intero comprensorio venne rilevato dall'azienda Montecatini di Guido Donegani. La Montecatini gest\u00ec totalmente l'attivit\u00e0 mineraria fino alla chiusura dei cantieri di estrazione il 30 giugno 1981 e, nel corso di questo lungo periodo, la miniera venne dotata di numerosi pozzi di estrazione, di impianti per il trattamento del minerale (frantumazione, lavaggio e vagliatura), di teleferiche e di ferrovie. La produzione di pirite aument\u00f2 costantemente dalle 24.000 tonnellate/anno dei primi anni del XX secolo alle 650.000 tonnellate/anno degli anni settanta. Si stima che la quantit\u00e0 di pirite estratta nella totalit\u00e0 sia di circa 27.000.000 tonnellate. Dal sottosuolo la pirite di Gavorrano andava ad alimentare per il 30% lo stabilimento del Casone di Scarlino, attivo dal 1962, per la produzione di acido solforico, oleum e pellet di ossido di ferro, e per il resto le altre fabbriche della Montecatini.\nNel 1991 il comune di Gavorrano ha dato inizio alla fase di progettazione preliminare per realizzare una sorta di museo-parco a testimonianza dell'attivit\u00e0 mineraria sul Monte Calvo, sotto la direzione del professor Alberto Magnaghi dell'Universit\u00e0 di Firenze. Nel 1998 il progetto del parco minerario \u00e8 entrato nella sua fase esecutiva: sotto il coordinamento scientifico del professor Alberto Pedrolli \u00e8 stato realizzato il Parco delle Rocce, con il recupero delle gallerie e la costruzione dell'ingresso al museo composto da biglietteria, sale deposito e dal grande cono della sala del plastico, con allestimenti curati dallo studio Gabetti e Isola e dagli architetti Gabriella Maciocco e Leonardo Brogioni; con progetto e direzione lavori di David Fantini, \u00e8 stato realizzato in una cava di calcare del Monte Calvo il cosiddetto Teatro delle Rocce; con progetto e direzione lavori di Massimo Carmassi, \u00e8 stato recuperato in parte anche l'insediamento minerario di Ravi Marchi. Con decreto del Ministero dell'Ambiente del 28 febbraio 2002, il progetto \u00e8 stato incorporato nel parco nazionale delle Colline Metallifere. L'inaugurazione ufficiale dell'intero parco minerario naturalistico si \u00e8 tenuta il 19 luglio 2003. Il museo-parco \u00e8 inserito nella rete museale provinciale \"Musei di Maremma\".\nIl 15 settembre 2012 l'insediamento di Ravi Marchi \u00e8 stato nuovamente inaugurato in seguito ad altri interventi di recupero che hanno interessato l'intera area mineraria.\nAree del parco.\nParco delle Rocce.\nL'ingresso al Parco delle Rocce \u00e8 situato a 215 metri di altitudine, nei pressi del paese di Gavorrano, lungo la strada che collega il centro comunale con le frazioni di Filare e Bagno. La porta del parco, interessante architettura contemporanea a forma di cono, si trova nel piazzale del Pozzo Impero, risalente al 1936, di fianco al grande edificio dei Bagnetti, con i vecchi spogliatoi, l'infermeria e i bagni dei minatori. All'interno del centro d'accoglienza sono situati la biglietteria e la libreria, oltre che un'esposizione di campioni di minerale in teche di cristallo collocate nei quattro angoli della sala.\nMuseo in galleria.\nIl primo percorso minerario-naturalistico del Parco delle Rocce \u00e8 costituito dal cosiddetto \"Museo in galleria\", un moderno museo multimediale sotterraneo che descrive le fasi del lavoro in miniera e la vita dei minatori a partire dagli anni cinquanta del XX secolo. Il percorso inizia dalla struttura conica situata dopo l'ingresso, dove \u00e8 collocato un plastico dell'area mineraria posizionato al centro, mentre su due pannelli circolari disposti lungo il perimetro sono illustrati il passato della miniera nei suoi diversi momenti di attivit\u00e0 e la storia del moderno complesso museale. Presso l'ingresso della galleria \u00e8 situata la scultura in legno del minatore, opera dello scultore Hilario Oreglia d'Isola. La galleria dove \u00e8 stato realizzato il museo era in origine una riservetta destinata a deposito di esplosivi e materiale detonante utilizzato nell'operazione di abbattimento delle rocce nella miniera di Gavorrano. Il percorso introduce il visitatore nella vita della miniera attraverso immagini e suoni che provengono dal passato e dalla memoria del mondo minerario. Dopo la ricostruzione degli spogliatoi e della lampisteria si prosegue con la discesa in miniera. Le diverse fasi del cantiere minerario sono raccontate da sezioni dedicate all'attivit\u00e0 di ricerca, alla posa degli esplosivi, ai metodi di coltivazione e alle opere di sostegno. Un apparato mediatico multimediale, formato non solo da pannelli esplicativi, ma anche da un sistema sincronizzato di luci, immagini e suoni, evoca in forma sensoriale l'interno della miniera. A conclusione della visita \u00e8 prevista una proiezione che ripercorre le tappe salienti della storia della miniera, con uno sguardo sulle iniziative de proporre in futuro per uno sviluppo del parco minerario. L'intera galleria \u00e8 arredata con foto d'epoca, raccolta di macchine, utensili, oggetti del vestiario e della vita di tutti i giorni del minatore, nonch\u00e9 allestimenti che ricostruiscono aspetti peculiari delle tecniche di escavazione del minerale: la \"gabbia\", ovvero l'ascensore manovrato da un argano per la discesa e risalita del personale attraverso il pozzo; la \"volata\" (l'abbattimento della roccia attraverso l'uso dell'esplosivo); le armature per la sicurezza delle gallerie; le lavorazioni di \"smarino\" con le pale ad aria compressa.\nTeatro delle Rocce.\nProseguendo lungo la strada che dal piazzale del Pozzo Impero porta verso il Monte Calvo si arriva alla grandiosa cava di calcare di San Rocco, coltivazione a cielo aperto finalizzata all'estrazione del \"breccino\", calcare per la produzione di materiale sterile utilizzato per le ripiene delle gallerie e dei cantieri sotterranei dismessi della miniera. La cava prende il nome dalla piccola chiesetta di San Rocco, risalente al XVII secolo, qui situata. Nell'area circolare ai piedi della cava \u00e8 stato inaugurato nel settembre 2003 il Teatro delle Rocce, progettato dall'architetto David Fantini, suggestivo spazio teatrale inserito all'interno della cava di calcare come parte di essa, adattato alla morfologia del contesto in cui si inserisce attraverso le gradinate realizzate in pietra cavata. Ogni estate il teatro organizza un festival ricco di spettacoli teatrali e musicali, con ospiti di rilievo nazionale e internazionale.\nMiniera di Ravi Marchi.\nRavi Marchi \u00e8 un insediamento minerario situato a tre chilometri da Gavorrano, nei pressi della frazione di Ravi, e comprende il secondo percorso naturalistico-minerario del parco di Gavorrano.\nL'area mineraria di Ravi fu acquistata nel 1910 dalla societ\u00e0 Marchi e inizi\u00f2 ad essere sfruttata a partire dal 1912. La concessione mineraria comprendeva inizialmente tre masse di mineralizzazione, Ortino, Radini e Vignaccio, le prime due esauritesi tra la fine degli anni venti e i primi degli anni trenta, mentre la terza, dove vennero scavati due pozzi e costruita una prima laveria per il trattamento della pirite (risalente al 1918 e ampliata nel 1925), fu sfruttata fino agli anni cinquanta. Dal 1950 vennero individuate altre due masse, Orsinghi e Quercetana. Nel 1955 fu costruita una nuova laveria pi\u00f9 grande che si sviluppa in cinque gradoni, ancora visibile. Dal 1965 l'intera miniera pass\u00f2 alla societ\u00e0 Montecatini.\nL'area del Vignaccio \u00e8 stata oggetto di recupero e di valorizzazione tra il 1999 e il 2003: sono stati restaurati i due castelli minerari in ferro, Vignaccio I e Vignaccio II (detto Nuovo), risalenti al 1949, e la grande laveria del 1955. Ulteriori lavori, conclusi nel 2012, hanno permesso la realizzazione di un centro accoglienza e l'apertura alla visita dell'area della vecchia laveria."}
{"id": "1372933", "revid": "287204", "url": "https://it.wikipedia.org/wiki?curid=1372933", "title": "San Juan Bautista Tuxtepec", "text": "San Juan Bautista Tuxtepec \u00e8 una citt\u00e0 del Messico, capoluogo dell'omonima municipalit\u00e0, nonch\u00e9 seconda citt\u00e0 dello Stato di Oaxaca. Secondo il censimento del 2005, conta una popolazione di 94.209 abitanti, 144.555 in tutto il comune. La superficie di 933,90\u00a0km\u00b2 corrisponde al 0,979% dell'intero Stato. Si trova nella regione del Papaloapan nel Nord del Paese, ad un'altezza di 11 metri sopra il livello del mare; \u00e8 lambita dalle acque del R\u00edo Papaloapan, emblema della citt\u00e0."}
{"id": "1372936", "revid": "228587", "url": "https://it.wikipedia.org/wiki?curid=1372936", "title": "Citt\u00e0 &amp; Regione", "text": "Citt\u00e0 &amp; Regione \u00e8 stata una rivista mensile di cultura e storia, edita a Firenze dal 1975 al 1983. \nEra diretta da Lelio Lagorio, all'epoca presidente della Regione Toscana e poi Ministro della difesa. \nRivista a temi, ha pubblicato complessivamente settanta volumi sui principali problemi della societ\u00e0 italiana in un periodo fra i pi\u00f9 controversi della storia della Repubblica, quello tra gli anni settanta e gli ottanta.\nDi orientamento di sinistra democratica, ma indipendente dai partiti, si avvaleva di un comitato direttivo composto da accademici delle universit\u00e0 toscane."}
{"id": "1372937", "revid": "5376", "url": "https://it.wikipedia.org/wiki?curid=1372937", "title": "Cassa di Risparmio delle Province Lombarde", "text": ""}
{"id": "1372941", "revid": "1776051", "url": "https://it.wikipedia.org/wiki?curid=1372941", "title": "So Far Away (Staind)", "text": "So Far Away \u00e8 il secondo singolo estratto dall'album \"14 Shades of Grey\", durante l'estate del 2003.\nCanzone.\nLa canzone parla della vita in generale di Aaron Lewis e soprattutto dei sentimenti che sentiva nel momento in cui l'ha scritta; riesce ad entrare in numerose classifiche riscuotendo un grande successo. La traccia fa anche parte della raccolta di singoli e live \nSono conosciute diverse versioni dello stesso singolo.\nSuccesso.\nLa canzone ha avuto uno straordinario successo negli Stati Uniti entrando cos\u00ec in numerosissime classifiche musicali della rivista Billboard. Il risultato raggiunto da questa canzone \u00e8 ottimo infatti essa rimane alla n.1 della Billboard Mainstream Rock Tracks per ben 14 settimane, risultando una della canzoni rimaste in prima posizione pi\u00f9 a lungo in questa classifica dove il massimo di settimane accumulate alla numero uno \u00e8 di 21, dalla canzone \"Loser\" dei 3 Doors Down. La traccia appare inoltre in un episodio del WWE RAW."}
{"id": "1372948", "revid": "986213", "url": "https://it.wikipedia.org/wiki?curid=1372948", "title": "Antoine Just L\u00e9on Marie di Noailles", "text": "Biografia.\nFiglio di Charles Philippe Henri de Noailles (1808-1854), duca di Mouchy, e della duchessa Anne Marie C\u00e9cile de Noailles (1812-1858), spos\u00f2 a Parigi il 18 dicembre 1865 la principessa Anne Murat (1841-1924) figlia di Napoleone Luciano Carlo Murat.\nDalla coppia nacquero:"}
{"id": "1372949", "revid": "1543377", "url": "https://it.wikipedia.org/wiki?curid=1372949", "title": "Giorgio Piola", "text": "Famoso per i suoi disegni dei particolari tecnici delle monoposto, vanta il maggior numero di Gran Premi di Formula 1 seguiti dal vivo (811, al GP di Cina 2019).\nBiografia.\nInizia la carriera nel 1970 sulle pagine di \"Autosprint\" per poi passare nel 1975 prima al \"Corriere della Sera\" e poi alla \"Gazzetta dello Sport\" dove continua a lavorare fino al 2015.\nDal 1990 \u00e8 attivo anche come commentatore televisivo, con il compito di analizzare e presentare agli appassionati di motori la struttura aerodinamica e il funzionamento meccanico delle sofisticate vetture di Formula 1.\nFino a fine anni '90 ha collaborato con la redazione del programma sportivo dedicato ai motori \"Grand Prix\" in onda su Italia 1, rete che nel periodo 1991-1996 (questo ultimo anno in regime di esclusiva) deteneva i diritti per la trasmissione in chiaro e in diretta sul territorio nazionale italiano degli eventi sportivi di Formula 1 e che l'anno successivo furono acquisiti dalla RAI in regime di monopolio. \u00c8 successivamente entrato a far parte della redazione sportiva RAI a fianco dei commentatori Gianfranco Mazzoni (voce principale), dell'esperto ex pilota di Formula 1 Ivan Capelli e dell'ingegner Giancarlo Bruno (commento tecnico) e degli inviati ai box Ettore Giovannelli e Stella Bruno.\nNella stagione 2008 fa parte della squadra di commentatori tecnici per l'emittente satellitare Sky Italia e dal 2010, dopo il mancato rinnovo di Sky dei diritti della Formula 1, entra a far parte di Mediaset. Dal 2011 collabora con la RSI e commenta i GP insieme a Roberto Gurian e Andrea Chiesa. Nel 2013 torna in Rai fino al 2017. Torna a collaborare \"una tantum\" con RSI in occasione del Gran Premio del Belgio 2018 e successivamente per il Gran Premio d'Italia.\nDal 1994 pubblica annualmente per la Casa Editrice Nada, un annale sulla Formula 1 dal titolo \"Analisi Tecnica\" che viene tradotto e pubblicato in tre lingue. \u00c8 stato per anni consulente tecnico di molteplici riviste nazionali ed internazionali tra cui \"Autosport, Gazzetta e\" \"Autosprint\". Dal 2016 collabora in esclusiva con il network internazionale \"Motorsport.com\".\nIn occasione del Gran Premio di Cina 2019, gara numero 1000 della storia della Formula 1, viene omaggiato da Chase Carey (CEO di Liberty Media) con una moneta celebrativa essendo il personaggio del paddock con il maggior numero di gran premi all'attivo (811, debutto a Monaco 1969)."}
{"id": "1372951", "revid": "380654", "url": "https://it.wikipedia.org/wiki?curid=1372951", "title": "Daniel Bryan", "text": "Danielson \u00e8 noto anche per i suoi trascorsi in WWE come Daniel Bryan dal 2010 al 2021, dove \u00e8 stato un cinque volte campione del mondo, avendo detenuto il WWE Championship quattro volte e il World Heavyweight Championship una volta, oltre ad aver vinto anche per una volta rispettivamente lo United States Championship, il WWE Tag Team Championship come membro del Team Hell No (con Kane), l'Intercontinental Championship e lo SmackDown Tag Team Championship con Rowan. \u00c8 stato anche il vincitore del Money in the Bank di \"SmackDown\" (edizione 2011), ha lottato nel main event di diversi pay-per-view (inclusa l'edizione 2013 di \"SummerSlam\" e \"WrestleMania XXX\") e ha vinto lo Slammy Award come \"Superstar of the Year\" (edizione 2013). \u00c8 inoltre il ventiseiesimo atleta a fregiarsi del Triple Crown e il quindicesimo a completare il Grand Slam con il nuovo formato (del nuovo formato \u00e8 considerato il sesto vincitore) nella storia della WWE.\nPrima di approdare alla WWE ha lottato per diverse federazioni del circuito indipendente utilizzando sia il suo vero nome sia il nome e successivamente soprannome \"The American Dragon\". Dal 2002 al 2009 ha lottato nella Ring of Honor, dove ha detenuto il ROH World Championship ed \u00e8 stato l'ultimo atleta a detenere il ROH Pure Championship (unificando i due titoli), nonch\u00e9 il primo vincitore dell'annuale torneo Survival of the Fittest nel 2004. Insieme a CM Punk e Tyler Black \u00e8 uno dei tre atleti ad aver vinto sia il ROH World Championship sia il WWE Championship.\nDanielson ha lottato a lungo in Giappone, vincendo il GHC Junior Heavyweight Championship nella Pro Wrestling Noah e il IWGP Junior Heavyweight Tag Team Championship (con Curry Man) nella New Japan Pro-Wrestling. Ha anche vinto numerosi titoli nel circuito indipendente, inclusi due PWG World Championship, il FIP World Heavyweight Championship e il wXw World Heavyweight Championship, oltre a numerosi riconoscimenti da parte di pubblicazioni quali \"Pro Wrestling Illustrated\", che nel 2013 lo posizion\u00f2 anche al primo posto nell'annuale classifica dei 500 migliori atleti nel 2014, \"Rolling Stone\" e il \"Wrestling Observer Newsletter\" di Dave Meltzer che lo vot\u00f2 come miglior atleta degli anni duemila.\nL'8 febbraio 2016 all'et\u00e0 di trentaquattro anni, annunci\u00f2 il ritiro dal wrestling lottato a causa di commozioni cerebrali multiple e una lesione all'area temporo-occipitale del cervello. Tuttavia, il 20 marzo 2018 \u00e8 stato dichiarato idoneo dai medici della WWE per tornare alla competizione attiva.\nBiografia.\nDanielson \u00e8 nato e cresciuto ad Aberdeen, nello Stato di Washington, da un padre taglialegna e una madre terapeuta che hanno divorziato quando lui era ancora giovane. Ha gareggiato in vari sport all'Aberdeen-Weatherwax High School, incluso il football.\nCarriera.\nGli inizi (1999\u20132002).\nDanielson inizi\u00f2 la sua carriera lottando nella Backyard Championship Wrestling con il suo vero nome e l'appellativo The Dagger. Nel 1999, dopo essersi diplomato, decise di diventare un wrestler iscrivendosi alla scuola di wrestling di Dean Malenko. A causa della sua chiusura entr\u00f2 nella Texas Wrestling Academy di Shawn Michaels. Firm\u00f2 poi un contratto con la World Wrestling Federation per lavorare nel loro territorio di sviluppo, venendo assegnato alla Memphis Championship Wrestling, dove \u00e8 stato allenato da William Regal, vincendo diversi titoli prima della sua chiusura e del addio dalla WWF nel 2001. Inoltre, tra il 2002 e il 2003, combatt\u00e9 in alcune puntate di \"Velocity\" e \"Heat\"; inizialmente usato come \"jobber\", gli sono poi stati concessi match pi\u00f9 lunghi, affrontando e perdendo contro John Cena.\nRing of Honor (2002\u20132009).\nNel 2002 Danielson entr\u00f2 a far parte della Ring of Honor, venendo considerato un padre fondatore poich\u00e9 ha portato all'apice del successo la federazione dai suoi albori e combattendo sempre e solo nei main event. I suoi incontri erano caratterizzati da una durata fuori dal normale, fra cui spicca un match di circa ottanta minuti contro Austin Aries.\nIl 25 settembre 2005 a Glory by Honor IV Danielson ha sconfitto James Gibson per vincere il ROH World Championship per la prima volta. Mantenne il titolo fino a quando Chris Hero, della Combat Zone Wrestling, invase la ROH e punt\u00f2 al titolo di Danielson. Quest'ultimo ne fece una questione personale, invadendo cos\u00ec a sua volta la CZW. Alla fine i due arriveranno a un match uno contro uno, in cui Danielson mantenne il titolo. Prese poi il quinto e ultimo posto del Cage of Death match (uno steel cage match, specialit\u00e0 della CZW), terminato con una rissa, grazie all'inaspettato voltafaccia di Danielson su Samoa Joe. Questo port\u00f2 a una faida tra i due: il loro match, durato 60 minuti, termin\u00f2 con un pareggio. Danielson ha poi unificato il ROH World Championship con il ROH Pure Championship di Nigel McGuinness. Perse il titolo dopo quindici mesi di regno contro Homicide, anche per via di un infortunio alla spalla.\nDanielson ha lasciato la ROH nel 2009 dopo aver sconfitto Nigel McGuinness nel suo ultimo match.\nWWE (2009\u20132010).\nIl 23 agosto 2009 la ROH ha annunciato che Danielson aveva firmato un contratto con la WWE. Ha fatto il suo debutto il 4 gennaio 2010, quando ha sconfitto Chavo Guerrero in un match non ripreso dalle telecamere. In seguito venne trasferito nella Florida Championship Wrestling, dove ha cambiato il suo ring name in Daniel Bryan.\nIl debutto sugli schermi televisivi avvenne a \"NXT\", uno show che ha visto protagonisti otto esordienti, affiancati da altrettanti wrestler professionisti, dove il vincitore aveva l'opportunit\u00e0 di approdare a \"Raw\" e di ottenere un'opportunit\u00e0 per un titolo da sfruttare in pay-per-view contro un campione a sua scelta. Daniel Bryan, con The Miz come suo mentore, nella prima puntata ha affrontato nel main event l'allora World Heavyweight Champion Chris Jericho, venendo sconfitto. Durante la sua permanenza a \"NXT\", tuttavia, Bryan perse tutti i match (con un record finale di 0 vittorie e 10 sconfitte) e la sua avventura si \u00e8 conclusa con l'eliminazione decisa dal management (kayfabe) nella puntata di \"NXT\" del 10 maggio.\nNella puntata di \"Raw\" del 31 maggio, l'ospite speciale dello show, Ashton Kutcher, ha concesso a Bryan un match contro The Miz: Bryan ha sconfitto Miz e al termine del match lo ha gettato addosso al commentatore Michael Cole, che lo criticava sin dalla sua partecipazione a \"NXT\". La settimana successiva a \"Raw\", Bryan si \u00e8 presentato insieme agli altri \"rookie\" di \"NXT\" della prima stagione, interrompendo il main event che vedeva protagonisti John Cena e CM Punk: il gruppo, guidato da Wade Barrett, ha aggredito il personale della WWE presente a bordo ring, distruggendo la scenografia e attaccando Cena. I wrestler di \"NXT\" formarono cos\u00ec un'alleanza, che \u00e8 diventata poi nota come \"The Nexus\". Nella puntata di \"Raw\" dell'11 giugno, Bryan venne cacciato dalla stable dopo essersi pentito dell'attacco perpetrato ai danni di Cena. Nello stesso giorno, la WWE ha comunicato il licenziamento di Daniel Bryan tramite un comunicato apparso sul sito internet della compagnia. La causa del licenziamento sarebbe da ricercare in un atto giudicato \"eccessivamente violento\" dalla WWE, dal momento che Danielson aveva strangolato il ring announcer Justin Roberts con la sua stessa cravatta, in una fase dell'aggressione andata in scena a \"Raw\".\nCircuito indipendente (2010).\nGrazie a una deroga concessa dalla WWE, Bryan Danielson \u00e8 tornato ad esibirsi nei circuiti indipendenti pochi giorni dopo il suo licenziamento. Danielson, in seguito al clamore suscitato dalla vicenda che lo ha visto protagonista in WWE, raccolse in pochi giorni numerosi ingaggi anche in Europa, tra cui uno nella MWF, federazione di propriet\u00e0 del padre di John Cena. Il 1\u00ba ottobre, Danielson ha combattuto l'ultimo dei suoi match indipendenti sconfiggendo Shelton Benjamin in uno show della NorthEast Wrestling.\nRitorno in WWE (2010\u20132021).\nUnited States Champion (2010\u20132011).\nTra i fan di Danielson si susseguono petizioni rivolte alla WWE per chiedere la sua riassunzione. Il 15 agosto 2010 a SummerSlam, Bryan ha fatto il suo ritorno nella WWE come beniamino del pubblico, unendosi al Team WWE che affrontava il Nexus nel main event. La sua squadra ha vinto il match, nel quale Bryan ha eliminato prima Darren Young e poi Heath Slater, prima di essere eliminato a sua volta da Wade Barrett, complice l'interferenza di The Miz.\nIl 19 settembre a Night of Champions, Bryan ha sconfitto The Miz, sottomettendolo con la \"LeBell Lock\" e vincendo il suo primo titolo nella WWE, lo United States Championship. Il 3 ottobre a Hell in a Cell, Bryan ha difeso con successo il titolo in un triple threat Submissions Count Anywhere match contro The Miz e John Morrison. Bryan ha poi sfidato l'allora Intercontinental Champion Dolph Ziggler a un \"Champion vs. Champion match\" a Bragging Rights come speciale attrazione della sfida \"SmackDown vs. Raw\", sconfiggendolo in un match altamente acclamato. Bryan ha difeso con successo lo United States Champiosnhip contro Ted DiBiase alle Survivor Series.\nNella puntata di \"Raw\" del 14 marzo 2011, Bryan ha perso lo United States Championship contro Sheamus dopo 176 giorni. Bryan avrebbe dovuto originariamente avere la sua rivincita contro Sheamus per lo United States Championship nella card principale a WrestleMania XXVII, ma il match \u00e8 stato annunciato come un \"dark lumberjack match\" che \u00e8 terminato senza un vincitore quando i \"lumberjack\" hanno combattuto tra di loro, dando inizio a una battle royal che ha visto Bryan essere eliminato per penultimo da Sheamus. Bryan ha perso contro Sheamus nella rivincita con il titolo in palio la notte seguente a \"Raw\", dopodich\u00e9 \u00e8 stato salvato da un attacco di Sheamus dal debuttante Sin Cara.\nWorld Heavyweight Champion (2011\u20132012).\nIl 26 aprile, Bryan \u00e8 stato trasferito al roster di \"SmackDown\" come parte del draft supplementare. Il suo primo match come nuovo membro del roster \u00e8 avvenuto nella puntata di \"SmackDown\" del 6 maggio, dove ha perso contro Sheamus.\nIl 17 luglio a Money in the Bank, Bryan ha vinto il Money in the Bank ladder match di \"SmackDown\", che gli avrebbe garantito un match per il World Heavyweight Championship in qualsiasi momento entro un anno. Nella puntata di \"SmackDown\" del 4 novembre, Bryan ha perso per squalifica contro il World Heavyweight Champion Mark Henry a causa dell'interferenza di Big Show. Tre settimane dopo, Bryan ha incassato il Money in the Bank sconfiggendo Mark Henry, dopo che questi era stato messo K.O. da Big Show, conquistando il World Heavyweight Championship: tuttavia, subito dopo la sua vittoria, il general manager di \"SmackDown\" Theodore Long ha annullato la vittoria di Bryan, in quanto Henry non era abilitato a combattere; nonostante ci\u00f2, Bryan \u00e8 rimasto in possesso della valigetta del Money in the Bank. Pi\u00f9 tardi nella stessa sera, Bryan \u00e8 diventato il primo sfidante per il World Heavyweight Championship, sconfiggendo Cody Rhodes, Randy Orton e Wade Barrett. Nella puntata di \"SmackDown\" del 29 novembre, tuttavia, Bryan ha perso contro Henry nello steel cage match valido per il titolo. Sempre nel mese di novembre, Bryan ha iniziato una relazione (kayfabe) con AJ.\nBryan ha incassato la valigetta del Money in the Bank il 18 dicembre a ai danni di Big Show, che aveva appena sconfitto Mark Henry in un chairs match, ma che Henry aveva attaccato al termine del match eseguendo una DDT su una pila di sedie: Bryan ha poi schienato Show per vincere il World Heavyweight Championship; inoltre, con questa vittoria, \u00e8 diventato il primo wrestler nella storia proveniente da \"NXT\" ad aver vinto un titolo del mondo nella WWE. Nelle settimane seguenti nacquero delle tensioni tra Bryan e Big Show, che non era felice di come questi lo avesse privato del titolo, con Bryan che ha invece espresso il suo scontento per la scarsa riconoscenza per l'aiuto che gli dava durante i match contro Henry. Come World Heavyweight Champion, Bryan ha iniziato ad agire da \"heel\" (\"cattivo\"), mostrando segni di superbia e arroganza, iniziando inoltre a celebrare in maniera eccessiva le sue vittorie, anche quelle terminate per squalifica o countout.\nNel gennaio del 2012, Bryan ha difeso con successo il titolo in tre occasioni: la prima contro Big Show quando Bryan ha provocato Mark Henry, che lo ha attaccato causando la squalifica; la seconda contro Show in un match senza squalifiche che si \u00e8 concluso quando Show \u00e8 accidentalmente finito addosso ad AJ, che \u00e8 finita all'ospedale (kayfabe) e per cui Bryan lo ha incolpato; la terza contro Henry in un lumberjack match che si \u00e8 concluso senza vincitore quando Bryan ha provocato i \"lumberjack\", causando l'interferenza di quest'ultimi. Ci\u00f2 ha portato a uno steel cage match con il titolo in palio contro Show e Henry alla Royal Rumble, dove Bryan ha vinto dopo essere uscito dalla gabbia d'acciaio. A Elimination Chamber, Bryan ha difeso nuovamente il titolo sconfiggendo Big Show, Cody Rhodes, The Great Khali, Santino Marella e Wade Barrett in un Elimination Chamber match, al termine del quale \u00e8 stato attaccato da Sheamus, il vincitore della Royal Rumble, che lo ha scelto come avversario a WrestleMania per il World Heavyweight Championship.\nNel mese di marzo, Bryan ha iniziato a maltrattare AJ, domandandole pubblicamente di stare zitta e affermando che lei \u00e8 sempre stata dalla sua parte. Nonostante queste azioni, AJ ha continuato a rimanere al fianco di Bryan. Il regno di Bryan come campione del mondo si \u00e8 concluso dopo 105 giorni in diciotto secondi a WrestleMania XXVIII quando si \u00e8 distratto per ricevere un bacio portafortuna da AJ. Nella puntata di \"SmackDown\" successiva, Bryan ha incolpato AJ per perdita del titolo del mondo e ha concluso la loro relazione. Nonostante i tentativi di AJ di riconciliarsi, Bryan l'ha rifiutata. A Extreme Rules, Bryan non \u00e8 riuscito a riconquistare il World Heavyweight Championship da Sheamus in un 2-out-of-3 falls match, perdendo per 2-1.\nTeam Hell No (2012\u20132013).\nDopo aver perso il World Heavyweight Championship, Bryan \u00e8 diventato il primo sfidante al WWE Championship detenuto da CM Punk, ma non \u00e8 riuscito a vincere il titolo sia a Over the Limit che a No Way Out, in un triple threat match che includeva anche Kane. Nella puntata di \"Raw\" del 25 giugno, Bryan ha vinto un triple threat elimination match contro Punk e Kane, garantendosi un ulteriore match per il WWE Championship a Money in the Bank, con AJ scelta come arbitro speciale. Tuttavia, il 15 luglio a Money in the Bank, Bryan non \u00e8 riuscito a conquistare il titolo.\nDopo essere uscito dal giro titolato del WWE Championship, Bryan ha provato a riallacciare il rapporto con AJ, per poi chiederle di sposarlo, ottenendo una risposta affermativa. Tuttavia, a \"Raw 1000\", AJ lo ha mollato sull'altare dopo aver ricevuto il ruolo di general manager di \"Raw\". Usando il ruolo di general manager, AJ ha continuato a ottenere la sua vendetta su Bryan negandogli un match per il WWE Championship e forzandolo invece ad affrontare Kane a SummerSlam, dove per\u00f2 Bryan \u00e8 emerso vincitore.\nA causa dei problemi tra Bryan e Kane, AJ li ha iscritti a dei corsi di gestione della rabbia ospitati dal dottor Shelby e sono stati costretti ad \"abbracciarsi\". I due avversari hanno poi formato un tag team i cui costanti litigi e scontri, anche durante i loro match, li ha inavvertitamente portati a sconfiggere i Prime Time Players (Darren Young e Titus O'Neil) per diventare i primi sfidanti per il WWE Tag Team Championship nella puntata di \"Raw\" del 10 settembre, per poi sconfiggere Kofi Kingston e R-Truth, il 16 settembre a Night of Champions, e vincere il Tag Team Championship.\nBryan e Kane hanno difeso per la prima volta i loro titoli la notte successiva a \"Raw\", sconfiggendo gli ex campioni in una rivincita. La settimana successiva a \"Raw\", \"Team Hell No\" \u00e8 stato scelto come il nome ufficiale del tag team attraverso un sondaggio su Twitter, mentre il Team Rhodes Scholars (Cody Rhodes e Damien Sandow) ha iniziato una faida con Bryan e Kane, facendo diventare Bryan un beniamino del pubblico ancora una volta. Il 28 ottobre a Hell in a Cell, il Team Hell No ha perso contro i Rhodes Scholars per squalifica, mantenendo i loro titoli; ci\u00f2 ha portato a una rivincita nella puntata del 14 novembre di \"Main Event\", dove il Team Hell No ha sconfitto i Rhodes Scolars per mantenere il Tag Team Championship.\nIl Team Hell No ha poi iniziato una faida con lo Shield (Dean Ambrose, Seth Rollins e Roman Reigns), alleandosi con Ryback; ci\u00f2 ha portato a un Tables, Ladders and Chairs match a , dove lo Shield \u00e8 emerso vittorioso dopo aver schienato Bryan. Il Team Hell No ha continuato a difendere i loro titoli sul finire del 2012, sconfiggendo il Team Rhodes Scolars a \"Main Event\" la settimana seguente e contro la 3MB (Drew McIntyre e Heath Slater) nella puntata di \"Raw\" del 31 dicembre. Bryan ha concluso il 2012 con il maggior numero di match televisivi e in pay-per-view combattuti quell'anno con 90.\nIl 27 gennaio 2013 alla Royal Rumble, il Team Hell No ha difeso con successo il titolo quando hanno sconfitto ancora una volta il Team Rhodes Scolars. Il 17 febbraio a Elimination Chamber, Bryan ha preso parte all'Elimination Chamber match valido per determinare il primo sfidante per il World Heavyweight Championship a WrestleMania 29, ma \u00e8 stato eliminato da Mark Henry. A WrestleMania 29, il Team Hell No ha difeso con successo il titolo contro Dolph Ziggler e Big E Langston.\nDopo aver riacceso la rivalit\u00e0 con lo Shield, con cui hanno combattuto diversi match con alleati anche The Undertaker e John Cena, il 19 maggio a Extreme Rules, il Team Hell No ha perso il WWE Tag Team Championship in un tornado tag team match contro Rollins e Reigns, terminando il loro regno come campioni dopo 245 giorni.\nAscesa al vertice (2013\u20132014).\nDopo aver perso il WWE Tag Team Championship, Bryan \u00e8 diventato ossessionato dal voler dimostrare di non essere l'anello debole del Team Hell No. Come risultato di ci\u00f2, Bryan \u00e8 diventato pi\u00f9 aggressivo, ma il suo comportamento troppo zelante ha portato il Team Hell No a perdere la rivincita per il titolo contro Rollins e Reigns nella puntata di \"Raw\" del 27 maggio. In seguito ad incomprensioni e litigi, Bryan si \u00e8 allontanato da Kane ed \u00e8 stato accoppiato con Randy Orton, nonostante la loro scarsa relazione ad affrontare un nemico comune nello Shield. Durante questa storyline, Bryan \u00e8 stato elogiato come il miglior wrestler nella WWE e per avere una connessione senza pari con il pubblico da critici, colleghi e veterani del mondo del wrestling. Nella puntata di \"SmackDown\" del 14 giugno, Bryan ha concluso la striscia vincente di imbattibilit\u00e0 dello Shield nei six-man tag match televisivi quando ha costretto Rollins a cedere in un match con Kane e Orton come suoi compagni di tag team. Tuttavia, a Payback, a causa di un lavoro di squadra non ottimale, Bryan e Orton non sono riusciti a vincere il WWE Tag Team Championship contro Rollins e Reigns. La notte seguente a \"Raw\", mentre lo status del Team Hell No \u00e8 stato lasciato in sospeso dopo che entrambi hanno deciso di proseguire la competizione singola, Bryan e Orton si sono affrontati in un No Disqualification match che Orton ha vinto per TKO quando l'arbitro ha fermato il match dopo che Bryan aveva sofferto un legittimo infortunio al nervo, che lo ha portato a non essere in grado di sentire le sue braccia per il resto del match. Quattro giorni dopo a \"SmackDown\", Bryan ha sconfitto Orton, ma per lo sgomento di Bryan \u00e8 stato solo per countout. Nella puntata seguente di \"Raw\", Bryan ha decisivamente sconfitto Orton per sottomissione in una street fight e ha poi continuato la sua striscia di vittorie sconfiggendo Sheamus e Christian. Il 14 luglio a Money in the Bank, Bryan ha preso parte al WWE Championship Money in the Bank ladder match; durante il match, Bryan \u00e8 stato attaccato da Curtis Axel, un non partecipante, che alla fine gli ha impedito di vincere il match che \u00e8 stato vinto da Orton.\nLa notte seguente a \"Raw\", il WWE Champion John Cena ha scelto Bryan come avversario per il match per il WWE Championship a SummerSlam. Ci\u00f2 ha portato Bryan ad essere coinvolto nella faida interna della famiglia McMahon, con il chairman della WWE Vince McMahon contro Bryan, poich\u00e9 Bryan non ha l'immagine della tipica \"superstar WWE\" di McMahon, mentre il COO della WWE Triple H era in supporto di Bryan. Il 22 luglio a \"Raw\", Bryan ha lottato in un gauntlet match per dimostrare il suo valore come primo sfidante, sconfiggendo Jack Swagger e Antonio Cesaro in successione. Il 18 agosto a SummerSlam, Bryan ha sconfitto John Cena; tuttavia, subito dopo il match, l'arbitro speciale Triple H ha attaccato Bryan e ha permesso a Randy Orton di incassare il contratto del Money in the Bank per privare Bryan del titolo.\nLa notte successiva a \"Raw\", Triple H e i McMahon hanno approvato Orton come \"il volto della WWE\", formando la fazione dell'Authority, sostenendo che l'azienda era alla ricerca di Orton come campione al posto di Bryan che ha assunto anche il ruolo di \"top face\", essendo Cena fuori per infortunio. Con Triple H che ha minacciato di licenziare chiunque non rispettasse il suo regime, Bryan \u00e8 stato lasciato da solo ad affrontare e subire gli attacchi di Orton e dello Shield. Il 15 settembre a Night of Champions, Bryan ha sconfitto Orton e ha riconquistato il WWE Championship, che per\u00f2 \u00e8 stato costretto a rendere vacante la notte successiva a \"Raw\" da Triple H; l'arbitro Scott Armstrong ha ammesso di aver fatto un conteggio veloce la notte precedente con conseguente vittoria di Bryan, che ha negato che Armstrong stava lavorando per lui. Bryan e Orton si sono affrontati di nuovo per il titolo vacante il 6 ottobre a Battleground, ma il match si \u00e8 concluso in no contest dopo un'interferenza di Big Show che ha messo K.O. entrambi. Bryan ha sfidato Orton per il titolo vacante a Hell in a Cell senza successo: l'arbitro speciale Shawn Michaels lo ha colpito per aver attaccato Triple H, il migliore amico di Michaels.\nLa notte successiva a \"Raw\", Bryan si \u00e8 confrontato con Michaels, che gli ha offerto una stretta di mano, ma Bryan lo ha intrappolato nella \"\"Yes!\" Lock\". Pi\u00f9 tardi quella stessa sera \u00e8 stato attaccato dalla Wyatt Family: Bryan si \u00e8 alleato con CM Punk e insieme hanno sconfitto Luke Harper e Erick Rowan della Wyatt Family alle Survivor Series, ma l'intera Wyatt Family ha sconfitto Bryan in un handicap match a , con Wyatt che ha cercato di reclutare Bryan nelle settimane precedenti. Bryan ha riconosciuto in seguito che il sostegno dei tifosi non era sufficiente per affrontare \"la macchina\", cos\u00ec si \u00e8 arreso e si \u00e8 unito alla Wyatt Family, lottando brevemente con il ring name di Daniel Wyatt negli house show.\nNella puntata di \"Raw\" del 13 gennaio 2014, dopo che la Wyatt Family lo ha punito per la loro mancanza di successo da quando \u00e8 entrato nel gruppo, Bryan ha attaccato tutti gli altri membri della Wyatt Family per liberarsi di loro. Alla Royal Rumble, nonostante Bryan abbia perso contro Bray Wyatt in un match singolo per poi non partecipare al Royal Rumble match, il pubblico ha continuato a intonare cori per Bryan durante il Royal Rumble match e il match per il WWE World Heavyweight Championship. Il 27 gennaio a \"Raw\", Bryan si \u00e8 qualificato per l'Elimination Chamber match per il WWE World Heavyweight Championship all'omonimo pay-per-view collaborando con John Cena e Sheamus per sconfiggere lo Shield per squalifica. Nel frattempo, ha anche continuato la sua faida con l'Authority, con Kane che lo ha attaccato in pi\u00f9 occasioni, nel tentativo di infortunare Bryan prima del suo Elimination Chamber match. A Elimination Chamber, Bryan \u00e8 sopravvissuto fino ad essere uno degli ultimi due partecipanti all'Elimination Chamber match, ma il campione in carica Randy Orton ha mantenuto il titolo dopo che Kane interferito contro Bryan.\nWWE Champion e infortunio (2014\u20132015).\nIl 10 marzo \"Raw\", Bryan e molteplici fan hanno occupato il ring rifiutandosi di andarsene, con un conseguente irato Triple H che ha accettato la richiesta di Bryan per un match a WrestleMania XXX con la clausola che, se Bryan avesse vinto, sarebbe stato inserito nel WWE World Heavyweight Championship match durante l'evento.\nA WrestleMania XXX Bryan ha sconfitto Triple H ed \u00e8 stato inserito nel match per il titolo, ma Triple H lo ha attaccato al termine del loro match. Nonostante l'infortunio nella storyline e l'interferenza dell'Authority, Bryan \u00e8 prevalso su Batista e il campione Randy Orton nel main event di WrestleMania per vincere il WWE World Heavyweight Championship. L'editorialista del \"Professional Wrestling Torch\", Wade Keller, ha analizzato che il percorso di Bryan verso WrestleMania era dovuto a una serie di fattori: la reazione negativa dei fan nei confronti di Batista e il loro continuativo supporto nei confronti di Bryan nei mesi precedenti, cos\u00ec come l'improvviso e inaspettato abbandono di CM Punk dalla WWE dopo la Royal Rumble. Sia Bryan che Chris Jericho, in un'intervista fuori dal personaggio, hanno poi rivelato che l'originale sfidante di Bryan avrebbe dovuto essere Sheamus, in una rivincita di WrestleMania XXVIII.\nIl \"Professional Wrestling Torch Newsletter\" ha scritto: \"Nell'avvicinamento a WrestleMania XXX, il programma tra Daniel Bryan e Triple H \u00e8 stato il pi\u00f9 visto di \"Raw\" ogni settimana. Uscendo da WrestleMania come nuovo WWE World Heavyweight Champion, Bryan \u00e8 stato solidificato come un catalizzatore di rating\". Questa tendenza \u00e8 continuata almeno fino al maggio 2014. Nella puntata di \"Raw\" successiva a WrestleMania, Triple H ha usato la sua autorit\u00e0 per garantirsi un match titolato contro Bryan, che \u00e8 stato poi attaccato da Orton, Batista e Kane prima del match, che \u00e8 terminato in no contest quando lo Shield ha interferito per allontanare gli avversari di Bryan. Stephanie McMahon ha incoraggiato Kane a ritornare ad usare la sua maschera; Kane ha obbedito e gli \u00e8 stato garantito un futuro match titolato contro Bryan, il quale ha subito un brutale attacco che ha portato a un infortunio (kayfabe), usato per dare a Bryan del tempo libero dopo la morte del padre. A Extreme Rules, Bryan ha sconfitto Kane in un Extreme Rules match per mantenere il titolo.\nA un certo punto Bryan ha perso tutta la forza nel suo braccio destro. Questo ha forzato Bryan ad annunciare nella puntata di \"Raw\" del 12 maggio che si sarebbe dovuto sottoporre ad un intervento chirurgico al collo. Quella stessa notte, \u00e8 stato attaccato da Kane e portato via in barella. Il 15 maggio, Bryan ha subito un intervento chirurgico al collo con successo, con una foraminotomia cervicale per decomprimere la radice del nervo. Quando Bryan ha rifiutato di rendere vacante il titolo nella puntata di \"Raw\" del 26 maggio, Stephanie McMahon ha minacciato di licenziare la moglie di Bryan, Brie Bella, se Bryan non avesse rinunciato al titolo a Payback. L'ultimatum ha provocato la reazione di Brie, che ha abbandonato la WWE (kayfabe), impedendo a Bryan di rinunciare al titolo. Tuttavia, quando \u00e8 stato rivelato in seguito che Bryan non sarebbe stato in grado di competere a Money in the Bank per difendere il WWE World Heavyweight Championship, l'Authority lo ha privato del titolo nella puntata di \"Raw\" del 9 giugno, terminando il terzo regno di Bryan dopo 64 giorni. A causa dell'infortunio, Bryan \u00e8 stato tenuto in gran parte lontano dagli show della WWE durante questo periodo. Mesi dopo l'operazione chirurgica al collo, la forza nel braccio destro di Bryan non era ancora tornata: diversi medici affermarono che era necessario un secondo intervento chirurgico, mentre altri addittura che non sarebbe pi\u00f9 stato in grado di lottare. Era inoltre stato previsto un ulteriore intervento al gomito, ma invece che affrontare l'operazione il wrestler \u00e8 andato a Denver per sottoporsi a un programma di tecniche di attivazione muscolare, concluso con successo; per preparare il suo ritorno sul ring si \u00e8 anche allenato nella kickboxing e nel jujitsu.\nBryan \u00e8 tornato nella puntata di \"Raw\" del 24 novembre schernendo l'Authority, che aveva recentemente perso il potere. \u00c8 stato poi scelto come general manager per l'episodio e per la successiva puntata di \"SmackDown\" del 28 novembre; ha inoltre organizzato delle punizioni per coloro che si erano alleati con l'Authority. Oltre ad annunciare un match tra Kane e Ryback per , Bryan ha anche risposto con un \"s\u00ec!\" alla domanda se sarebbe tornato presto. Nella puntata di \"Raw\" del 29 dicembre, Bryan ha dichiarato di poter continuare la sua carriera e che avrebbe partecipato all'annuale Royal Rumble match; in un'intervista ha anche detto ai dirigenti che desiderava diventare il \"volto di SmackDown\" per incrementare l'audience dello show.\nIntercontinental Champion e ritiro (2015\u20132016).\nBryan \u00e8 tornato sul ring nella puntata di \"SmackDown\" del 15 gennaio 2015, vincendo per squalifica contro Kane a causa dell'interferenza dell'Authority; pi\u00f9 tardi nella stessa sera ha vinto un six-man tag team match nel main event. La settimana seguente, nonostante diverse interferenze dell'Authority, Bryan ha di nuovo sconfitto Kane nel main event in un match senza squalifiche per mantenere il suo posto nel Royal Rumble match. Bryan \u00e8 entrato nel Royal Rumble match del 2015 con il numero 10, ottenendo un'eliminazione prima di essere a sua volta eliminato da Bray Wyatt nella prima met\u00e0 del match. Ci\u00f2 ha portato il pubblico di Philadelphia a intonare ripetutamente il suo nome durante la seconda met\u00e0 dell'incontro mentre gli altri wrestler che entravano nel match venivano fischiati, incluso Roman Reigns, che avrebbe poi vinto il match. Nella puntata di \"SmackDown\" del 29 gennaio, Bryan ha concluso la sua faida con Kane sconfiggendolo in un casket match. Dopo aver sconfitto Seth Rollins nella puntata di \"Raw\" del 2 febbraio, Bryan ha ottenuto un match contro Roman Reigns, il vincitore della Royal Rumble, a Fastlane; il vincitore di tale match avrebbe affrontato Brock Lesnar a WrestleMania 31 in un match per il WWE World Heavyweight Championship, ma Bryan \u00e8 stato sconfitto.\nDopo Fastlane, Bryan \u00e8 stato coinvolto nel giro titolato dell'Intercontinental Championship per WrestleMania, dove \u00e8 stato uno dei diversi wrestler che sono venuti fisicamente in possesso del titolo del campione Bad News Barrett, oltre ad aver sconfitto quest'ultimo in una serie di match non titolati. Bryan ha annunciato la sua partecipazione al ladder match per l'Intercontinental Championship a WrestleMania nella puntata di \"SmackDown\" del 12 marzo. Dopo che Bryan \u00e8 stato schienato due volte in una settimana dall'altro partecipante al ladder match, Dolph Ziggler, la \"Pro Wrestling Torch Newsletter\" ha affermato che la \"WWE ha messo in chiaro dove Bryan si trova dopo aver iniziato a perdere regolarmente ora\". Le \"storyline\" previste dalla WWE per Bryan sin dal suo ritorno sono state infatti ampiamente criticate: Dave Scherer del \"Pro Wrestling Insider\" si \u00e8 chiesto perch\u00e9 far tornare Bryan per la Rumble se non c'era alcuna intenzione di lasciarlo vincere; Benjamin Tucker di \"Pro Wrestling Torch\" ha criticato la WWE per aver \"annacquato\" il personaggio di Bryan come face in un \"subdolo, pugnalatore alle spalle, scadente, aggravante idiota\" per la faida con Roman Reigns; Mike Tedesco di \"WrestleView\" ha scritto nel mese di marzo che la WWE \"ha ucciso Daniel Bryan e Randy Orton negli ultimi due mesi. Bisogna essere davvero un branco di idioti per aver ucciso il loro momentum in quel modo\"; Jake Barnett del \"Pro Wrestling Dot Net\" ha detto che l'aver etichettato Bryan come uno \"stronzo\" era come \"chiedere ai fan di non credere in quello che stavano vedendo con i propri occhi\" e che \"non far\u00e0 nulla per calmare i complottisti che insistono col dire che la WWE sta intenzionalmente raffreddando Bryan per far apparire meglio Reigns in confronto\"; in un pezzo per il \"Wrestling Observer\", Zach Dominello si \u00e8 detto \"sbalordito e scoraggiato\" che \"dopo il ritorno da un infortunio molto serio, la brillante idea della WWE \u00e8 stata quella di mettere Bryan in uno dei match pi\u00f9 pericolosi possibili a WrestleMania\", avendolo per di pi\u00f9 \"trascinato al livello di R-Truth e Stardust\".\nBryan ha vinto il ladder match per l'Intercontinental Championship a WrestleMania 31. Ci\u00f2 lo ha reso anche uno dei sei wrestler che al loro tempo hanno ottenuto il nuovo \"Grand Slam\", vincendo ogni titolo attivo nella WWE (eccetto per i titoli esclusivamente femminili), avendo unicamente difeso o combattuto per ogni differente titolo da WrestleMania XXVII alla 31. Nella puntata di \"Raw\" successiva a WrestleMania 31, Bryan ha sconfitto Dolph Ziggler nella sua prima difesa titolata. Bryan e Ziggler sono stati attaccati al termine del match da Bad News Barrett, ma sono stati soccorsi dal rientrante Sheamus, che ha per\u00f2 colpito Bryan con un \"Brogue Kick\". Sheamus ha spiegato che \"l'era degli \"underdog\" [come Bryan] \u00e8 finita\" e ci\u00f2 ha portato a un match tra i due nella puntata di \"SmacKDown\" del 2 aprile, dove Bryan ha perso per countout a causa dell'intervento di Barrett. Durante il match si \u00e8 accidentalmente procurato un taglio sulla fronte che lo ha fatto sanguinare e che ha richiesto diversi punti di sutura. Dopo le registrazioni di \"SmackDown\" del 14 aprile, la WWE ha rimosso Bryan dagli house show per il resto del tour europeo come \"misura precauzionale\". La difesa titolata di Bryan in programma il 26 aprile a Extreme Rules contro Bad News Barrett \u00e8 stata poi cancellata in quanto Bryan \"non era medicalmente in grado di competere\". Meno di una settimana dopo, la WWE ha smesso di pubblicizzare Bryan da tutti i futuri eventi dal vivo o taping televisivi. Dopo circa un mese senza essere apparso negli show, Bryan \u00e8 tornato nella puntata di \"Raw\" dell'11 maggio: ha tuttavia annunciato di dover eseguire una MRI, che sarebbe stato lontano dal ring per un periodo di tempo indefinito e che avrebbe potuto non lottare mai pi\u00f9; la natura dei suoi infortuni non \u00e8 stata rivelata e pertanto ha deciso di rinunciare all'Intercontinental Championship. Tuttavia, nel pre-show di Elimination Chamber ha affermato che alla fine sarebbe tornato sul ring. Bryan ha rivelato nel mese di luglio che il suo infortunio riguardava una commozione cerebrale e che stava aspettando che la WWE gli desse il via libera per tornare a lottare. Durante il suo tempo lontano dal ring ha accorciato la sua caratteristica barba e si \u00e8 tagliato i capelli, che ha donato alla Wigs 4 Kids, un'organizzazione benefica simile a Locks of Love.\nBryan era stato dichiarato idoneo a proseguire la sua carriera nel ring da dei medici esterni alla WWE, inclusi i dottori dell'UCLA, ma la WWE e il suo dottore Joseph Maroon hanno rifiutato di dargli il via libera, con la WWE che ha detto a Bryan che non gli avrebbero dato il via libera. Dopo aver ricevuto un'ulteriore diagnosi che lo ha convinto che il ritiro fosse necessario, l'8 febbraio 2016 ha annunciato ufficialmente il suo ritiro dal wrestling su Twitter, con la WWE che ha confermato ci\u00f2. Bryan \u00e8 apparso nella puntata di \"Raw\" di quella sera per il suo discorso d'addio, esprimendo gratitudine per le felicit\u00e0 che il wrestling gli ha dato, con la WWE che ha celebrato la sua carriera durante la puntata. Il giorno seguente ha rivelato a ESPN di aver subito pi\u00f9 di dieci documentate commozioni cerebrali durante la sua carriera e che \u00e8 stato affetto da spasmi epilettici che aveva precedentemente tenuto nascosto. Ha aggiunto che le scansioni EEG hanno rivelato una tumefazione e una lesione acuta all'area temporo-occipitale del cervello che ha causato gli spasmi e che ha portato alla sua decisione di ritirarsi. In \"Thank You Daniel\", uno show di tributo esclusivo del WWE Network, ha confermato che la WWE gli ha chiesto di lavorare in un diverso impiego, che Bryan ha paragonato a \"una fidanzata che ti lascia, si sposa con qualcuno altro e poi ti chiede di diventare il suo migliore amico\", aggiungendo di aver bisogno di tempo per guarire emotivamente dal ritiro prima di accettare un'offerta della WWE in un altro impiego, mentre la WWE stessa ha confermato che Bryan sarebbe continuato ad apparire per la WWE in altri ruoli insieme alla moglie Brie Bella, che \u00e8 diventata ambasciatrice della WWE dopo aver annunciato il proprio ritiro dopo WrestleMania 32.\nGeneral Manager di \"SmackDown\" (2016\u20132018).\nBryan, riconosciuto dalla WWE come una leggenda, \u00e8 tornato attivo alla WWE come commentatore (\"color commentator\") in coppia con l'analista azione per azione di \"SmackDown\" Mauro Ranallo del torneo internazionale della WWE, il \"Cruiserweight Classic\", che ha debuttato il 13 luglio in esclusiva per il WWE Network. Nel mese di maggio la WWE ha annunciato il ritorno della \"brand extension\" (ossia la separazione dei \"roster\" della WWE, sancendo quindi anche il ritorno del \"draft\") e nella puntata di \"Raw\" del 18 luglio il \"commissioner\" di \"SmackDown\" Shane McMahon ha nominato Bryan come nuovo \"general manager\" di \"SmackDown\" (che proprio a partire dalla puntata di \"SmackDown\" del \"draft\" sarebbe andato in onda in diretta ogni marted\u00ec con il nome di \"SmackDown Live\"). Dopo un periodo di pausa dovuta al fatto della nascita della figlia, Bryan fa il suo ritorno nella puntata di \"SmackDown\" del 20 giugno. Bryan nel backstage \u00e8 stato circondato dalle partecipanti al primo money in the bank ladder match femminile ovvero Charlotte Flair, Natalya, Tamina e Becky Lynch furiose del fatto che Carmella abbia vinto la valigetta grazie all'aiuto di James Ellsworth. Dopo averle chiamate sul ring, Bryan prende la decisione di \"sequestrare\" la valigetta, e annunciando la ripetizione del match per la puntata di \"SmackDown\" del 27 giugno.\nRitorno in attivit\u00e0 e WWE Champion (2018-2019).\nIl 20 marzo 2018 dopo circa due anni di inattivit\u00e0 ha ricevuto il consenso da parte dello staff medico della WWE per poter tornare a combattere. Quello stesso giorno, durante \"SmackDown\", Bryan ha ringraziato pubblicamente i fan per i supporto datogli; successivamente, \u00e8 stato brutalmente attaccato da Kevin Owens e Sami Zayn. L'8 aprile, a WrestleMania 34, Bryan e Shane McMahon hanno sconfitto Kevin Owens e Sami Zayn; si \u00e8 trattato del ritorno sul ring di Bryan dopo tre anni di inattivit\u00e0. Nella puntata di \"SmackDown\" del 10 aprile Bryan \u00e8 tornato come parte attiva del \"roster\", lasciando dunque il suo ruolo di General Manager (il quale \u00e8 stato preso da Paige), ed ha affrontato il WWE Champion AJ Styles in un match non titolato; Bryan ha vinto per squalifica a causa dell'intervento di Shinsuke Nakamura. Nella puntata di \"SmackDown\" del 17 aprile Bryan e AJ Styles hanno sconfitto i Rusev Day (Aiden English e Rusev) per squalifica a causa dell'intervento di Big Cass e Shinsuke Nakamura. Il 27 aprile, a Greatest Royal Rumble, Bryan ha partecipato al Royal Rumble match a 50 uomini entrando col numero 1 ma \u00e8 stato eliminato da Big Cass dopo una permanenza record di 1 ora, 16 minuti e 16 secondi e tre eliminazioni. Il 6 maggio, a Backlash, Bryan ha sconfitto Big Cass. Nella puntata di \"SmackDown\" dell'8 maggio Bryan \u00e8 stato sconfitto da Rusev, fallendo nell'opportunit\u00e0 di qualificarsi per il Money in the Bank Ladder match. Nella puntata di \"SmackDown\" del 22 maggio Bryan ha sconfitto lo United States Champion Jeff Hardy, conquistando cos\u00ec l'opportunit\u00e0 di affrontare Samoa Joe per potersi inserire nel Money in the Bank Ladder match. Nella puntata di \"SmackDown\" del 29 maggio Bryan ha partecipato ad un Triple Threat match di qualificazione al Money in the Bank Ladder match che includeva anche Big Cass e Samoa Joe ma il match \u00e8 stato vinto da quest'ultimo. Nella puntata di \"SmackDown\" del 12 giugno Bryan ha sconfitto Shelton Benjamin. Il 17 giugno, a Money in the Bank, Bryan ha sconfitto Big Cass per la seconda volta.\nNella puntata di \"SmackDown\" del 19 giugno Bryan ha partecipato ad un Gauntlet match per determinare il contendente n\u00ba1 al WWE Championship di AJ Styles ma \u00e8 stato eliminato da The Miz. Nella puntata di \"SmackDown\" del 26 giugno Bryan ha sconfitto Harper per squalifica a causa dell'intervento di Rowan ma, in suo soccorso, \u00e8 giunto il rientrante Kane, il quale ha riformato il Team Hell No assieme a Bryan. Nella puntata di \"SmackDown\" del 3 luglio il Team Hell No ha sconfitto gli Usos (Jimmy Uso e Jey Uso). Nella puntata di \"SmackDown\" del 10 luglio il Team Hell No e il New Day (Big E, Kofi Kingston e Xavier Woods) hanno sconfitto i Bludgeon Brothers e i SAni\u2020Y (Alexander Wolfe, Eric Young e Killian Dain). Il 15 luglio, a Extreme Rules, il Team Hell No ha affrontato i Bludgeon Brothers per il WWE SmackDown Tag Team Championship ma sono stati sconfitti. Il 19 agosto, a SummerSlam, Bryan \u00e8 stato sconfitto da The Miz. Nella puntata di SmackDown del 4 settembre ha sconfitto Andrade. Il 16 settembre, a Hell in a Cell, Bryan e sua moglie Brie Bella sono stati sconfitti da The Miz e Maryse in un Mixed Tag Team match. Nella puntata di \"SmackDown\" del 2 ottobre Bryan \u00e8 stato sconfitto da Shelton Benjamin a causa della distrazione di The Miz, il quale lo ha brutalmente attaccato nel post match. Il 6 ottobre, a Super Show-Down, Bryan ha sconfitto The Miz in pochi minuti, diventando il contendente n\u00ba1 al WWE Championship.\nNella speciale puntata di \"SmackDown 1000\" del 16 ottobre Bryan e il WWE Champion AJ Styles sono stati sconfitti dagli Usos (Jey Uso e Jimmy Uso). La settimana successiva Bryan e Styles sono stati nuovamente sconfitti dagli Usos. Nella puntata di \"SmackDown\" del 30 ottobre Bryan ha affrontato AJ Styles per il WWE Championship ma \u00e8 stato sconfitto. Nella puntata di \"SmackDown\" del 13 novembre Bryan ha sconfitto AJ Styles conquistando il WWE Championship per la quarta volta; al termine dell'incontro, tuttavia, Bryan ha brutalmente attaccato Styles effettuando contestualmente un turn \"heel\". Il 18 novembre, alle Survivor Series, Bryan \u00e8 stato sconfitto dal WWE Universal Champion Brock Lesnar. Nella puntata di \"SmackDown\" dell'11 dicembre Bryan ha sconfitto Mustafa Ali in un match non titolato. Il 16 dicembre, a , Bryan ha difeso con successo il titolo contro AJ Styles. Nella puntata di \"SmackDown\" del 18 dicembre Bryan e Andrade sono stati sconfitti da Mustafa Ali e AJ Styles. Nella puntata di \"SmackDown\" dell'8 gennaio 2019 Bryan ha sconfitto R-Truth. Alla Royal Rumble, Bryan ha difeso con successo il titolo contro AJ Styles; tuttavia, ci\u00f2 \u00e8 avvenuto in maniera scorretta a causa dell'intervento del rientrante Erick Rowan. Nella puntata di \"SmackDown\" del 29 gennaio, Bryan e Rowan hanno svelato il nuovo WWE Championship, realizzato in legno e totalmente \"ecosostenibile\"; nella stessa puntata, il COO della WWE Triple H ha annunciato che Bryan dovr\u00e0 difendere il titolo in un Elimination Chamber match. Nella puntata di \"SmackDown\" del 5 febbraio Bryan \u00e8 stato sconfitto da Jeff Hardy per squalifica a causa dell'interferenza di Samoa Joe. Nella puntata di \"SmackDown\" del 12 febbraio Bryan ha partecipato ad un Gauntlet match per determinare l'ultimo entrante nell'Elimination Chamber match dell'omonimo evento ma \u00e8 stato eliminato per primo da Kofi Kingston. Il 17 febbraio, ad Elimination Chamber, Bryan ha difeso con successo il titolo in un Elimination Chamber match che includeva anche AJ Styles, Jeff Hardy, Kofi Kingston, Randy Orton e Samoa Joe. Nella puntata di \"SmackDown\" del 19 febbraio Bryan, Randy Orton e Samoa Joe sono stati sconfitti da Kofi Kingston, Jeff Hardy e AJ Styles. Nella puntata di \"SmackDown\" del 26 febbraio Bryan e Rowan sono stati sconfitti da Kofi Kingston e il rientrante Kevin Owens. Il 10 marzo, a Fastlane, Bryan ha difeso con successo il titolo in un Triple Threat match che includeva anche Kevin Owens e Mustafa Ali. Nella puntata di \"SmackDown\" del 12 marzo Bryan e Rowan hanno sconfitto Kevin Owens e Mustafa Ali. Nella puntata di \"SmackDown\" del 19 marzo Bryan \u00e8 stato scelto da Vince McMahon come ultimo partecipante a sorpresa nel Gauntlet match contro Kofi Kingston, che lo stesso Bryan ha poi vinto sconfiggendo quest'ultimo. Nella puntata di \"SmackDown\" del 26 marzo Bryan e Rowan sono entrati come quinti ed ultimi partecipanti nel Gauntlet match contro il New Day (Big E e Xavier Woods) ma sono stati sconfitti da questi. Il 7 aprile, a WrestleMania 35, Bryan ha perso il WWE Championship a favore di Kofi Kingston dopo 146 giorni di regno.\nVarie faide e opportunit\u00e0 titolate (2019\u20132021).\nDopo aver riportato un infortunio a \"WrestleMania 35\", Bryan torn\u00f2 nella puntata di \"Raw\" del 6 maggio sfidando il WWE Champion Kofi Kingston ad un rematch titolato venendo sconfitto. Nella puntata di \"SmackDown\" del 7 maggio Bryan e Rowan sconfissero gli Usos (Jey Uso e Jimmy Uso) (appartenenti al roster di \"Raw\") in un match per la riassegnazione del vacante SmackDown Tag Team Championship, diventando campioni per la prima volta. Il 19 maggio, nel Kick-off di \"Money in the Bank\", Bryan e Rowan vennero sconfitti dagli Usos in un match non titolato. Il 23 giugno, a \"Stomping Grounds\", Bryan e Rowan difesero le cinture contro gli Heavy Machinery. Il 14 luglio, a \"Extreme Rules\", Bryan e Rowan persero il titoli a favore del New Day (Big E e Xavier Woods) in un Triple Threat Tag Team match che includeva anche gli Heavy Machinery dopo 68 giorni di regno. Nella puntata di \"SmackDown\" del 24 settembre Bryan venne sconfitto da Erick Rowan, dopo che i due si erano separati settimane prima, effettuando di fatto un turn face. Il 6 ottobre, a \"Hell in a Cell\", Bryan e Roman Reigns sconfissero Erick Rowan e Luke Harper in un Tornado Tag Team match. Nella puntata di \"SmackDown\" del 1\u00ba novembre Bryan affront\u00f2 Adam Cole per l'NXT Championship ma venne sconfitto. Il 24 novembre, a \"Survivor Series\", Bryan affront\u00f2 \"The Fiend\" Bray Wyatt per l'Universal Championship ma venne sconfitto. Il 15 dicembre, a ', Bryan torn\u00f2 in azione attaccando Bray Wyatt dopo la sua vittoria contro The Miz. Nella puntata di \"SmackDown\" del 27 dicembre Bryan vinse un Triple Threat match che comprendeva anche King Corbin e The Miz, diventando il contendente n\u00b01 all'Universal Championship. Il 26 gennaio, alla \"Royal Rumble\", Bryan affront\u00f2 \"The Fiend\" Bray Wyatt per l'Universal Championship in uno Strap match ma venne sconfitto. L'8 marzo, a \"Elimination Chamber\", Bryan sconfisse Drew Gulak. Il 4 aprile, nella prima serata di \"WrestleMania 36\", Bryan affront\u00f2 Sami Zayn per l'Intercontinental Championship ma perse. Nella puntata di \"SmackDown\" del 17 aprile Bryan sconfisse Cesaro qualificandosi per il Money in the Bank Ladder match. Il 10 maggio, a \"Money in the Bank\", Bryan partecip\u00f2 al Money in the Bank Ladder match che comprendeva anche AJ Styles, Aleister Black, King Corbin, Otis e Rey Mysterio ma il match venne vinto da Otis. Nella puntata di \"SmackDown\" del 15 maggio Bryan sconfisse Drew Gulak nei quarti di finale del torneo per la riassegnazione dell'Intercontinental Championship. Nella puntata di \"SmackDown\" del 29 maggio Bryan sconfisse anche Sheamus nella semifinale del torneo grazie alla distrazione di Jeff Hardy. Nella puntata di \"SmackDown\" del 12 giugno Bryan affront\u00f2 AJ Styles nella finale del torneo per il vacante Intercontinental Championship ma venne sconfitto, dopo questo match decide di prendersi un periodo di pausa, anche per riprendersi totalmente dalla commozione cerebrale. Dopo un periodo di assenza, nella puntata di \"SmackDown\" del 30 ottobre Bryan venne sconfitto da Jey Uso in un match di qualificazione per il Team \"SmackDown\" per \"Survivor Series\". Il 20 dicembre, nel Kick-off di ', Bryan, Big E, Chad Gable e Otis sconfissero Cesaro, King Corbin, Sami Zayn e Shinsuke Nakamura. Nella puntata di \"SmackDown\" dell'8 gennaio Bryan partecip\u00f2 ad un Gauntlet match per determinare il contendente n\u00b01 all'Universal Championship ma venne eliminato da Shinsuke Nakamura. Il 31 gennaio, alla \"Royal Rumble\", Bryan partecip\u00f2 all'omonimo incontro entrando col numero 17 ma venne eliminato da Seth Rollins. Il 21 febbraio, a \"Elimination Chamber\", Bryan vinse l'Elimination Chamber match che comprendeva anche Cesaro, Jey Uso, King Corbin, Kevin Owens e Sami Zayn per ottenere un match per l'Universal Championship la sera stessa; poco dopo, tuttavia, Bryan affront\u00f2 Roman Reigns per il titolo ma venne sconfitto dopo appena due minuti per TKO. Nella puntata di \"SmackDown\" del 5 marzo Bryan sconfisse Jey Uso in uno Steel Cage match, ottenendo dunque un match per l'Universal Championship. Il 21 marzo, a \"Fastlane\", Bryan affront\u00f2 nuovamente Reigns per l'Universal Championship in un match con Edge come special enforcer ma venne sconfitto nuovamente. L'11 aprile, nella seconda serata di \"WrestleMania 37\", Bryan partecip\u00f2 ad un Triple Threat match per l'Universal Championship che comprendeva anche Edge e il campione Roman Reigns ma l'incontro venne vinto da Reigns. Il 30 aprile, a \"SmackDown\", perse ancora contro Reigns e come da stipulazione, Bryan fu costretto a lasciare lo show blu. Il 4 maggio successivo, fu annunciato che il suo contratto era scaduto, ma che le parti stavano \"lavorando duramente\" per trovare un accordo.\nAll Elite Wrestling (2021\u2013presente).\nIl 5 settembre 2021 Danielson debutt\u00f2 con il suo vero nome al termine del pay-per-view \"All Out\" per lanciare la sfida all'AEW World Champion Kenny Omega, uscito vittorioso dallo scontro titolato contro Christian Cage.\nAltri media.\nDanielson \u00e8 apparso nel documentario \"Wrestling Road Diaries\", che \u00e8 stato filmato nel 2009 prima che firmasse con la WWE. Danielson \u00e8 un fan della musica indie rock e ha registrato un singolo con Kimya Dawson per un tributo alla leggenda del wrestling \"Captain\" Lou Albano.\nLa relazione di Danielson con la moglie, la WWE Diva Brie Bella, \u00e8 stata regolarmente menzionata nel reality show della, \"Total Divas\", su E! Network. Il loro matrimonio \u00e8 stato mostrato in un episodio.\nNel giugno 2015, Danielson \u00e8 diventato uno dei tre giudici della sesta stagione di \"Tough Enough\", insieme a Hulk Hogan (successivamente sostituito da The Miz) e Paige.\nVita privata.\nDanielson \u00e8 per lo pi\u00f9 di origine inglese, con alcuni antenati di origine scozzese-irlandese e olandese. Danielson ha citato una serie di wrestler che hanno influenzato il suo stile: Toshiaki Kawada, Mitsuharu Misawa e William Regal. Ha anche dichiarato di essersi ispirato a Dean Malenko e Chris Benoit nella sua carriera, aggiungendo degli elementi di j\u016bjutsu per creare il proprio stile. Nel 2009, Danielson si \u00e8 trasferito a Las Vegas, nel Nevada, dove ha iniziato la formazione in arti marziali miste nella palestra Xtreme Couture di Randy Couture. Era anche coinquilino con il capo allenatore di prese della Xtreme Couture, Neil Melanson.\nDurante il suo regno come ROH World Champion, la ROH ha nominato Danielson il capo allenatore della ROH Wrestling Academy, in sostituzione di Austin Aries. Ha rinunciato alla sua posizione per Delirious nel 2007.\nDanielson \u00e8 diventato un vegano nel 2009, dopo aver ottenuto elevati enzimi epatici e diverse infezioni da stafilococco. Nel 2012, a Danielson \u00e8 stato assegnato il Libby award dalla PETA per essere l'atleta \"pi\u00f9 amichevole agli animali\". In onore di Danielson, il sindaco Micah Cawley di Yakima, Washington ha dichiarato il 13 gennaio come Daniel Bryan Day. Nel settembre 2012, Danielson ha rivelato che non era pi\u00f9 un vegano a causa della sua incapacit\u00e0 di trovare cibo vegano mentre viaggiava per la WWE. Ha poi dichiarato di aver sviluppato un'intolleranza al soia e di non trovare abbastanza cibo vegano a base di non-soia, ma di conservare una dieta prevalentemente vegetariana. Ha anche affermato di soffrire di vitiligine.\nDanielson ha affermato di essersi classificato ultimo (con l'1%) per ambizione in un test della personalit\u00e0 che la WWE gli ha dato. In risposta ha detto: \"Non ho l'ambizione di ci\u00f2 che la societ\u00e0 dice che \u00e8 importante per quanto riguarda le cose come i soldi e tutto quel genere di cose. Quello a cui ambisco \u00e8 essere il miglior wrestler possibile\".\nNell'ottobre del 2012 \u00e8 stata avviata una campagna sui social media nel tentativo di aiutare Connor Michalek ad incontrare il suo eroe, Daniel Bryan. Michalek aveva sei anni a quel tempo e soffriva di medulloblastoma, cancro del cervello e della colonna vertebrale. La campagna ha avuto successo quando Danielson ha incontrato il suo fan Michalek al Consol Energy Center nel dicembre del 2012 e nuovamente nell'ottobre 2013. Michalek \u00e8 stato fonte di ispirazione per Danielson a causa del \"modo in cui ha affrontato la vita e la gioia che aveva\" senza mai lamentarsi. Michalek, che era a bordo ring a WrestleMania XXX, \u00e8 stata la prima persona che Danielson ha abbracciato dopo aver vinto il titolo.\nL'11 aprile 2014, Danielson ha sposato la collega Brianna Garcia (Brie Bella), dopo quasi tre anni di fidanzamento.\nIl 21 aprile 2014, la WWE ha annunciato la morte del padre di Danielson. Danielson ha insistito sull'essere a \"Raw\" quella notte, come previsto, ma \u00e8 tornato a casa subito dopo il suo segmento.\nDanielson ha descritto le sue vittorie a WrestleMania XXX e il suo matrimonio poco dopo come i punti pi\u00f9 alti della sua vita professionale e personale. Ma nel giro di due mesi ha poi vissuto dei punti bassi personali \u2013 con la morte di suo padre e di Connor Michalek \u2013 seguiti da un punto basso professionale \u2013 un intervento chirurgico.\nNel luglio del 2014, la casa di Danielson a Phoenix, in Arizona \u00e8 stata forzata da due ladri. Danielson era tornato a casa proprio in quel momento; \u00e8 riuscito ad inseguire e a sottomettere uno dei ladri con una rear naked choke fino all'arrivo della polizia. Sulla base di informazioni raccolte dal ladro catturato, la polizia ha fermato altre tre persone circa due settimane dopo che sono stati coinvolti in furti in tutta Arcadia e Phoenix.\nDurante un'intervista nel 2014, Danielson ha affermato che non pu\u00f2 nuotare o andare in profondit\u00e0 nell'acqua a causa di un timpano rotto che ha sofferto in un imprecisato match della Ring of Honor nel 2007 contro Kenta. Danielson non ha mai sistemato il timpano rotto e ha sostenuto che ha ancora problemi di udito all'orecchio sinistro.\n\u00c8 tifoso della squadra inglese di calcio della Premier League, l'Everton. \u00c8 anche un accanito sostenitore dei Seattle Seahawks e dei San Francisco Giants.\nIl 5 ottobre 2016, insieme a John Cena, Brie Bella e Nikki Bella, partecipa al Total Bellas, nel quale rivela con sua moglie di aspettare un bambino. Il 9 maggio 2017 \u00e8 nata Birdie Joe. Il 1 agosto 2020 \u00e8 diventato padre per la seconda volta di Buddy Dessert.\nPersonaggio.\nDanielson ha trascorso la maggior parte della sua carriera senza crearsi un palese personaggio, diventando popolare con i tifosi grazie ai suoi soprannomi, ai suoi caratteristici modi di fare e alla capacit\u00e0 di lottare. Il suo abbigliamento particolare; per un po' ha anche indossato in Giappone una maschera come prolungamento del suo personaggio da American Dragon.\nUna parte notevole della personalit\u00e0 di Danielson sono i suoi modi di fare e la reazione che ispira nella folla durante i suoi match. Essi includono:\nLucha de Apuestas.\nRecord: 0-1"}
{"id": "1372955", "revid": "120122080", "url": "https://it.wikipedia.org/wiki?curid=1372955", "title": "Minstrel show", "text": "I Minstrel shows erano una forma di spettacolo statunitense che consisteva in una miscela di sketch comici, variet\u00e0, danze e musica, interpretati da attori bianchi con la faccia dipinta di nero, cio\u00e8 in blackface o (specialmente dopo la guerra civile americana) da afroamericani sempre con la faccia dipinta di nero. I Minstrel shows rappresentavano i neri in maniera stereotipata, e quasi sempre offensiva: in questi spettacoli erano immancabilmente mostrati come ignoranti, pigri e superstiziosi, e veniva accentuato in maniera caricaturale il loro amore per la musica.\nIl Minstrel Show \u00e8 considerato la prima forma teatrale originale statunitense, e fra il 1830 e il 1840 ebbe un ruolo fondamentale nella nascita dell'industria discografica statunitense. Per lungo tempo \u00e8 stato una finestra su come la popolazione statunitense bianca vedeva la popolazione nera. Nonostante i suoi forti connotati razzisti ha stimolato per la prima volta l'interesse dei bianchi nei confronti della cultura e delle tradizioni afroamericane.\nStoria.\nLa prima forma caricaturale degli afroamericani amanti della musica, che ispir\u00f2 le successive rappresentazioni, si ebbe per\u00f2 ad opera di un tedesco, Joahann Gottlieb Graupner, che si esib\u00ec a Boston nel 1799, con il volto annerito ed un banjo, presentando un motivo chiamato \"The gay Negro boy\". Il successo riscontrato port\u00f2 l'inserimento del numero in numerosi spettacoli circensi e di variet\u00e0.\nI Minstrel show come genere compiuto e definibile ebbero origine intorno al 1830 come brevi intermezzi comici fra gli atti delle commedie, ed emersero come genere a s\u00e9 stante nel decennio successivo. Il loro momento di maggior successo fu nella seconda met\u00e0 del XIX secolo, mentre dagli inizi del '900 inizi\u00f2 a perdere popolarit\u00e0 in favore del vaudeville. Sopravvisse come forma professionale di intrattenimento sino al 1910, mentre le performance amatoriali continuarono sino agli anni cinquanta quando le prime rivendicazioni razziali degli afroamericani fecero perdere ogni popolarit\u00e0 al genere.\nStruttura del Minstrel Show.\nIl tipico \"Minstrel\" era strutturato in tre atti. Inizialmente la troupe danzava sul palcoscenico, cantando e scambiando battute ironiche. La seconda parte consisteva di una variet\u00e0 maggiore di sketch, fra cui lo \"stump speech\", un monologo pieno di nonsense e giochi di parole che talvolta ironizzavano sulla politica, la scienza o la societ\u00e0. L'atto finale consisteva solitamente in un musical ambientato in una piantagione o nella parodia di una commedia popolare. Fra i personaggi tipici dei Minstrel c'erano inizialmente lo schiavo e il dandy. In seguito comparvero altre presenze fisse come la matrona nera \"mammy\", il vecchio zio (old darky), la provocante ragazza mulatta, e il soldato nero. Gli attori e i produttori di Minstrel dichiaravano spesso che le loro canzoni e le loro danze erano autenticamente \"negre\", anche se l'influenza della cultura afroamericana su quelle musiche \u00e8 ampiamente dibattuta. I canti spirituals (noti come \"jubilees\") entrarono nel repertorio del genere a partire dal 1870, diventando la prima vera musica tradizionale nera ad essere usata in un Minstrel."}
{"id": "1372956", "revid": "156705", "url": "https://it.wikipedia.org/wiki?curid=1372956", "title": "Antoine Just L\u00e9on Marie de Noailles", "text": ""}
{"id": "1372959", "revid": "729019", "url": "https://it.wikipedia.org/wiki?curid=1372959", "title": "Louis Marc Antoine di Noailles", "text": "Biografia.\nServ\u00ec brillantemente sotto Lafayette in America, e fu l'ufficiale che concluse la resa di Yorktown nel 1781.\nFu eletto agli Stati Generali nel 1789 per il baliaggio di Nemours. La notte del 4 agosto 1789, all'Assemblea nazionale costituente, diede inizio all'\"orgia\" (come la chiam\u00f2 Mirabeau) in cui furono aboliti i privilegi del nobilt\u00e0 e del clero. Successivamente, nel giugno 1790, insieme al duca d'Aiguilion propose l'abolizione dei titoli nobliari e delle livree.\nQuando la rivoluzione divenne pi\u00f9 marcata emigr\u00f2 negli Stati Uniti e divent\u00f2 un socio della Bank of North America di William Bingham ia Philadelphia. Ebbe molto successo, tuttavia accett\u00f2 un comando contro gli inglesi a Santo Domingo, sotto Rochambeau. Fece una brillante difesa della M\u00f4le St Nicholas e scapp\u00f2 con la guarnigione a Cuba, ma \"en route\" l\u00ec la sua nave fu attaccata da una fregata inglese e dopo un lungo scontro fu gravemente ferito, morendo per le ferite subite a L'Avana il 9 gennaio 1804.\nDiscendenza.\nSpos\u00f2 la cugina Anne Jeanne Baptiste Pauline Adrienne Louise Catherine Dominique de Noailles (1758-1794), figlia di Jean Louis Paul Fran\u00e7ois de Noailles, duca di Noailles, e della duchessa Anne Louise Henriette d'Aguesseau.\nDalla coppia nacquero:"}
{"id": "1372962", "revid": "56620", "url": "https://it.wikipedia.org/wiki?curid=1372962", "title": "Adriaan Van Den Spieghel", "text": ""}
{"id": "1372970", "revid": "4175", "url": "https://it.wikipedia.org/wiki?curid=1372970", "title": "Coppa del Mondo di rugby (1987)", "text": ""}
{"id": "1372971", "revid": "4175", "url": "https://it.wikipedia.org/wiki?curid=1372971", "title": "Coppa del Mondo di rugby (2003)", "text": ""}
{"id": "1372976", "revid": "4175", "url": "https://it.wikipedia.org/wiki?curid=1372976", "title": "Coppa del Mondo di rugby (1991)", "text": ""}
{"id": "1372980", "revid": "4175", "url": "https://it.wikipedia.org/wiki?curid=1372980", "title": "Coppa del Mondo di rugby (1999)", "text": ""}
{"id": "1372982", "revid": "4175", "url": "https://it.wikipedia.org/wiki?curid=1372982", "title": "Coppa del Mondo di rugby (2007)", "text": ""}
{"id": "1372985", "revid": "54253", "url": "https://it.wikipedia.org/wiki?curid=1372985", "title": "Szabadka", "text": ""}
{"id": "1372989", "revid": "729019", "url": "https://it.wikipedia.org/wiki?curid=1372989", "title": "Strada statale 502 di Cingoli", "text": "La ex strada statale 502 di Cingoli (SS 502), ora \"strada provinciale 502 di Cingoli (SP 502)\", \u00e8 una strada provinciale italiana pedemontana che collega sia comuni della Vallesina che quelli vicini al monte San Vicino con quelli limitrofi al parco nazionale dei Monti Sibillini. Attraversa ben tre comunit\u00e0 montane: Comunit\u00e0 Montana del San Vicino, Comunit\u00e0 Montana Alte Valli del Potenza e Esino e la Comunit\u00e0 montana dei Monti Azzurri.\nPercorso.\nLa strada ha inizio distaccandosi da un tratto facente parte del vecchio itinerario della strada statale 76 della Val d'Esino, poco fuori dal centro abitato di Jesi. L'arteria prosegue in direzione sud, varcando il fiume Esino e il nuovo tracciato della SS 76, entra nella provincia di Macerata, guadagnando altitudine fino al centro abitato di Cingoli; ridiscende quindi verso San Severino Marche dove incrocia la ex strada statale 361 Septempedana.\nLa strada prosegue ancora verso sud, attraversando Serrapetrona e incrociando la strada statale 77 della Val di Chienti in corrispondenza del lago di Pievefavera. L'arteria continua sempre in direzione sud, superando Caldarola e aggirando il centro abitato di Cessapalombo, sino ad innestarsi sulla ex strada statale 78 Picena in localit\u00e0 Pian di Pieca, nel comune di San Ginesio.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Marche: in realt\u00e0 su sollecitazione di quest'ultima, la strada \u00e8 passata di propriet\u00e0 alla Provincia di Ancona e alla Provincia di Macerata per le tratte territorialmente competenti."}
{"id": "1372994", "revid": "1566286", "url": "https://it.wikipedia.org/wiki?curid=1372994", "title": "Christopher Franke", "text": "Dal 1971 al 1988 fu un membro del gruppo musicale tedesco Tangerine Dream, formando assieme ad Edgar Froese e Peter Baumann la formazione pi\u00f9 prolifica della band. Nel 1988 abbandon\u00f2 il gruppo e inizi\u00f2 una carriera solista come musicista di new Age, per poi focalizzare la sua attivit\u00e0 sulla composizione di colonne sonore, tra cui le pi\u00f9 famose sono quelle per la serie televisiva \"Babylon 5\".\nBiografia.\nInizi e Tangerine Dream.\nChristopher Franke nacque a Berlino il 6 aprile 1953. Studi\u00f2 musica classica e composizione al Conservatorio della citt\u00e0 natale, dove fu influenzato da figure musicali d'avanguardia come Karlheinz Stockhausen e John Cage. La sua prima esperienza musicale fu nel gruppo rock-jazz Agitation Free.\nDopo le sue prime esperienze, Franke decise di costruire uno studio di registrazione in una scuola di musica, assieme ad un suo insegnante, denominata \"The Berlin School of Electronic Music\". Questo divent\u00f2 in poco tempo un punto di ritrovo per i giovani compositori d'avanguardia, e qui Franke incontr\u00f2 Edgar Froese e Peter Baumann, con cui fond\u00f2 i Tangerine Dream. Il contributo di Franke al gruppo pu\u00f2 essere riconosciuto soprattutto dapprima nel lato pi\u00f9 sperimentale e avanguardistico della band, e poi nella composizione di colonne sonore, che sar\u00e0 la sua principale attivit\u00e0 anche dopo la dipartita dalla band. Con essi ha pubblicato in totale 36 album tra studio, live e colonne sonore.\nLa carriera solista.\nNel 1988, Franke lasci\u00f2 il gruppo dopo 18 anni di attivit\u00e0. Tre anni dopo fond\u00f2 la \"Berlin Symphonic Film Orchestra\", con cui cominci\u00f2 la sua attivit\u00e0 di compositore di colonne sonore, con uno stile a cavallo tra la musica acustica e l'elettronica. Nello stesso anno avvenne il suo debutto da solista, l'album \"Pacific Coast Highway\", caratterizzato da sonorit\u00e0 vicine alla new Age. Il 16 ottobre dello stesso anno Franke si esib\u00ec in concerto al \"Royal Apollo Theater\" di Londra. Il concerto venne registrato e pubblicato l'anno successivo su album, \"The London Concert\". Sempre nel 1992 fu pubblicata la sua prima colonna sonora, per il film \"I Nuovi Eroi\".\nL'anno successivo fond\u00f2 la casa discografica \"Sonic Images\" (e la gemella \"Earthone Records\"), con la quale pubblic\u00f2 da allora in poi le numerose colonne sonore composte e nel 1994 il suo secondo album solista, \"Enchanting Nature\", con un sound ripreso dal primo album ma con influenze vicine all'ambient ed una sonorit\u00e0 pi\u00f9 minimalista. Nel 1995 arrivarono il terzo album, \"Klemania\", con influenze world e pi\u00f9 vicino alle sonorit\u00e0 dei lavori eseguiti con i Tangerine Dream, e il primo capitolo delle colonne sonore per la serie \"Babylon 5\". Nel 1996 fu il turno di \"The Celestine Prophecy\", new age ispirata al romanzo omonimo di James Redfield e a tutt'oggi il suo ultimo album in studio solista.\nL'ultima produzione vera e propria in studio fu \"Transformation of Mind\" del 1997, in collaborazione con Deepack Chopra e Bruce Heinemann. Le colonne sonore pi\u00f9 famose pubblicate furono quelle per le serie TV e i film \"Night of the Running Man\" (1994), \"Perry Rhodan\" (1996), \"Pacific Blue\" (1997), il film anime \"Chi ha bisogno di Tenchi? The movie - Tenchi muyo in love\" (2002), \"E tu che ne sai?\" (2004) e gli svariati album di musica per le varie stagioni di \"Babylon 5\". La pi\u00f9 recente, \"The Lost Tales\", risale al 2007. A tutt'oggi Franke \u00e8 in attivit\u00e0 come compositore ed arrangiatore di colonne sonore."}
{"id": "1372998", "revid": "1494169", "url": "https://it.wikipedia.org/wiki?curid=1372998", "title": "ARA General Belgrano", "text": "ARA \"General Belgrano\" \u00e8 il nome con cui sono stati battezzati due incrociatori della Armada Argentina, in onore del generale Manuel Belgrano."}
{"id": "1373000", "revid": "155634", "url": "https://it.wikipedia.org/wiki?curid=1373000", "title": "Qualificazioni alla Coppa del Mondo di rugby 2011", "text": "Le qualificazioni alla Coppa del Mondo di rugby 2011 si tennero tra il 2008 e il 2010 e videro la partecipazione di 81 squadre nazionali che si affrontarono in tornei di qualificazione su base geografica.\nLa riunione dell'International Rugby Board di Dubai del 4 settembre 2008 aveva ufficializzato la nuova struttura della Coppa del Mondo, con qualificazione automatica delle prime 12 squadre dell'edizione precedente (ovvero le tre prime classificate di ogni girone della fase iniziale); in ragione di ci\u00f2 risultarono escluse dalle qualificazioni, in quanto gi\u00e0 ammesse all'edizione 2011, le Nazionali di (campione del mondo in carica), , , , , , , , , , e .\nDai processi di qualificazione uscirono quindi otto squadre, delle quali due ciascuna da Europa e Americhe, una ciascuna da Africa, Asia e Oceania e una dai ripescaggi, che si tennero tra la miglior non qualificata di Africa, Americhe, Asia ed Europa.\nL'Oceania non ebbe posti di ripescaggio.\nLe qualificazioni si tennero su base continentale e si appoggiarono in massima parte sui tornei regionali gi\u00e0 in calendario; la prima gara delle qualificazioni fu il preliminare del Campionato dei Caraibi 2008 tra e tenutosi il 20 marzo 2008, e l'ultima fu il ritorno della finale dei ripescaggi tra e il 27 novembre 2010.\nAlle qualificazioni africane parteciparono 14 squadre (qualificata la ), a quelle americane 18 (qualificate e ), a quelle asiatiche 13 (qualificato il , alle oceaniane 9 (qualificata ) e a quelle europee 31 (qualificate e, per la prima volta, ).\nAi ripescaggi accedettero per l'Asia, per l'Africa, per le Americhe e per l'Europa, che fu anche la squadra che emerse da tali spareggi e si conferm\u00f2 nel gruppo di Nazionali sempre presenti alla Coppa del Mondo.\nRipescaggi.\nPer via dello schema delle qualificazioni predefinito, la prima semifinale fu tra e : la nazionale ex sovietica si era inaspettatamente imposta come seconda forza asiatica alle spalle del e per la prima volta accedeva ai ripescaggi.\nA Montevideo la pi\u00f9 collaudata formazione sudamericana ebbe tuttavia la meglio e accedette agevolmente in finale vincendo l'incontro per 44-7.\nNella seconda semifinale, tenutasi a Buz\u0103u, i padroni di casa della vinsero nettamente 56-13 contro la .\nLo spareggio finale si tenne tra e : a Montevideo le due squadre impattarono 21-21 e al ritorno a Bucarest furono i rumeni a prevalere per 39-12, cos\u00ec assicurandosi il ventesimo e ultimo posto utile alla Coppa del Mondo."}
{"id": "1373008", "revid": "1632387", "url": "https://it.wikipedia.org/wiki?curid=1373008", "title": "The Mad Capsule Markets", "text": "I The Mad Capsule Markets sono un gruppo giapponese, formatosi nel 1985. La band \u00e8 nota per la sua sperimentazione musicale, che miscela sapientemente punk rock, techno, musica elettronica, industrial, drum and bass e heavy metal.\nStoria del gruppo.\nBerrie (1985 - 1990).\nNel 1985, ai tempi del liceo, il cantante Hiroshi Kyono e il chitarrista Minoru Kojima formano il gruppo punk \"Berrie\", un anno dopo si aggiungono il bassista Takeshi Ueda e il batterista \"Seto\", incominciando cos\u00ec a esibirsi dal vivo. Il gruppo registra una demo autoprodotta di tre tracce intitolata \"Poison Revolution\". La loro popolarit\u00e0 cresce col tempo nella scena underground giapponese, e nel 1990 hanno l'occasione di suonare come gruppo spalla ai Red Hot Chili Peppers. Qualche mese dopo \"Seto\" lascia la band e viene rimpiazzato da Motokatsu Miyagami, cos\u00ec nell'Aprile dello stesso anno i Berrie cambiano il loro nome in \"The Mad Capsule Market's\".\nGli inizi (1990-1996).\nNell'Agosto del 1990 viene pubblicato il singolo \"Government Wall\", ri-registrazione di una canzone presente nella demo dei Berrie, che anticipa l'album di debutto \"Humanity\", uscito nell'Ottobre dello stesso anno sotto l'etichetta Insect Noise, di propriet\u00e0 della band. Kojima lascia il gruppo, e viene rimpiazzato da Ai Ishigaki, gi\u00e0 roadie ai tempi dei Berrie.\nL'anno successivo, i The Mad Capsule Market's firmano per la major Victor Entertainment e registrano il loro secondo album \"P.O.P\". Il sound del gruppo vira verso sonorit\u00e0 pi\u00f9 hardcore e i testi vengono pesantemente censurati.Dal 1992 incominciano le prime sperimentazioni musicali, inserendo vari campionamenti elettronici, come si pu\u00f2 sentire nell'EP \"Capsule Soup\" e nel terzo full-length \"SPEAK!!!\".\nNel 1994 esce \"MIX-ISM\", album registrato in Inghilterra caratterizzato da sonorit\u00e0 ska e verso la fine dell'anno esce \"P-A-R-K\", il primo disco ad essere distribuito negli Stati Uniti e ultimo disco punk del gruppo.Nel 1996 infatti registrano e producono negli Stati Uniti \"4 Plugs\", settimo album della band che segna un radicale cambiamento nel sound dei The Mad Capsule Market's: lo stile vira verso il metal e il rap, complice anche il fatto che Takeshi Ueda comincia ad avere un ruolo principale nella composizione delle canzoni, Motokatsu suona assieme ad una drum-machine, e che il canto di Kyono diventa pi\u00f9 aggressivo. Inoltre quasi tutti i testi sono scritti in inglese. Lo stesso anno esce \"The Mad Capsule Market's\", un greatest hits contenente canzoni ri-registrate e remixate. Dopo questa release Ishigaki lascia il gruppo e viene rimpiazzato da TORUxxx, bench\u00e9 non verr\u00e0 mai considerato come membro effettivo.\nCambio di stile e riconoscimento internazionale (1997 - 2005).\nNel 1997 esce \"Digidogheadlock\", naturale evoluzione di 4 Plugs, che introduce le prime due mascotte del gruppo: \"Pochi\" e \"Black Cyborn\". L'album in questione attirer\u00e0 l'attenzione di Alec Empire, frontman degli Atari Teenage Riot, che remixer\u00e0 i singoli \"Crash Pow\" e \"Creature\" e li sceglier\u00e0 come gruppo spalla in tour. Verranno pure invitati a New York al CMJ Festival per la promozione americana del disco.Nel 1999 esce \"OSC-DIS\" (\"Oscillator In Distortion\"), l'album pi\u00f9 famoso del gruppo: il sound trova la giusta alchimia in un crossover composto da punk, metal e digital hardcore, forti dell'esperienza in tour con gli Atari Teenage Riot, e viene introdotta la mascotte \"White Crusher\", consolidando un concept fantascientifico nato gi\u00e0 ai tempi di Digidogheadlock che trover\u00e0 spazio nei packing degli album e nei gadget allegati ai singoli. Quest'album segna infine un leggero cambiamento nella denominazione: da The Mad Capsule Market's il gruppo diventa \"The Mad Capsule Markets\". Nel 2001 OSC-DIS esce nel resto del mondo, accompagnati dal singolo \"Pulse\", che diventer\u00e0 la canzone pi\u00f9 popolare del gruppo, grazie anche al fatto che entrer\u00e0 a far parte della colonna sonora di \"Tony Hawk's Pro Skater 3\".Lo stesso anno esce \"010\", il decimo album della band, commercializzato nel resto del mondo nel 2003. 010 viene segnato dal ritorno di Minoru Kojima, che registra le parti di chitarra, tuttavia sar\u00e0 sempre TORUxxx a suonare dal vivo. Grazie alla rivista inglese Kerrang!, i The Mad Capsule Markets ottengono maggiore attenzione in Inghilterra, suonando in numerosi concerti. L'uscita di 010, comunque, dar\u00e0 inizio ad un incessante e glorioso tour mondiale, e nel 2002 il gruppo pubblicher\u00e0 \"020120\", cd/dvd dal vivo che testimonia la loro performance al Zepp Tokyo.Nel 2004 esce l'ultimo album della band, \"CiSTm K0nFLiqT...\" (si pronuncia \"System Conflict\"), pubblicato in Europa dalla Gut Records nel 2005. Durante il tour inglese, TORUxxx lascia il gruppo, e viene rimpiazzato da Minoru Kojima. Lo stesso anno escono i greatest hits \"1990-1996\" e \"1997-2004\", che segnano la fine del contratto con la Victor/Invitation e l'inizio di uno nuovo sotto la Sony Music Japan.\nSeparazione e futuro del gruppo (2006 - oggi).\nNel 31 marzo del 2006, tramite il sito ufficiale, Kyono, Takeshi e Motokatsu annunciano di mettere il gruppo in pausa a tempo indeterminato, in modo che ognuno possa sviluppare i propri progetti personali. Cos\u00ec Motokatsu entra a far parte del supergruppo giapponese Rally, Takeshi produce una linea di vestiti di nome Fuzz Rezz Zweep e fonda gli AA= (acronimo di \"All animals are equal\"), e Kyono si alterna tra DJ set e la sua nuova band Wagdug Futuristic Unity, nome derivato dalla sua linea di vestiti."}
{"id": "1373012", "revid": "1488558", "url": "https://it.wikipedia.org/wiki?curid=1373012", "title": "Lido Marini", "text": "Lido Marini (\"Li Marini\" in dialetto salentino) \u00e8 una localit\u00e0 balneare della provincia di Lecce situata nel basso Salento, territorialmente appartenente al Comune di Ugento, da cui dista circa 8\u00a0km, e per una percentuale minore di superficie appartenente al Comune di Salve. Anticamente apparteneva al territorio di Gemini che a sua volta era un ex Feudo della Mensa vescovile. La localit\u00e0, dal punto di vista balneare, \u00e8 ritenuta essere una delle pi\u00f9 belle di tutto il Salento: le acque che bagnano Lido Marini sono infatti cristalline e trasparenti. Inoltre, i fondali particolarmente bassi rendono la balneazione adatta a tutti, compresi nuotatori inesperti. Con 23 abitanti ricadenti nel feudo di Ugento e 10 abitanti ricadenti nel feudo di Salve; Lido Marini ha 33 residenti durante l'anno, l'estate le presenze arrivano a 25.000 abitanti.\n\u00c8 collocata tra Torre Pali (comune di Salve) e Torre Mozza (Ugento). Si estende ai piedi di una delle \"serre\" del capo di Leuca, all'estrema punta meridionale della regione Puglia.\nLa spiaggia di Lido Marini \u00e8 ampia con sabbia finissima dorata, molto adatta alle famiglie con bambini per giochi in tutta sicurezza e tranquillit\u00e0. In direzione S.M. di Leuca la spiaggia sabbiosa si alterna a scogliera molto bassa con acqua letteralmente cristallina, trasparente.\nLa presenza di spiagge libere che di stabilimenti balneari soddisfa sia le esigenze del turista \u201crisparmioso\u201d sia quelle del turista \u201cpremium\u201d. \nIl territorio circostante presenta una vegetazione dominata dalla macchia mediterranea e dalla presenza simultanea di alcune particolarit\u00e0 di vegetazione miste all'onnipresente olivo. \nNel settore di nord-ovest appartenente ad Ugento, si pu\u00f2 scorgere la presenza di un bacino idrografico, dal nome dialettale \"Spunderati\", appartenente alla rete dei bacini di Marina di Ugento, questi ultimi collegati tramite canali nei dintorni della fascia costiera tra le marine di Lido Marini, Torre Mozza e Torre San Giovanni. Nei pressi della zona si trova vegetazione tipica degli ambienti paludosi e salmastri, nonch\u00e9 fauna stanziale e migratoria (germani reali, alzavole, aironi cenerini).\nLa localit\u00e0, esclusivamente turistica, si \u00e8 sviluppata soprattutto negli ultimi cinquant'anni dopo il passaggio dal territorio del comune di Presicce a quello di Ugento e dopo una crescente espansione edilizia che rende l'abitato uno dei siti marittimi pi\u00f9 estesi del Capo. Nel corso degli anni gli investimenti nel settore turistico, ne hanno promosso l'immagine e agevolato un certo incremento e sviluppo. Nel periodo di alta stagione si toccano punte di circa 35.000 abitanti.\nLa costa \u00e8 caratterizzata da spiagge sabbiose e bassi fondali; si registra inoltre un consistente tratto di basso scoglio, procedendo verso Sud.\nLido Marini si affaccia sulle \"secche di Ugento\", un tratto di mare di alcuni km quadrati di superficie, nel quale i fondali si mantengono particolarmente bassi. Questo ha causato sin dai tempi di Roma una serie di naufragi, di cui restano le tracce nei fondali. Abbondano infatti i resti di reperti provenienti dalle rotte commerciali marittime lungo tutto il tratto di mare di Lido Marini, cos\u00ec come a Torre Pali.\nNon presenta attrattive turistiche di interesse storico-artistico, eccezion fatta per una piccola stele in pietra leccese posta tra la piazza principale e la spiaggia dedicata agli \"eroi del mare\", coloro che hanno dato la vita nel tentativo di salvare persone in gravi difficolt\u00e0 tra i flutti."}
{"id": "1373020", "revid": "767487", "url": "https://it.wikipedia.org/wiki?curid=1373020", "title": "\u0160apokljak", "text": "\u0160apokljak () \u00e8 un film d'animazione sovietico del 1974 di Roman Ka\u010danov. Fa parte della serie con protagonista \u010cebura\u0161ka, prodotta tra il 1969 ed il 1983 dallo studio sovietico Sojuzmul'tfil'm.\nTrama.\n\u0160apokljak \u00e8 una vecchia signora antagonista di \u010cebura\u0161ka e del suo amico, il coccodrillo Gena, ai quali spesso ama fare dispetti. Infatti, il ritornello del suo tema musicale contiene il suo motto: \"Non si diventa famosi con le buone azioni\".\nLa vecchia, alta e magrissima, indossa sempre un elegante soprabito scuro, stivali ed un cappello fuori moda, dal quale deriva il suo nome, ironico adattamento russo del francese \"chapeau claque\", un tipo di cappello a cilindro. \nNella borsetta porta con s\u00e9 il suo amico del cuore, una specie di furetto di nome Lariska, che spesso la aiuta nei suoi cattivi scherzi.\nNel successivo episodio \"\u010cebura\u0161ka va a scuola\" ammetter\u00e0 di non aver mai fatto studi superiori e perci\u00f2 decider\u00e0 di andare a scuola assieme a \u010cebura\u0161ka."}
{"id": "1373023", "revid": "767487", "url": "https://it.wikipedia.org/wiki?curid=1373023", "title": "Rob Friend", "text": "Carriera.\n ma rifiuta l'ingaggio per trasferirsi in Norvegia al Moss. Negli anni successivi passa ed in seguito nei Paesi Bassi all' che a inizio 2007 lo presta all'Heracles Almelo.\nNell'estate dello stesso anno viene acquistato dal Borussia M\u00f6nchengladbach, club tedesco appena retrocesso nella Zweite Bundesliga, con cui segna 28 gol in 83 partite di campionato.\nNell'estate 2010 viene acquistato dall' con la quale vince la Zweite Liga.\nDurante il mercato estivo del 2011 viene prelevato dall'Eintracht Francoforte. Il 10 dicembre 2014 annuncia il ritiro dall'attivit\u00e0 agonistica."}
{"id": "1373029", "revid": "767487", "url": "https://it.wikipedia.org/wiki?curid=1373029", "title": "L'altra faccia dell'amore", "text": "L'altra faccia dell'amore (\"The Music Lovers\") \u00e8 un film del 1970 diretto da Ken Russell.\nLa pellicola \u00e8 ispirata alla vita del musicista russo P\u00ebtr Il'i\u010d \u010cajkovskij.\nLa colonna sonora \u00e8 eseguita dalla London Symphony Orchestra diretta da Andr\u00e9 Previn.\nTrama.\nP\u00ebtr Il'i\u010d \u010cajkovskij, giovane insegnante presso il Conservatorio di musica di Mosca, esegue per la prima volta un suo concerto per pianoforte e orchestra in una sala gremita di studenti, di membri della \"Societ\u00e0 di musica\" e di persone che abitualmente lo attorniano. Mentre il pubblico reagisce con entusiasmo, Rubin\u0161tejn, direttore del Conservatorio e nume tutelare del giovane, si esprime viceversa con molta severit\u00e0. Il compositore reagisce in malo modo rifiutando i consigli del maestro e suscitando la riprovazione dell'illustre direttore; ma in suo soccorso interviene una ricchissima vedova ammiratrice del geniale talento del musicista, Nedeshda Von Meck, la quale gli assicura un vitalizio a condizione che si dedichi esclusivamente alla composizione, per\u00f2 senza mai vedersi o incontrarsi.\nP\u00ebtr invia anche proprie musiche alla mecenate e intrattiene con lei una fitta corrispondenza, sempre mai frequentandosi di persona; \"madame\" desidera essere sempre la prima a conoscere ogni sua composizione, divenendo la confidente privilegiata. Nel frattempo P\u00ebtr conduce una vita privata libertina, nella quale fanno spicco la sorella Sasha e il conte Anton Shilovsky, un personaggio amorale e assai portato a fare baldoria ed approfittarsi di P\u00ebtr, che si \u00e8 infatuato di lui. P\u00ebtr da piccolo assist\u00e9 alla morte della madre affetta di colera; rimedio estremo quanto spesso vano all'epoca era di immergere in una vasca di acqua bollente l'ammalato. La scomparsa materna turb\u00f2 irrimediabilmente il piccolo P\u00ebtr per tutto il resto della sua vita.\nNella disperata ricerca di un equilibrio spirituale, P\u00ebtr accetta l'offerta appassionata di un'avventuriera, Antonina Ivanovna Miljukova, che sposa contro il parere di tutti, ma che abbandona dopo poche settimane di vita in comune, poich\u00e9, nonostante ogni tentativo possibile l'amore non viene consumato per il complesso di Edipo che lo affligge, portando alla pi\u00f9 disarmante disperazione entrambi i coniugi. Ancora una volta la von Meck lo soccorre, ospitandolo in una sua villa di campagna, dove il compositore ha modo di lavorare fino a raggiungere la celebrit\u00e0. Tuttavia, nonostante il successo, mentre la moglie Nina finisce in manicomio afflitta dalla disperazione e dalla vana speranza di ricevere l'amore del marito, P\u00ebtr cade in un pessimismo sempre pi\u00f9 crescente.\n\u010cajkovskij non ha pi\u00f9 il solito entusiasmo di vivere e rifiuta la compagnia del conte Anton Shilovsky che non considera pi\u00f9 con interesse un compagno di giochi, arrivando per gelosia a sparlare della loro antica amicizia alla von Meck che abbandoner\u00e0 P\u00ebtr accentuando il suo stato d'animo fino alla depressione. L'unico compagno che non lo lascia mai e che in modo talvolta assai opportunistico affianca P\u00ebtr, \u00e8 il fratello Modest che non considera e non riesce a capire lo stato sentimentale, n\u00e9 tanto meno le terribili sofferenze di P\u00ebtr. Nella sinfonia \"Patetica\", \u010cajkovskij racchiude tutta la sua disperazione; la dirige personalmente riscuotendo un successo strepitoso. Oramai conosciuto in tutta Europa ed America, \u00e8 all'apice del successo, ma la vita per lui \u00e8 diventata una continua sofferenza. Pertanto, bevendo coscientemente dell'acqua infetta, si procura il colera che lo conduce alla morte nello stesso modo della madre.\nProduzione.\nIl film fu prodotto dalla Russ-Arts con un budget stimato di 1.600.000 sterline.\nAlcune scene vennero girate alle Terme Romane di Bath.\nDistribuzione.\nNel Regno Unito, distribuito dall'United Artists Corporation, fu presentato in prima a Londra nel dicembre 1970. Il 24 gennaio 1971, venne proiettato in una prima americana a New York e il 19 marzo in Italia."}
{"id": "1373031", "revid": "78273", "url": "https://it.wikipedia.org/wiki?curid=1373031", "title": "Melanie G", "text": ""}
{"id": "1373033", "revid": "466539", "url": "https://it.wikipedia.org/wiki?curid=1373033", "title": "Processo Bayer", "text": "Il processo Bayer \u00e8 il metodo principale, e ad oggi maggiormente usato, per produrre alluminio dalla bauxite. Prende il nome da Carl Josef Bayer che lo invent\u00f2 nel 1887. \nDescrizione del processo.\nLa bauxite (Al2O3\u2022nH2O) \u00e8 il minerale pi\u00f9 importante da cui si ricava l'alluminio, ma contiene solamente il 30-54% di allumina, Al2O3, mentre la restante parte \u00e8 formata principalmente da silice (ovvero biossido di silicio, SiO2), ossidi di ferro e diossido di titanio.\nL'allumina, dunque, necessita di un processo di purificazione prima di poter essere trasformata in alluminio metallico. Nel processo Bayer la bauxite viene lavata con una soluzione di idrossido di sodio, NaOH, a 175\u00a0\u00b0C (fase generalmente chiamata digestione). Questa operazione converte l'allumina in Al(OH)4-, secondo la reazione:\nGli altri componenti della bauxite non possono essere dissolti nel bagno idrossilico; vengono perci\u00f2 filtrati e scartati quali impurit\u00e0 solide. La mistura di tali impurit\u00e0 solide viene gergalmente chiamata \"fango rosso\" e presenta non pochi problemi di smaltimento. Successivamente il bagno idrossilico viene raffreddato, consentendo all'idrossido di alluminio di precipitare sotto forma di solido bianco e vaporoso; tale fase \u00e8 detta, per l'appunto, \"precipitazione\".\nInfine, l'idrossido di alluminio viene scaldato fino a 1050\u00a0\u00b0C, temperatura alla quale inizia la decomposizione chimica in allumina (fase di \"calcinazione\"), con rilascio di vapor d'acqua:\nGran parte dell'allumina prodotta mediante processo Bayer subisce elettrolisi per la produzione di alluminio."}
{"id": "1373036", "revid": "573567", "url": "https://it.wikipedia.org/wiki?curid=1373036", "title": "Falco (Transformers)", "text": ""}
{"id": "1373039", "revid": "72396", "url": "https://it.wikipedia.org/wiki?curid=1373039", "title": "Glossario del poker", "text": "Questa pagina comprende il Glossario del poker, con i suoi termini pi\u00f9 utilizzati nelle varie specialit\u00e0. Si consiglia di consultare inoltre la pagina: punti del poker."}
{"id": "1373041", "revid": "1573940", "url": "https://it.wikipedia.org/wiki?curid=1373041", "title": "Eubalaena japonica", "text": "La balena franca nordpacifica (Eubalaena japonica ) \u00e8 un cetaceo della famiglia dei Balenidi.\nDescrizione.\nLa lunghezza \u00e8 in genere compresa tra i 16 e i 18 metri e il peso pu\u00f2 superare le 70 tonnellate.\nLe balene franche hanno grosse teste ricoperte da callosit\u00e0 grigiastre. Sono di colore azzurro ad eccezione di alcune macchie irregolari bianche sul ventre. Hanno un profilo della bocca molto arcuato e sono prive di pinna dorsale. Il mento ha un colore pi\u00f9 scuro del resto del corpo. Le pinne pettorali sono grandi e spatolate.\nBiologia.\nComportamento.\nLe balene franche sono nuotatrici lente, sebbene siano capaci di compiere sorprendenti acrobazie. Occasionalmente ondeggiano le pinne sulla superficie dell'acqua, saltano e sbattono le pinne. Sono note per essere giocherellone e curiose.\nDistribuzione e habitat.\nLa specie era diffusa nel Pacifico del Nord, tra le coste americane comprese tra Alaska e Messico e quelle asiatiche tra Siberia e Corea.\nConservazione.\nDal 1935 \u00e8 stata dichiarata specie protetta, ma la caccia illegale che ha continuato a colpirla, soprattutto negli anni cinquanta e sessanta, ha portato la specie alla soglia dell'estinzione. Si stima che oggi ne sopravvivano tra 100 e 300 individui. Secondo l'Unione Internazionale per la Conservazione della Natura (World Conservation Union) l'estinzione della specie potrebbe essere inevitabile. Dopo il Lipote, dichiarato estinto nel 2006 ma avvistato ancora nel 2007, \u00e8 la specie di mammifero a pi\u00f9 elevato rischio di estinzione.\nLa balena franca nordpacifica \u00e8 strettamente imparentata con gli altri membri del suo genere, le balene franche australi e nordatlantiche (rispettivamente \"Eubalaena australis\" ed \"Eubalaena glacialis\"). Le balene franche vennero cacciate fin quasi all'estinzione dai balenieri perch\u00e9 erano facili da avvicinare, vivevano nei pressi della costa, galleggiavano quando erano morte e fornivano una grande quantit\u00e0 di olio, carne e stecche di balena (fanoni).\nI giapponesi cacciarono le balene franche nordpacifiche fin dalla fine del XVI secolo. Nel 1835 la prima baleniera europea si rec\u00f2 a caccia di balene franche al largo delle coste della Columbia Britannica. In quest'area, detta \"Northwest Ground\", ci fu una notevole attivit\u00e0 baleniera tra gli inizi e la met\u00e0 degli anni '40 del 1800, ma il numero delle balene che vi si trovavano diminu\u00ec ben presto e venne abbandonata per trovare nuovi terreni di caccia nel mare di Okhotsk e nella regione dello stretto di Bering. Le balene franche nordpacifiche continuarono ad essere cacciate dai balenieri nativi agli inizi del XX secolo e furono anche catturate occasionalmente dai balenieri moderni che lavoravano nelle stazioni di caccia del Giappone, dell'Alaska, della Columbia Britannica e della California. Nonostante siano state protette fin dal 1937, i balenieri sovietici ne catturarono illegalmente alcune centinaia negli anni '60."}
{"id": "1373049", "revid": "1934238", "url": "https://it.wikipedia.org/wiki?curid=1373049", "title": "Campionato mondiale di scherma 2008", "text": "La cinquantacinquesima edizione del Campionato mondiale di scherma si \u00e8 svolta il 18 e 19 aprile 2008 in Cina a Pechino, presso l\"Olympic Green Convention Center\", che avrebbe ospitato anche gli incontri olimpici quattro mesi dopo.\nSi sono disputate solo le competizioni di spada femminile a squadre (19 aprile) e fioretto maschile a squadre (18 aprile), in quanto gare non comprese nel programma olimpico di Pechino 2008. \u00c8 stato il primo mondiale di scherma disputato nello stesso paese in cui si svolgono i giochi olimpici estivi nello stesso anno."}
{"id": "1373052", "revid": "827882", "url": "https://it.wikipedia.org/wiki?curid=1373052", "title": "COUM Transmissions", "text": "COUM Transmissions \u00e8 stato un gruppo britannico di performance art, influenzato dal dadaismo e dai Merry Pranksters.\nStoria.\nI COUM Transmissions sono stati formati a Kingston upon Hull (Yorkshire) nel 1969 da Genesis P-Orridge e Cosey Fanni Tutti. Le loro azioni sono caratterizzate da una forte componente autolesionista che funge spesso da detonatore per una guerriglia psicologica finalizzata alla trasgressione delle regole sociali e contestazione nei confronti del puritanesimo stratificato.\nFecero inoltre parte del gruppo Foxtrot Echo (o Echo Foxxtrot), Fizzey Peet, Peter Christopherson e Chris Carter.\nIl gruppo fu attivo fino al 1976, quando quando fu totalmente soppiantato dal nuovo progetto del gruppo gi\u00e0 attivo dal 3 settembre 1975, i Throbbing Gristle."}
{"id": "1373065", "revid": "17654", "url": "https://it.wikipedia.org/wiki?curid=1373065", "title": "Lentiggine", "text": ""}
{"id": "1373068", "revid": "17654", "url": "https://it.wikipedia.org/wiki?curid=1373068", "title": "Citt\u00e0&amp;Regione", "text": ""}
{"id": "1373069", "revid": "1833487", "url": "https://it.wikipedia.org/wiki?curid=1373069", "title": "Filiberto Menna", "text": "Biografia.\nSuo padre era Alfonso Menna, sindaco di Salerno dal 1956 al 1970. Laureato in medicina prima che in storia dell'arte. Grazie alla sua pubblicazione di \"La profezia di una societ\u00e0 estetica\", trova affinit\u00e0 poetica con l'artista sarda Maria Lai. Nel 1959 spos\u00f2 Bianca Pucciarelli, poetessa nota con lo pseudonimo di Tomaso Binga, di origini prettamente lucane. A partire dal 1960 si delinearono con chiarezza i tratti salienti dell'orientamento critico del Menna. Del 1962 il suo primo libro, un importante saggio dedicato a Mondrian, artista che ricorrer\u00e0 costantemente nella biografia intellettuale di Menna, il quale prosegue le sue ricerche nell'ambito delle Avanguardie storiche occupandosi di Futurismo. Si schier\u00f2 nettamente a favore delle forme pi\u00f9 rigorose di astrazione, in altri interventi approfond\u00ec la natura e il \"design\": da tale esperienza nacque il libro \"Industrial design\", nel quale \u00e8 gi\u00e0 pienamente sviluppato il tema di una possibile integrazione dell'arte con la produzione industriale e quindi con la societ\u00e0 moderna. Sempre attento a riflettere sul ruolo della critica (\"Critica della critica\", 1980) e a discutere i temi dell'architettura e del disegno industriale (\"Industrial Design\", 1962, \"La regola e il caso\". \"Architettura e societ\u00e0\", 1970), nel corso degli anni Filiberto Menna ha accompagnato l'impegno di ricerca con un'intensa attivit\u00e0 curatoriale - \u00e8 stato, tra l'altro, commissario alla Biennale di Venezia e alla Quadriennale di Roma \u2013 e di critica militante.\nStorico dell'arte, teorico, critico militante, docente universitario, curatore di mostre, operatore culturale politicamente impegnato, Filiberto Menna ha incrociato nelle sue scritture discorsi e saperi differenti, ragionando di pittura e \"design\", architettura e citt\u00e0, estetica, poesia, riconoscendo nel Moderno il nodo privilegiato della propria riflessione.\nGiunto alla critica d\u2019arte dopo studi in Medicina, Filiberto Menna si \u00e8 formato alla scuola di Lionello Venturi e di Giulio Carlo Argan, che lo introducono alla esigenza di fare dello studio dell'arte una scienza. Nel 1962 pubblica la prima monografia dedicata a Piet Mondrian (riedita nel 1999), cui segue, nel 1967, quella su Enrico Prampolini, volumi che privilegiano l'analisi di figure significative dell'Avanguardia storica, oggetto di riflessione nel saggio, edito per la prima volta nel 1968, \"Profezia di una societ\u00e0 estetica\".\nVerso la fine degli anni '60 era stato il riferimento culturale del movimento artistico della pittura analitica\nRisale agli anni fra il Sessanta e il Settanta l'interesse per il Surrealismo, che nel corso dell'anno accademico 1972-73 fu al centro delle attivit\u00e0 dell'Istituto di Storia dell'Arte dell'Universit\u00e0 di Salerno diretto da Filiberto Menna, che nell'ateneo salernitano \u00e8 stato titolare della cattedra (la prima in Italia) di storia dell'arte contemporanea e preside della Facolt\u00e0 di Magistero fino al trasferimento nel 1978 alla facolt\u00e0 di Architettura di Roma. Un passaggio, questo, che ha segnato la fine dell'intensa stagione salernitana dello studioso, caratterizzata oltre che da una dinamica attivit\u00e0 accademica, da un coraggioso impegno politico e istituzionale documentato dai saggi raccolti nel volume \"Dentro e fuori. Intellettuali e istituzioni\", pubblicato alla vigilia della conclusione del mandato al consiglio regionale campano, dove Menna era stato eletto come indipendente nelle liste del P.C.I..\n\u00c8 del 1975 il suo libro pi\u00f9 noto, \"La linea analitica dell'arte moderna\", costantemente riproposto per la lucidit\u00e0 e l'originalit\u00e0 del suo impianto teorico, cui segue, nel 1980 una riflessione sullo statuto della critica (\"Critica della critica\") . Nel 1982 pubblica \"Quadro critico. Dalle avanguardie all'Arte Informale\".\n\"Industrial Design\" (1962) e \"La regola e il caso. Architettura e societ\u00e0\" (1970) raccolgono, invece, i suoi interventi pi\u00f9 direttamente rivolti al tema della progettazione architettonica.\nL'impegno di ricerca si accompagna a un'intensa attivit\u00e0 di critica militante, che Filiberto Menna svolge ininterrottamente dal 1960, prima su \"Telesera\", poi sul \"Mattino\" e \"Il Globo\", infine sul \"Corriere della Sera\" e \"Paese sera\" (1978-89) dove, caso abbastanza raro nei quotidiani italiani, curer\u00e0 una pagina interamente dedicata all'arte. Nel 1982 fonda la rivista \"Figure\", dedicata a studi di riflessione teorica sull'arte contemporanea e sull'estetica del Moderno.\nCuratore di moltissime mostre \u2013 \u00e8 stato, tra l'altro commissario alla Biennale di Venezia, cura la sezione Gli anni settanta della mostra Linee della ricerca artistica in Italia dal 1960 al 1980, edizione 1981 della Quadriennale di Roma \u2013, Menna \u00e8 legatissimo all'idea di un'arte che si fa esperienza viva e partecipata. Da questo modo d'essere nasce l\"Astrazione povera\", il progetto di ripensamento di una logica analitica della pittura, attorno a cui raccogliere un gruppo di artisti in una serie di iniziative comuni. La sua attivit\u00e0 di studioso prosegue intensa anche negli ultimi anni. Nel 1988 pubblica, infatti, \"William Hogarth. L'analisi della bellezza\" e \"Il progetto moderno dell'arte\", ultimo, decisivo lascito della sua visione prospettica e appassionata dell'arte e del mondo."}
{"id": "1373072", "revid": "339392", "url": "https://it.wikipedia.org/wiki?curid=1373072", "title": "OMMS", "text": ""}
{"id": "1373096", "revid": "486946", "url": "https://it.wikipedia.org/wiki?curid=1373096", "title": "Unisu", "text": ""}
{"id": "1373102", "revid": "767487", "url": "https://it.wikipedia.org/wiki?curid=1373102", "title": "Intra vires", "text": "Intra vires alla lettera \"entro le disponibilit\u00e0\" \u00e8 una locuzione latina internazionalmente usata per indicare una responsabilit\u00e0 limitata alle disponibilit\u00e0 economiche, in contrapposizione a ultra vires\nche indica, invece, una responsabilit\u00e0 senza limiti.\nDiritto italiano.\nNel diritto italiano si parla di \"intra vires\":\nDiritto successorio. Per principio l'erede risponde illimitatamente delle obbligazioni del defunto a meno che non abbia accettato l'eredit\u00e0 con beneficio di inventario. Il legatario, invece, risponde dei \"pesi\" della cosa legata solo \"intra vires\" e non oltre il valore del legato\nDiritto societario Il socio accomandante nella societ\u00e0 in accomandita semplice e i soci delle societ\u00e0 di capitali godono di una limitazione di responsabilit\u00e0 alla quota sottoscritta."}
{"id": "1373104", "revid": "599013", "url": "https://it.wikipedia.org/wiki?curid=1373104", "title": "Pierogi", "text": "I pierogi (), al singolare \"pier\u00f3g\" (), sono una tipologia di pasta ripiena tipica della cucina polacca, somigliante ai ravioli. \nTale preparazione \u00e8 diffusa anche in altre cucine dell'Europa orientale, ad esempio in Slovacchia, dove vengono chiamati \"pirohy\", Bielorussia, Lituania e Russia, in Ucraina, dove sono chiamati \"varenyki\", ed anche nella zona della Bucovina, in Romania. \u00c8 un piatto tipico che a seconda delle tradizioni regionali offre una variet\u00e0 immensa di sapori e modi di servire.\nIl ripieno dei \"pierogi\" pu\u00f2 essere costituito da vari ingredienti: ne esistono infatti sia variet\u00e0 salate che dolci. Le variet\u00e0 salate sono tradizionalmente servite con pancetta affumicata, lardo e/o cipolla saltata in padella; in Russia sono spesso serviti con condimento di panna acida (\"smet\u00e0na\" in russo e ucraino \"\u015bmietana\" in polacco, \"smantana\" in rumeno). \nLa versione dolce, dal ripieno di frutta, \u00e8 spesso accompagnata da salse pasticcere o pangrattato mescolato nel burro. Questi ultimi non vanno confusi con i \"varenyki\".\nI pi\u00f9 comuni metodi di cottura sono la bollitura e la frittura.\nEsistono altre varianti: \"pierogi z kapust\u0105 i grzybami\" (con ripieno di crauti e funghi), \"pierogi ruskie\" (con ripieno di patate e formaggio fresco twar\u00f3g, ossia il quark), \"pierogi z serem\" (ripieni di formaggio bryndza).\nOrigine.\nLe origini dei pierogi sono controverse. Alcune leggende sostengono che questo piatto sia stato importato dalle spedizioni di Marco Polo in Cina. Altre narrazioni invece tramandano che i pierogi vennero portati in Polonia da San Giacinto di Polonia, da Kiev (Ucraina).\nStoria.\nLe origini della pietanza risalgono all'era medievale. Gi\u00e0 nel XIII secolo i \"pierogi\" erano quotidianamente presenti sulle tavole delle corti polacche ed in versione pi\u00f9 povera erano i pasti dei sudditi. Oggi sono parte indispensabile della cucina tipica polacca e non mancano durante le festivit\u00e0 natalizie. In tale occasione la pietanza viene preparata senza carne; in particolare durante il cenone della vigilia di Natale i \"pierogi\" vengono serviti come una delle dodici pietanze previste dalla tradizione."}
{"id": "1373107", "revid": "1315659", "url": "https://it.wikipedia.org/wiki?curid=1373107", "title": "Resort", "text": ""}
{"id": "1373108", "revid": "287204", "url": "https://it.wikipedia.org/wiki?curid=1373108", "title": "1. Klasse 1915-1916", "text": "L'edizione 1915-16 della Erste Klasse vide la vittoria finale del Rapid Vienna.\nCapocannoniere del torneo fu Richard Kuthan (Rapid Vienna), con 24 reti."}
{"id": "1373109", "revid": "287204", "url": "https://it.wikipedia.org/wiki?curid=1373109", "title": "1. Klasse 1916-1917", "text": "L'edizione 1916-17 della Erste Klasse vide la vittoria finale del Rapid Vienna.\nCapocannoniere del torneo furono Edi Bauer (Rapid Vienna) e Leopold Neubauer (Wiener AF), con 21 reti."}
{"id": "1373112", "revid": "1573940", "url": "https://it.wikipedia.org/wiki?curid=1373112", "title": "Callistoctopus macropus", "text": "La polpessa (Callistoctopus macropus ), detta anche polpo macchiato , \u00e8 un animale appartenente al phylum Mollusca, classe cephalopoda della famiglia degli Octopodidae. \"Octopus macropus\" \u00e8 un sinonimo. Non si tratta della femmina di \"Octopus vulgaris\".\nHabitat e distribuzione.\nMar Mediterraneo, Oceano Atlantico e Oceano Pacifico, su fondali sabbiosi o ricchi di \"Posidonia oceanica\" fino a oltre 100 metri di profondit\u00e0. Poco diffuso generalmente, talvolta abbondante.\nDescrizione.\nCorpo di colore rosso-bruna, con numerosi puntini bianchi. Raggiunge una lunghezza totale di circa 150 cm con un manto di quasi 20 centimetri. Il peso varia da 400 gr fino a pi\u00f9 di 2 kg.\nComportamento.\n\u00c8 un animale tipicamente notturno."}
{"id": "1373113", "revid": "287204", "url": "https://it.wikipedia.org/wiki?curid=1373113", "title": "Et al.", "text": "et al. \u00e8 un\u2019abbreviazione delle espressioni latine et alii (\"e altri\"), et aliae (\"e altre\"), et alia (\"e altre cose\", con \"alia\" neutro plurale), oppure et alibi (\"e altrove\").\nUtilizzi.\nIn particolare, \"et al.\" (\"et alii\") \u00e8 usato nelle citazioni bibliografiche, sia nelle bibliografie o nei cataloghi delle biblioteche, sia nelle note a pi\u00e8 di pagina, per riferirsi genericamente senza menzionarli ai co-autori di un'opera collettiva, che reca come esplicito riferimento solo l'autore principale o il primo autore.\nNel caso invece che il riferimento sia ad altri passi dello stesso autore, oltre a quello o quelli appena citati, l'abbreviazione si scioglie in \"et alibi\" (poco usato in italiano).\nNel linguaggio giuridico, ha un senso molto simile a quello di \"et cetera\" (comunemente italianizzato in \"eccetera\")."}
{"id": "1373115", "revid": "287204", "url": "https://it.wikipedia.org/wiki?curid=1373115", "title": "NGC 4559", "text": "NGC 4559 (nota anche come C 36) \u00e8 una galassia a spirale nella costellazione della Chioma di Berenice.\nSi individua con facilit\u00e0 2 gradi ad est della stella ; \u00e8 ben visibile anche con un potente binocolo, come un 11x80, nel quale tuttavia non presenter\u00e0 dettagli e si mostrer\u00e0 come una chiazza chiara. La vista diventa interessante con un telescopio da 200mm di apertura, nel quale si potr\u00e0 distinguere il nucleo e due bracci di spirale, rivolti uno verso nord e l'altro a sud. Sembra non far parte di alcun gruppo di galassie vicine, trovandosi in posizione intermedia tra quello di NGC 4631, pi\u00f9 prossimo a noi, e quello di NGC 4565, pi\u00f9 remoto. Dista dalla Via Lattea circa 21 milioni di anni-luce."}
{"id": "1373120", "revid": "1717538", "url": "https://it.wikipedia.org/wiki?curid=1373120", "title": "NGC 4565", "text": "NGC 4565 (nota anche come C 38 o Galassia Ago) \u00e8 una galassia a spirale nella costellazione della Chioma di Berenice.\nSi individua con facilit\u00e0 2,5 gradi a sud-est della stella ; si presenta perfettamente di taglio, cos\u00ec appare come un lungo fuso. Visibile anche con modesti strumenti, in telescopi da 200mm di apertura la vista \u00e8 stupenda: per l'intera lunghezza della galassia \u00e8 ben evidente una fascia oscura, in posizione leggermente asimmetrica rispetto al nucleo, che la rende straordinariamente simile alla nostra Galassia, alla quale per altro si avvicina sia come forma reale, sia come dimensioni. Dista dalla Via Lattea circa 52 milioni di anni-luce."}
{"id": "1373130", "revid": "120419354", "url": "https://it.wikipedia.org/wiki?curid=1373130", "title": "Bibliografia sulla Liguria", "text": "Questa pagina raccoglie una bibliografia sulla Liguria."}
{"id": "1373131", "revid": "287204", "url": "https://it.wikipedia.org/wiki?curid=1373131", "title": "Ra\u00fal Amarilla", "text": "Venne nominato calciatore sudamericano dell'anno nel 1990.\nCarriera.\nGiocatore.\nAmarilla debutt\u00f2 con la squadra della sua citt\u00e0, lo Sportivo Luque\u00f1o, all'et\u00e0 di 17 anni. Si trasfer\u00ec presto in Spagna, al . Alla prima stagione in Europa (1982-1983) chiuse al secondo posto nella classifica marcatori della Primera Divisi\u00f3n; gli venne cos\u00ec chiesto di giocare per la Nazionale spagnola Under-21, e, accettando questa proposta, in seguito non pot\u00e9 vestire la divisa della Nazionale paraguaiana. Dopo diversi anni al Saragozza, l'attaccante sudamericano si trasfer\u00ec prima al Racing Santander e successivamente al Barcellona, tra il 1985 e il 1988.\nTorn\u00f2 in Paraguay nel 1988, per giocare nel club Olimpia. Nel 1989 si laure\u00f2 capocannoniere della Coppa Libertadores grazie a 10 reti segnate. Nella seconda met\u00e0 dell'anno solare 1989 and\u00f2 a giocare in Messico, all'Am\u00e9rica.\nRitorn\u00f2 in patria nel 1990 andando di nuovo nelle file dell'Olimpia. In quell'anno la squadra di Asunci\u00f3n, grazie soprattutto al trio di attacco Gonz\u00e1lez-Samaniego-Amarilla, vinse la Coppa Libertadores, la Supercoppa Sudamericana e la Recopa Sudamericana. Nello stesso anno lo stesso Amarilla venne votato calciatore sudamericano dell'anno. Nel 1993 si trasfer\u00ec in Giappone, al Yokohama Fl\u00fcgels, tornando gi\u00e0 l'anno dopo, all'et\u00e0 di 34 anni, nel proprio paese e ritirandosi dall'attivit\u00e0 vestendo ancora la maglia bianco-nera dell'Olimpia.\nAllenatore.\nPochi anni dopo il ritiro dal calcio giocato, Amarilla ha allenato piccole squadre del campionato paraguaiano come il CS San Lorenzo e lo Sportivo Luque\u00f1o. Dopodich\u00e9 venne nominato vice di An\u00edbal Ruiz, CT del , per gli incontri di qualificazione e della fase finale del , svoltosi in Germania. Dopo che Ruiz si dimise dall'incarico, Amarilla venne nominato C.T. \"ad interim\" fino al 2007."}
{"id": "1373139", "revid": "2052878", "url": "https://it.wikipedia.org/wiki?curid=1373139", "title": "Vecchia chitarra/Lu tambureddu", "text": "Vecchia chitarra/Lu tambureddu \u00e8 il 10\u00b0 singolo di Domenico Modugno.\nIl disco.\nIl singolo all'epoca ebbe un riscontro commerciale basso, ma comunque le canzoni sono conosciute.\nLa prima canzone \u00e8 meno nota della seconda, che fu spesso ristampata e reincisa da Modugno, e parla dei classici balli che organizzavano i pugliesi con i tamburi quando smetteva di piovere, \u00e8 reperibile anche nell'antologia \"Tutto Modugno\", in una reincisione."}
{"id": "1373142", "revid": "709565", "url": "https://it.wikipedia.org/wiki?curid=1373142", "title": "Sydney Greenstreet", "text": "Biografia.\nSydney Greenstreet nacque a Sandwich, nella contea inglese del Kent, da un mercante di pellami con sette figli. Lasci\u00f2 la casa paterna all'et\u00e0 di 18 anni per tentare la fortuna come coltivatore di t\u00e8 a Ceylon ma una siccit\u00e0 lo costrinse a ritirarsi dagli affari e a tornare in Inghilterra. Gest\u00ec una distilleria di birra e, come passatempo, prese lezioni di recitazione.\nIl debutto.\nIl suo debutto avvenne nel 1902 al Marina Theatre di Ramsgate (Kent), interpretando un assassino chiamato Craigen, in una produzione basata sul personaggio di Sherlock Holmes creato da Arthur Conan Doyle. In seguito gir\u00f2 l'Inghilterra con la compagnia scespiriana di Sir Philip Barling Ben Greet e, nel 1905, debutt\u00f2 a New York.\nPer alcuni decenni apparve in numerose produzioni in Inghilterra e negli Stati Uniti, lavorando per la maggior parte degli anni trenta con Alfred Lunt e Lynn Fontanne al Theatre Guild. Durante la sua lunga carriera teatrale, le sue interpretazioni variarono dalla commedia musicale a Shakespeare, procurandogli numerose richieste di partecipazioni cinematografiche, che tuttavia l'attore rifiut\u00f2 fino all'et\u00e0 di 62 anni.\nIl cinema.\nNel 1941 Greenstreet inizi\u00f2 a lavorare per la Warner Bros. Il suo primo ruolo cinematografico fu anche quello rimasto pi\u00f9 famoso: Kasper Gutman ne \"Il mistero del falco\", in cui appariva anche Peter Lorre, un'accoppiata che si dimostr\u00f2 proficua e durevole per la Warner Bros. Basandosi sulla forte contrapposizione fisica e caratteriale (Greenstreet era corpulento, mellifluo e soavemente ambiguo, mentre Lorre era di corporatura esile, con modi nervosi e aria tormentata), il duo apparve in altri successivi otto film, a partire dal celeberrimo \"Casablanca\" (per il quale Greenstreet ricevette un compenso di 3.750 dollari la settimana per sette settimane di lavorazione), \"Le spie\" (1943), \"Il giuramento dei forzati\" (1944) con Humphrey Bogart e Claude Rains, e altri. Sempre nel 1941, Greenstreet apparve accanto a Errol Flynn e Olivia de Havilland nel film \"La storia del generale Custer\", in cui interpret\u00f2 \nil ruolo del generale Winfield Scott. \nPer il resto del decennio continu\u00f2 a recitare in pregevoli pellicole, quali il \"noir\" \"L'idolo cinese\" (1946) di Jean Negulesco, la commedia \"I trafficanti\" (1947) di Jack Conway, accanto a Clark Gable e Ava Gardner, il melodramma \"Viale Flamingo\" (1949) di Michael Curtiz, con Joan Crawford. Tennessee Williams scrisse un atto unico, \"The Last of My Solid Gold Watches\", pensando espressamente a Sydney Greenstreet e dedicandoglielo.\nDopo soli otto anni, nel 1949 la carriera cinematografica di Greenstreet giunse al termine con \"Malesia\", nel quale pot\u00e9 vantare il terzo posto in locandina dopo Spencer Tracy e James Stewart.\nNel 1950 e 1951 interpret\u00f2 Nero Wolfe nel programma radiofonico \"The New Adventures of Nero Wolfe\", liberamente ispirato al geniale investigatore creato da Rex Stout.\nLa malattia.\nGreenstreet soffr\u00ec per anni di diabete e della malattia di Bright, una grave patologia renale. Ad appena cinque anni dal suo definitivo ritiro dal cinema, mor\u00ec nel 1954 per complicazioni. \u00c8 sepolto al Forest Lawn Memorial Park di Glendale, in California"}
{"id": "1373143", "revid": "111319", "url": "https://it.wikipedia.org/wiki?curid=1373143", "title": "Nuoto ai Giochi della XXVII Olimpiade - 100 metri dorso maschili", "text": "Si sono svolte 7 batterie di qualificazione. I primi 16 atleti si sono qualificati per le semifinali.\nBatterie.\n17 settembre 2000\nSemifinali.\n17 settembre 2000\nFinale.\n18 settembre 2000"}
{"id": "1373148", "revid": "111319", "url": "https://it.wikipedia.org/wiki?curid=1373148", "title": "Matthew Welsh", "text": ""}
{"id": "1373151", "revid": "400518", "url": "https://it.wikipedia.org/wiki?curid=1373151", "title": "Stazione di Genova Quinto al mare", "text": ""}
{"id": "1373152", "revid": "287204", "url": "https://it.wikipedia.org/wiki?curid=1373152", "title": "1. Klasse 1917-1918", "text": "L'edizione 1917-18 della Erste Klasse vide la vittoria finale del Floridsdorfer.\nCapocannoniere del torneo furono Edi Bauer (Rapid Vienna), con 20 reti."}
{"id": "1373153", "revid": "339392", "url": "https://it.wikipedia.org/wiki?curid=1373153", "title": "Stazione di St. Pancras", "text": ""}
{"id": "1373156", "revid": "287204", "url": "https://it.wikipedia.org/wiki?curid=1373156", "title": "1. Klasse 1918-1919", "text": "L'edizione 1918-19 della Erste Klasse vide la vittoria finale del Rapid Vienna."}
{"id": "1373162", "revid": "1833487", "url": "https://it.wikipedia.org/wiki?curid=1373162", "title": "Octopus", "text": "Octopus () \u00e8 un genere di molluschi cefalopodi noti come polpi, con numerose specie diffuse in tutti i mari e gli oceani del globo adattatesi a vivere in diversi subambienti marini, da subtidale fino al di sotto della zona fotica.\nComunemente chiamato genericamente \"polpo\", e talvolta \"polipo\" (anche se, zoologicamente, con polipi si indicano forme di vita ben differenti), \u00e8 stato pescato fin dall'antichit\u00e0 con diverse tecniche e sue rappresentazioni sono frequenti in decorazioni su manufatti della civilt\u00e0 greca e minoica ed anche in mosaici romani.\nLe sue carni costituiscono la componente principale di numerosi piatti tipici di popolazioni rivierasche.\nStudi sull'intelligenza.\nContrariamente a quanto si pu\u00f2 credere, e a come descrisse Aristotele, che lo defin\u00ed come una creatura stupida, gli Octopus sono tra gli invertebrati con l'encefalo pi\u00f9 grande, pi\u00f9 intelligenti, e con un comportamento variegato e complesso.\nSono infatti capaci di uscire da un labirinto, usare utensili, aprire barattoli di vario tipo, e riescono ad apprendere e ricordare come svolgere un compito, per completarlo pi\u00f9 velocemente quando gli si ripresenta.\nIl suo sistema nervoso, inoltre, non \u00e8 limitato all'encefalo, ma la maggior parte dei neuroni \u00e9 distribuita lungo i suoi tentacoli.\nMolti studi sull'octopus, come l'analisi del suo genoma, sono stati infatti effettuati anche per studiare la sua intelligenza ed il suo sistema nervoso.\nComportamento.\nSono creature solitarie, praticano cannibalismo e, nonostante le femmine sorveglino le uova, non accudiscono la prole una volta schiuse.\nSembra che un meccanismo molecolare intervenga durante il periodo dell'accoppiamento, per diminuire i conflitti intraspecifici.\nQuesto cambio di comportamento ha portato degli studiosi ad indagare la conservazione del ruolo della serotonina nell'evoluzione: in uno studio pubblicato su Current Biology, \u00e8 stato dimostrato sugli Octopus, in particolare Octopus bimaculoides, il ruolo della via della serotonina come trasmettitore: Octopus a cui \u00e8 stato dato MDMA hanno mostrato una diminuzione del comportamento asociale ed un aumento della socialit\u00e1, come succede per gli esseri umani.\nQuesto punto \u00e8 fondamentale per l'evoluzione, poich\u00e9 si stima che il ramo che ha dato origine ad Octopus da un lato ed Homo dall'altro, si sia separato 500 milioni di anni fa.\nGenoma.\nNel 2018 \u00e8 stato completato lo studio del genoma, pubblicato sulla rivista Nature, con lo scopo di studiare sia le basi molecolari del cervello dei polpi, che le sue peculiari propriet\u00e0 del corpo. Il polpo studiato \u00e8 della specie Octopus bimaculoides che vive lungo le coste della California.\nIl suo genoma, anche se pi\u00f9 corto di quello umano, contiene un numero superiore di geni, circa 33.000 rispetto ai 20.000 della specie Sapiens Sapiens.\nSi \u00e8 anche notato che l'Octopus bimaculoides ha una attivit\u00e0 di modifica post-trascrizionale dell'mRNA elevata, in modo da creare pi\u00f9 proteine a partire da un singolo gene coinvolto nella segnalazione neuronale. Questo gli permette, tra le altre cose, di modificare la velocit\u00e0 di segnalazione del sistema nervoso.\nVarie.\nUna particolarit\u00e0: i loro occhi sono simili ai nostri, a differenza di molte altre creature marine, ma vedono meglio, perch\u00e9 gli assoni dei ricettori ottici non passano sopra questi all'interno dell'occhio, ma escono direttamente dal retro; per questo stesso motivo, non hanno il punto cieco."}
{"id": "1373164", "revid": "110157", "url": "https://it.wikipedia.org/wiki?curid=1373164", "title": "I\u0161im (citt\u00e0)", "text": "I\u0161im (anche traslitterato come \"Ishim\") \u00e8 una citt\u00e0 della Russia siberiana occidentale, situata nell'Oblast' di Tjumen'; sorge sulla sponda sinistra del fiume omonimo, 319 chilometri a sudest del capoluogo Tjumen' e capoluogo dell'I\u0161imskij rajon.\nFondata nel 1687, ottenne lo \"status\" di citt\u00e0 nel 1782.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1373165", "revid": "287204", "url": "https://it.wikipedia.org/wiki?curid=1373165", "title": "Isim", "text": ""}
{"id": "1373169", "revid": "297059", "url": "https://it.wikipedia.org/wiki?curid=1373169", "title": "Communalia", "text": "Communalia \u00e8 il termine, derivato dalle espressioni usate nei documenti medioevali in Italia, indicante i terreni sui quali ogni componente di una determinata comunit\u00e0, secondo regole tramandate da secoli, aveva il diritto di esercitare un godimento, come quello del pascolo, della coltivazione o dell'uso civico di legnatico.\nStoria.\nNell'Italia meridionale il feudo \u00e8 una istituzione relativamente tardiva, introdotta dai Normanni e dagli Svevi, che ebbero l'accortezza di non comprimere gli antichi diritti collettivi delle popolazioni originarie del luogo. Nell'Italia settentrionale si sentiva, invece, il modello \"tedesco\" della propriet\u00e0 collettiva della \"gens\" sui terreni con un istituto misto tra il demanio e la propriet\u00e0 collettiva, ma disgiunta da vincoli feudali.\nCon l'illuminismo, tuttavia si avvi\u00f2 un processo di eliminazione delle propriet\u00e0 collettive, sentite come un istituto tipico di quando la popolazione era scarsa e la terra abbondante. La spinta di una emergente \"borghesia agraria\" che mirava ad uno sfruttamento pi\u00f9 \"moderno\" e razionale dei terreni agricoli, aveva spinto in questa direzione.\nL'uso attuale.\nI non molti istituti che sono sopravvissuti di propriet\u00e0 collettive che si denominano tuttora \"comunalia\" vedono la loro collocazione con una certa fatica nell'ambito del diritto moderno, tutto basato sulla propriet\u00e0. Una interessante sentenza della Corte Costituzionale ha negato l'incostituzionalit\u00e0 della norma che assoggettava ad imposta i \"communalia\" a differenza dei demani comunali, sottolineando, perci\u00f2 la differenza tra i due istituti."}
{"id": "1373197", "revid": "842", "url": "https://it.wikipedia.org/wiki?curid=1373197", "title": "Convenzione Europea sul Paesaggio", "text": ""}
{"id": "1373203", "revid": "9316", "url": "https://it.wikipedia.org/wiki?curid=1373203", "title": "Don Puglisi", "text": ""}
{"id": "1373207", "revid": "73843", "url": "https://it.wikipedia.org/wiki?curid=1373207", "title": "Lo sceriffo scalzo", "text": "\"Lo sceriffo scalzo (Follow That Dream)\" \u00e8 un film del 1962 diretto da Gordon Douglas. \u00c8 tratto dal libro \"Vacanze matte\" di Richard Powell (\"Pioneer, go home!\", 1959).\nIl film \u00e8 stato girato in Florida (USA), nella contea di Levy, ed \u00e8 uscito nelle sale degli Stati Uniti l'11 aprile del 1962.\nTrama.\nSi tratta di una commedia in cui il protagonista, Toby, \u00e8 un ragazzone del New Jersey senza particolari qualit\u00e0, che si trova, suo malgrado, a dover affrontare le difficolt\u00e0 della vita in un modo abbastanza insolito.\nI problemi nascono dal fatto che il padre del protagonista, guidando per tornare a casa da una vacanza in Florida, entra in un tratto di strada non ancora aperta al pubblico e una volta terminata la benzina, resta con la famiglia isolato.\nLa famiglia Kwimper, composta dal padre, da Toby, da due gemellini terribili e dispettosi (Eddy e Teddy) e dalla giovane baby sitter (Holly), impara l'arte di arrangiarsi in quanto su questa strada persa nel nulla non passa nessuno per giorni.\nI guai proseguono, avendo poi a che fare con il direttore dei lavori pubblici Sig. King, una banda di gangster, che fiutata la possibilit\u00e0 di fare ci\u00f2 che vogliono su un terreno demaniale, vi installano una bisca clandestina e non ultimo i servizi sociali che vogliono togliere al Sig. Kwimper senior la custodia dei gemelli.\nAl termine tutto si risolve per il meglio.\nColonna sonora.\nI brani del film sono: \"What a Wonderful Life\"; \"I'm Not the Marrying Kind\"; \"Sound Advice\"; \"Follow That Dream\"; \"Angel\".\nDurante le medesime sessioni venne registrato anche \"A Whistling Tune\", scartato per la colonna sonora e riutilizzato per il film successivo \"Pugno proibito\".\n\"What a Wonderful Life\", \"I'm Not the Marrying Kind\", \"Follow That Dream\" e \"Angel\" vennero pubblicati all'epoca sull'EP \"Follow that Dream\" (EPA 4368).\n\"Sound Advice\" venne pubblicata solo nel 1965 sulla raccolta \"Elvis for Everyone!\" (LPM/LSP 3450).\nNel film Elvis accenna anche \"On top of old smokey\", solo reperibile sul bootleg \"From Hollywood to Vegas\".\nNel 1995 i brani (incluso \"A Whistling Tune\") vennero pubblicati su CD \"Flaming Star / Wild In The Country / Follow That Dream\" (serie \"Double Feature\").\nNel 2004 l'EP venne ristampato con grafica originale, con tutti i brani editi originariamente (incluso \"A Whistling Tune\"), 15 versioni alternative e \"On Top Of Old Smokey\"."}
{"id": "1373210", "revid": "120642239", "url": "https://it.wikipedia.org/wiki?curid=1373210", "title": "Elettra-Sincrotrone Trieste", "text": "Elettra-Sincrotrone Trieste \u00e8 un centro di ricerca internazionale, situato a Basovizza, frazione di Trieste.\nL'impianto, disponibile per l'utilizzo da parte delle comunit\u00e0 scientifiche italiane e internazionali, ospita numerose sorgenti di luce ultraintensa, le quali utilizzano un sincrotrone e il laser ad elettroni liberi per produrre luce, dai raggi ultravioletti ai raggi X. Il centro ospita anche il progetto EUFELE (\"European Storage Ring FEL\").si"}
{"id": "1373211", "revid": "124880257", "url": "https://it.wikipedia.org/wiki?curid=1373211", "title": "Sam Cooke", "text": "Musicisti e critici oggi lo ritengono uno dei fondatori della \"soul music\" e uno dei pi\u00f9 importanti cantanti della storia di questo genere. \u00c8 stato definito da molti \"il re del soul\" (e, a parere di Jerry Wexler dell'Atlantic Records, il miglior cantante di tutti i tempi). Piazz\u00f2 29 singoli nella \"Top 40\" negli USA tra il 1957 e il 1965 ed \u00e8 considerato spesso come \"il creatore\" del genere. Grandi successi come \"You Send Me\", \"Twistin' the Night Away\", \"Chain Gang\", \"Wonderful World\", \"Bring It On Home to Me\" e \"A Change Is Gonna Come\" sono tra le sue canzoni pi\u00f9 popolari.\nLa rivista \"Rolling Stone\" lo ha posizionato al quarto posto tra i migliori cantanti di sempre e al sedicesimo nella lista dei pi\u00f9 grandi artisti di tutti i tempi.\nCooke fu tra i primi artisti neri a occuparsi anche degli aspetti imprenditoriali della sua attivit\u00e0: fond\u00f2 sia un'etichetta discografica che una casa editrice, come ampliamento della sua carriera di cantante e compositore. Prese anche parte attivamente nel Movimento per i Diritti Civili (American Civil Rights Movement), usando le proprie capacit\u00e0 musicali per creare legami tra il pubblico di colore e il pubblico bianco.\nBiografia.\nSam Cook nacque a Clarksdale (Mississippi), nello stato del Mississippi. Aggiunse una \"e\" alla fine del suo cognome perch\u00e9 pensava desse un tocco di classe. Era uno dei sette figli di Annie Mae e del reverendo Charles Cook, un ministro della Chiesa battista. Con la famiglia si trasfer\u00ec a Chicago nel 1933 e inizi\u00f2 a cantare gospel fin da piccolo, guadagnandosi negli anni una certa fama come membro del gruppo \"The Soul Stirrers\". Il suo primo singolo pop, \"Lovable\" (1956), fu pubblicato con lo pseudonimo di \"Dale Cooke\"; vi era infatti una considerevole avversione verso gli artisti gospel che cantassero anche musica profana.\nTuttavia lo pseudonimo non riusc\u00ec a mascherare le capacit\u00e0 vocali di Sam Cooke, che venne notato. Art Rupe, capo dell'etichetta Specialty Records, la stessa dei \"Soul Stirrers\", diede il beneplacito a Cooke di incidere con il suo vero nome, ma non era soddisfatto delle sonorit\u00e0 che Cooke e il produttore Robert \"Bumps\" Blackwell stavano elaborando. Rupe si aspettava invece qualcosa di simile allo stile di un altro artista dell'etichetta, Little Richard. Dopo una lite tra Rupe e Blackwell, quest'ultimo lasci\u00f2 l'etichetta, seguito da Cooke.\nNel 1957 Cooke firm\u00f2 un contratto con la Keen Records; il suo primo singolo fu \"You Send Me\", che rimase sei settimane al numero uno della classifica R&amp;B di Billboard. La canzone ebbe notevole successo anche fuori dal pubblico R&amp;B, tenendo la prima posizione nella classifica pop per tre settimane. Con il crescente successo, Cooke fond\u00f2 una propria etichetta, la SAR Records, che presto annover\u00f2 tra i propri artisti The Simms Twins, The Valentinos, Bobby Womack e Johnnie Taylor. Cooke quindi cre\u00f2 una societ\u00e0 di stampa e di gestione, e dunque lasci\u00f2 la Keen per passare alla RCA Victor. Uno dei suoi primi successi con la RCA fu il singolo \"Chain Gang\" che raggiunse il numero 2 nella classifica Billboard pop. Seguirono altri successi, tra cui \"Sad Mood\", \"Bring It On Home to Me\" (con Lou Rawls all'accompagnamento vocale), \"Another Saturday Night\" e \"Twistin' the Night Away\".\nCome gran parte degli artisti R&amp;B dell'epoca, Cooke si dedicava pi\u00f9 che altro ai pezzi singoli; in tutto ne port\u00f2 29 nella classifica \"top 40\" pop e ben di pi\u00f9 nella classifica R&amp;B. Nonostante ci\u00f2, pubblic\u00f2 anche un album, \"Night Beat\", con influenze blues, che ricevette ottime critiche. Scrisse anche brani interpretati successivamente da altri cantanti.\nCooke mor\u00ec all'et\u00e0 di 33 anni in circostanze non del tutto chiarite l'11 dicembre 1964, nell'Hacienda Motel a Los Angeles; la versione ufficiale afferma che Sam Cooke venne ucciso con tre colpi di pistola calibro 22 dalla dipendente Bertha Franklin, la quale sostenne di essere stata minacciata da Cooke ubriaco e di avergli sparato per legittima difesa. Secondo quanto dichiarato dalla Franklin, prima di cadere a terra esanime Cooke avrebbe detto: \"\u00abLady, you shot me\u00bb\" (\"Signora, mi ha sparato\") in un tono di voce che esprimeva perplessit\u00e0 piuttosto che rabbia. La sentenza fu di \"omicidio giustificabile\", anche se furono in molti a pensare che l'accaduto fu trattato in modo superficiale. \nCooke fu sepolto a Glendale, in California.\nAlcune canzoni furono pubblicate postume, molte delle quali divennero dei successi; tra le altre si ricorda \"A Change Is Gonna Come\", una delle prime canzoni di protesta, considerata generalmente come una delle sue opere maggiori. Dopo la morte di Cooke, la sua vedova Barbara spos\u00f2 Bobby Womack. La figlia di Cooke, Linda, spos\u00f2 in seguito il fratello di Bobby, Cecil. Cooke fu tra i primi personaggi inseriti nella Rock and Roll Hall of Fame, nel 1986.\nL'influenza.\nL'influenza di Cooke fu notevole: a lui si ispirarono artisti quali Rod Stewart, Southside Johnny, The Animals, Simon and Garfunkel, Van Morrison, James Taylor, i Beatles (in particolare John Lennon), John Mayer, Bob Dylan, Bruce Springsteen, Steve Marriott, Terry Reid, Steve Perry; nel genere R&amp;B tra i vicini a Cooke si possono citare Smokey Robinson, Marvin Gaye, Otis Redding, David Ruffin, Bobby Womack, Johnnie Taylor, Lou Rawls, Al Green, The Temptations, Philippe Wynne, Aretha Franklin, Mavis Staples, Ben E. King.\nIl brano \"A Change Is Gonna Come\" venne inserito nella colonna sonora del film \"Malcolm X\" di Spike Lee e interpretato anche da Bob Dylan nel 2004. Il rapper 2Pac fa riferimento a Sam Cooke in un verso della canzone \"Thugz Mansion\", cos\u00ec come il rapper Nas, che lo cita nel pezzo \"We Major\" con Kanye West. Nel pezzo dei the Roots \"Stay Cool\" il testo recita: \"\u00abI got the soul of a young Sam Cooke\u00bb\" (\"Ho l'anima di un giovane Sam Cooke\").\nCat Stevens pubblic\u00f2 nel 1974 l'album \"Greatest Hits,\" inserendo una reinterpretazione di \"Another Saturday Night\". Cooke divenne un'importante ispirazione per lo stile canoro di Bob Marley. John Landis us\u00f2 molti dei dischi di Cooke nei suoi film, come \"Animal House\" e \"Un lupo mannaro americano a Londra\".\nCooke influenz\u00f2 la cantante punk Mia Zapata dei The Gits, che gli resero omaggio con una \"cover\" di \"A Change Is Gonna Come\" nel loro album \"\". Poco dopo la sua scomparsa, la Motown Records pubblic\u00f2 \"We Remember Sam Cooke\", una raccolta di \"cover\" di Cooke incisa dalle The Supremes.\nDopo essere stata in evidenza nella colonna sonora del film del 1985 \"Witness - Il testimone\" (con Harrison Ford), la canzone \"Wonderful World\" venne ripubblicata, giungendo al numero 2 nelle classifiche inglesi.\nNel 1999 fu assegnato a Cooke il Grammy Award alla carriera e nel 2004 la rivista \"Rolling Stone\" lo mise al sedicesimo posto nella lista dei cento pi\u00f9 grandi artisti di ogni tempo; nel 2008 il medesimo magazine lo pose al quarto posto nella classifica dei cento migliori cantanti di sempre.\nErik Greene scrisse \"Our Uncle Sam: The Sam Cooke Story From His Family's Perspective,\" un libro dedicato alla vita, alla musica e alla morte di Cooke.\nNel 2007 il gruppo rock irlandese Jetplane Landing inserirono nel loro album \"Backlash Cop\" un pezzo intitolato \"Sam Cooke\"."}
{"id": "1373213", "revid": "148107", "url": "https://it.wikipedia.org/wiki?curid=1373213", "title": "Episodi di The Practice - Professione avvocati (prima stagione)", "text": ""}
{"id": "1373222", "revid": "212348", "url": "https://it.wikipedia.org/wiki?curid=1373222", "title": "Stoppa", "text": "La stoppa (dal latino \"stuppa\" e dal greco antico \"\u03a3\u03c4\u03cd\u03c0\u03c0\u03b7\", styppe; anticamente anche stoppia) \u00e8 il nome comunemente usato per identificare il cascame costituito dalle fibre ricavate durante le operazioni di stigliatura e pettinatura di piante come il cotone, la canapa, o il lino.\nUtilizzo.\nLa stoppa pu\u00f2 essere utilizzata come materia grezza adatta ad imballare o imbottire. Pi\u00f9 specificatamente, pu\u00f2 essere impiegata nei seguenti modi:"}
{"id": "1373227", "revid": "47767", "url": "https://it.wikipedia.org/wiki?curid=1373227", "title": "Santi patroni cattolici dei comuni della Basilicata", "text": "Lista di santi patroni cattolici dei comuni della Basilicata:"}
{"id": "1373228", "revid": "767487", "url": "https://it.wikipedia.org/wiki?curid=1373228", "title": "McClusky", "text": "McClusky \u00e8 un centro abitato (\"city\") degli Stati Uniti d'America, capoluogo della Contea di Sheridan, nello Stato del Dakota del Nord. Nel censimento del 2000 la popolazione era di 415 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di McClusky si estende su una superficie di 0,20\u00a0km\u00b2, tutti occupati da terre. Si trova al centro geografico del Dakota del Nord.\nPopolazione.\nSecondo il censimento del 2000, a McClusky vivevano 415 persone, ed erano presenti 110 gruppi familiari. La densit\u00e0 di popolazione era di 414 ab./km\u00b2. Nel territorio comunale si trovavano 247 unit\u00e0 edificate. Per quanto riguarda la composizione etnica degli abitanti, il 99,28% era bianco e lo 0,72% era nativo. La popolazione di ogni razza ispanica corrispondeva allo 0,48% degli abitanti.\nPer quanto riguarda la suddivisione della popolazione in fasce d'et\u00e0, il 16,9% era al di sotto dei 18, il 4,1% fra i 18 e i 24, il 17,8% fra i 25 e i 44, il 24,6% fra i 45 e i 64, mentre infine il 36,6% era al di sopra dei 65 anni di et\u00e0. L'et\u00e0 media della popolazione era di 56 anni. Per ogni 100 donne residenti vivevano 82,8 maschi."}
{"id": "1373229", "revid": "486946", "url": "https://it.wikipedia.org/wiki?curid=1373229", "title": "Adam Darski", "text": ""}
{"id": "1373232", "revid": "324026", "url": "https://it.wikipedia.org/wiki?curid=1373232", "title": "Santi patroni cattolici dei comuni della Calabria", "text": "Lista di santi patroni cattolici dei comuni della Calabria:"}
{"id": "1373235", "revid": "1564499", "url": "https://it.wikipedia.org/wiki?curid=1373235", "title": "Santi patroni cattolici dei comuni della Campania", "text": "Lista di santi patroni cattolici dei comuni della Campania:"}
{"id": "1373238", "revid": "2167671", "url": "https://it.wikipedia.org/wiki?curid=1373238", "title": "Jacopo Facciolati", "text": "Biografia.\nNacque a Torreglia sui Colli Euganei, in provincia di Padova nel 1682. A 12 anni fu ammesso al collegio del Testo, collegato al seminario padovano, grazie al cardinale Gregorio Barbarigo, vescovo della citt\u00e0. Dopo l'ordinazione presbiterale, nel 1704 consegu\u00ec la laurea in teologia nel seminario, dove divenne docente di umane lettere e prefetto degli studi.\nNel 1723 fu chiamato a insegnare logica all'Universit\u00e0 di Padova. Pubblic\u00f2 edizioni migliorate dei maggiori lavori di filologia, come il \"Thesaurus Ciceronianus\" del Nizolio, e nel 1718 ampli\u00f2 ed emend\u00f2 il \"Lexicon septem linguarum\", un dizionario latino in sette lingue chiamato anche il \"Calepino\" dal nome dell'autore, il monaco Ambrogio Calepino. L'ultimo suo lavoro fu compiuto in quattro anni, dal 1715 al 1719, con l'aiuto del suo discepolo Egidio Forcellini. Il famoso \"Totius latinitatis lexicon\", dizionario di latino, vera pietra miliare nella storia della lessicografia classica, fu redatto dal Forcellini per incarico ricevutone dal Facciolati; esso fu pubblicato a spese del cardinal Priole.\nNel 1739 divent\u00f2 il successore di Nicol\u00f2 Comneno Papadopoli nella stesura della storia dell'universit\u00e0 di Padova.\nNello scrivere il Facciolati am\u00f2 la brevit\u00e0, che esager\u00f2 fino alla scarsit\u00e0 di notizie. Famose furono anche le sue satire lucianesche contro i detrattori; ma ebbe anche amici, a cui mandava, coi lavori, ortaggi del suo orto, che coltivava volentieri.\nFacciolati fu conosciuto e stimato in tutt'Europa per la sua conoscenza delle opere classiche, soprattutto grazie alle sue \"Orationes\". Fu anche invitato dal re del Portogallo a dirigere l'Istituto superiore di Lisbona per i giovani nobili.\nMor\u00ec nel 1769 a Padova."}
{"id": "1373246", "revid": "92723", "url": "https://it.wikipedia.org/wiki?curid=1373246", "title": "Chiesa di San Pietro (Spoleto)", "text": "La chiesa di San Pietro \"extra moenia\" fu costruita su un poggio alle falde del Monteluco di Spoleto dal vescovo spoletino Achilleo, all'inizio del quinto secolo, come luogo cimiteriale per i vescovi, ma gi\u00e0 dal settimo secolo a.C. l'area su cui insiste era adibita a sepoltura. Durante i secoli successivi conobbe diversi interventi di restauro e di ammodernamento, di cui il pi\u00f9 importante fu quello che, alla fine del dodicesimo secolo, struttur\u00f2 l'attuale facciata con gli splendidi altorilievi che la rendono una delle pi\u00f9 belle dell'Umbria, che illustrano scene relative alla vita del santo apostolo ed episodi di intento moralistico tratti dalla novellistica medievale (Il leone e il boscaiolo, La volpe finta morta e i corvi, Il lupo studente e il montone).\nLa chiesa \u00e8 accessibile tramite un'ampia scalinata seicentesca e presenta un impianto a tre navate con pilastri che sorreggono archi a tutto sesto.\nNel 1329 fu incendiata dai ghibellini, in occasione di una battaglia cittadina, e ricostruita negli anni successivi. L'interno fu trasformato alla fine del diciassettesimo secolo secondo il gusto prevalente dell'epoca, come si legge su una lapide. Il barocco romano che caratterizza l'aula basilicale trova il suo completamento nell'elegantissima cupola ellittica, unica in Umbria, che conferisce un forte senso di ascensionalit\u00e0 a tutto l'ambiente.\nNella chiesa sono conservati e venerati i corpi del vescovo Pietro (?-594), che assistette alla creazione del Ducato Longobardo, e del santo vescovo spoletino Giovanni II (vescovo dal 492 al 546, anno presumibile della morte), martirizzato sotto i Goti comandati da Totila, e traslato dalla Chiesa di Sant'Eufemia in data sconosciuta. Vi sono, inoltre, alcune lapidi marmoree appartenenti a diverse epoche."}
{"id": "1373248", "revid": "47767", "url": "https://it.wikipedia.org/wiki?curid=1373248", "title": "Santi patroni cattolici dei comuni dell'Emilia-Romagna", "text": "Lista di santi patroni cattolici dei comuni dell'Emilia-Romagna:"}
{"id": "1373250", "revid": "4175", "url": "https://it.wikipedia.org/wiki?curid=1373250", "title": "Federazione di rugby a 15 del Giappone", "text": " o JRFU \u00e8 l'organismo di governo del rugby a 15 e rugby a 7 in Giappone.\nNacque il 30 novembre 1926.\nIl Rugby a 15 venne introdotto in Giappone tramite gli studenti dell'Universit\u00e0 di Keio dal professor Edward Bramwell Clarke, nato a Yokohama e da Tanaka Ginnosuke, entrambi laureati alla Cambridge University nel 1899. Prima questo sport veniva giocato nei porti di K\u014dbe e Yokohama tra residenti stranieri e squadre formate tra le navi in porto.\nTop League.\nCercando di migliorare la qualit\u00e0 generale del rugby giapponese, nel 2003 la JRFU cre\u00f2 una nuova Top League semiprofessionale che inizi\u00f2 nella stagione 2003-04. Nella seconda stagione il campionato era composto dalle seguenti squadre sponsorizzate: i Kintetsu Liners, i Kobe Steel Kobelco Steelers, i Kubota Spears, i NEC Green Rockets, i Nihon IBM Big Blue, i Ricoh Black Rams, i Sanyo Wild Knights, i Suntory Sungoliath, i Toshiba Brave Lupus, i Toyota Verblitz, i World Fighting Bull e i Yamaha J\u00fabilo.\nAlbo d'Oro Top League\n2003-4 Kobe Steel Kobelco Steelers\n2004-5 Toshiba Brave Lupus\n2005-6 Toshiba Brave Lupus\n2006-7 Toshiba Brave Lupus\nMicrosoft Cup.\nLa Microsoft Cup \u00e8 un torneo ad eliminazione diretta giocato dalle prime otto della Top League. La vincitrice della prima Microsoft Cup furono i NEC Green Rockets, che sconfissero i Toshiba Brave Lupus 24-19 il 22 febbraio 2004. I Toshiva vinsero comunque il campionato il 21 marzo 2004 battendo i Kobe Steel Kobelco Steelers 22-10.\nAltre letture.\nPer conoscere lo sfondo storico vedi 'Britain's Contribution to the Development of Rugby Football in Japan 1874-1998' di Alison Nish, Capitolo 27, \"Britain &amp; Japan: Biographical Portraits \", Volume III, Japan Library, 1999 ISBN 1-873410-89-1"}
{"id": "1373252", "revid": "339392", "url": "https://it.wikipedia.org/wiki?curid=1373252", "title": "Tania Bogomilova", "text": ""}
{"id": "1373255", "revid": "174925", "url": "https://it.wikipedia.org/wiki?curid=1373255", "title": "Iacopo Facciolati", "text": ""}
{"id": "1373258", "revid": "119497264", "url": "https://it.wikipedia.org/wiki?curid=1373258", "title": "Tanja Dangalakova", "text": "Carriera.\nSpecializzata nella rana, ha vinto la medaglia d'oro nei 100\u00a0m rana ai Giochi olimpici di Seoul 1988."}
{"id": "1373260", "revid": "253269", "url": "https://it.wikipedia.org/wiki?curid=1373260", "title": "Nathan George", "text": "Biografia.\nFu attivo tra il 1971 e il 1996. Ha vinto un Obie Award nel 1969 con Ron O'Neal per la commedia di Broadway \"No Place to be Somebody\", di Charles Gordone. Ha vinto anche un Drama Desk Award. Nel 1973 ha recitato in \"Serpico\" nel ruolo del tenente Nate Smith e nel 1975 in \"Qualcuno vol\u00f2 sul nido del cuculo\" nel ruolo di Washington."}
{"id": "1373262", "revid": "6923", "url": "https://it.wikipedia.org/wiki?curid=1373262", "title": "Epatite B", "text": "Lepatite B \u00e8 una malattia infettiva, causata dal virus HBV, appartenente alla famiglia \"Hepadnaviridae\", che colpisce il fegato degli \"hominoidea\". La malattia, nota in origine come \"epatite da siero\", \u00e8 causa di epidemie in alcune parti dell'Asia e in Africa ed \u00e8 a carattere endemico in Cina. Circa un quarto della popolazione mondiale, pi\u00f9 di due miliardi di persone, \u00e8 stato contagiato dal virus dell'epatite B ed esistono circa 350 milioni di portatori cronici del virus.\nLa trasmissione di epatite B avviene tramite esposizione a sangue infetto o a fluidi corporei come sperma e liquidi vaginali, mentre il DNA virale \u00e8 stato rilevato anche nella saliva, nelle lacrime e nell'urina di portatori cronici con alto titolo nel siero sanguigno. Il virus dell'epatite B non pu\u00f2 essere per\u00f2 trasmesso attraverso il contatto casuale, come per esempio il tocco delle mani, la condivisione di posate o bicchieri, l'allattamento, baci, abbracci, tosse o starnuti. Il virus \u00e8 comunque in grado di sopravvivere fino a 7 giorni nell'ambiente.\nLa malattia provoca un'infiammazione acuta del fegato, vomito, ittero e, di rado, pu\u00f2 portare alla morte. L'epatite B cronica pu\u00f2 causare cirrosi epatica e cancro al fegato, una malattia mortale con una scarsa risposta alla chemioterapia. L'infezione si pu\u00f2 prevenire con la vaccinazione. Si stima che ogni anno muoiano circa persone per le conseguenze dell'epatite B.\nNel caso l'infezione coinvolga un bambino non vaccinato, evento possibile per varie cause (alla nascita, dalla madre infetta anche se asintomatica; per contatto con tagli o ferite aperte di adulti o altri bambini infetti, ecc.), lo sviluppo di condizioni croniche avviene con una frequenza variabile tra l'80 e il 90% dei casi (in caso di infezione nel primo anno di vita) e nel 50-60% (nel caso di infezione prima dei 6 anni). Per prevenire questi rischi, la posizione ufficiale dell'Organizzazione mondiale della sanit\u00e0 \u00e8 che tutti i neonati dovrebbero ricevere la loro prima dose di vaccino entro le prime 24 ore dalla nascita; il vaccino antiepatite B \u00e8 efficace nel 95% dei casi nel prevenire l'infezione e le sue conseguenze croniche, ed \u00e8 stato il primo vaccino a essere sviluppato come forma di prevenzione contro gravi tumori. Il vaccino antiepatite B \u00e8 considerato particolarmente sicuro; gli effetti collaterali, come per gli altri vaccini, sono rari e particolarmente blandi (arrossamento della pelle nel punto dell'iniezione, febbre leggera di breve durata); nonostante numerosi studi a lungo termine, non \u00e8 mai emersa evidenza di gravi eventi avversi connessi in modo causale alla vaccinazione\nStoria.\nIl virus dell'epatite B ha infettato l'uomo almeno dall'et\u00e0 del bronzo. Le prove di ci\u00f2 sono state ottenute dall'analisi resti umani risalenti a anni fa. Secondo uno studio pubblicato nel 2018, i genomi virali ottenuti mediante sequenziamento shotgun sono i pi\u00f9 antichi mai recuperati da vertebrati. Inoltre, \u00e8 stato scoperto che alcuni antichi ceppi virali dell'epatite sono ancora responsabili di infezione negli esseri umani, mentre altri si sono estinti. Ci\u00f2 ha smentito la teoria in cui si voleva che l'epatite B avesse avuto origine nel Nuovo Mondo e che si fosse poi diffusa in Europa intorno al XVI secolo. Un altro studio, sempre del 2018, effettuato sui resti di un bambino mummificato trovato nella Basilica di San Domenico Maggiore a Napoli ha concluso che questi, vissuto nel XVI secolo, accusava una forma di HBV e che il virus fosse strettamente correlato alle varianti moderne. Gli studi genomici confermano, tuttavia, un'origine pi\u00f9 antica nell'uomo. Un particolare sottogenotipo, detto C4, dell'epatite B risulta presente negli aborigeni australiani e in nessun altro luogo nel sud-est asiatico, suggerendo un'origine antica stimabile in anni. Ulteriori studi hanno confermato che il virus fosse presente negli esseri umani anni fa per poi diffondersi insieme a loro.\nLa prima testimonianza di un'epidemia provocata dal virus dell'epatite B la si deve a L\u00fcrman nel 1885. Un'epidemia di vaiolo si era verificata a Brema nel 1883 tra i 1\u00a0289 dipendenti di un cantiere che erano stati vaccinati con il siero di altre persone. Dopo diverse settimane, e fino a otto mesi pi\u00f9 tardi, 191 dei lavoratori vaccinati si ammal\u00f2 di itterizia e fu loro diagnosticata epatite da siero. Gli altri dipendenti che erano stati inoculati con differenti lotti di siero rimasero sani. Uno scritto di L\u00fcrman, oggi considerato un classico esempio di studio epidemiologico, dimostr\u00f2 che il siero contaminato era stato l'origine del focolaio. In seguito, numerosi focolai simili furono riportati a seguito dell'introduzione, nel 1909, di aghi ipodermici che venivano riutilizzati per il trattamento della sifilide. Il virus non fu comunque scoperto fino al 1965, quando Baruch Blumberg, che allora lavorava presso il \"National Institutes of Health\", scopr\u00ec l'antigene Australia (pi\u00f9 tardi conosciuto per essere antigene di superficie dell'epatite B, o HBsAg) nel sangue di australiani aborigeni. Un virus era comunque stato sospettato a partire dallo studio pubblicato da MacCallum nel 1947. Nel 1970, grazie al microscopio elettronico venne visualizzato il virus e nei primi anni ottanta il genoma del virus \u00e8 stato sequenziato e furono testati i primi vaccini.\nEpidemiologia.\nNel 2004, si stima che ci siano 350-400 milioni di portatori cronici dell'epatite B in tutto il mondo e che un terzo della popolazione mondiale sia portatrice di anticorpi specifici del virus (e che quindi abbia contratto il virus nel corso della propria vita). La prevalenza di malati varia da oltre il 10% in Asia allo 0,5% negli Stati Uniti e in Europa settentrionale. Si stima che ogni anno 4,5 milioni di soggetti contraggano il virus e che solo una parte di essi vada incontro a epatite cronica, cirrosi ed epatocarcinoma cellulare; secondo l'Organizzazione mondiale della sanit\u00e0, l'epatite B provoca oltre 600\u00a0000 decessi annui per le conseguenze croniche della malattia.\nLe vie di infezione includono la trasmissione verticale (ad esempio attraverso il parto), la trasmissione orizzontale nei primi anni di vita (morsi, lesioni e le abitudini sanitarie) e da adulti (contatto sessuale, uso di droghe per via endovenosa). In zone a bassa prevalenza, come i territori continentali degli Stati Uniti e l'Europa occidentale, l'iniezione di droghe e i rapporti sessuali non protetti sono le vie principali di infezione, anche se altri fattori possono risultare importanti. In aree di prevalenza moderata, che comprendono l'Europa orientale, Russia e Giappone, in cui 2-7% della popolazione \u00e8 cronicamente infetta, la malattia \u00e8 diffusa soprattutto tra i bambini. Nelle zone di alta prevalenza come la Cina e Sud-est asiatico, la trasmissione durante il parto \u00e8 la modalit\u00e0 pi\u00f9 frequente. La prevalenza dell'infezione cronica da HBV nelle aree di alta endemicit\u00e0 \u00e8 almeno l'8%. Nel 2010, la Cina aveva 120 milioni di persone infette, seguita da India e Indonesia, rispettivamente con 40 milioni e 12 milioni.\nLa maggioranza dei soggetti infetti nei paesi dell'Europa occidentale ha un'infezione di lunga durata, sostenuta dal ceppo \"mutante sull'\"e\"\" o \"e-minus\", questo poich\u00e9 l'introduzione capillare della vaccinazione ha notevolmente ridotto i nuovi casi di infezione. Nei paesi dell'Europa dell'Est, in Asia e Africa, dove invece la frequenza di nuove infezioni \u00e8 ancora alta, la maggioranza dei soggetti \u00e8 infetta dal ceppo \"selvatico\" o \"wild-type\".\nEziologia.\nIl virus dell'epatite B appartiene alla famiglia \"Hepadnaviridae\" e presenta un genoma a DNA a doppio filamento circolare e un virione icosaedrico rivestito. Per la replicazione sfrutta la trascrittasi inversa, fa perci\u00f2 parte dei virus a DNA a trascrizione inversa (detti anche retrovirus a DNA), del gruppo VII della classificazione di Baltimore, attraverso una forma intermedia a RNA e l'uso di una trascrittasi inversa che lo fa assomigliare ai retrovirus. Se ne conoscono quattro sierotipi: adr, ADW, Ayr, ayw.\nAnche se la replicazione avviene nel fegato, il virus si diffonde nel sangue dove, nelle persone infette, si possono trovare le proteine specifiche del virus e i suoi corrispondenti anticorpi. Esami del sangue per queste proteine e anticorpi sono utilizzati per diagnosticare l'infezione.\nPatogenesi.\nIl virus dell'epatite B interferisce soprattutto con le funzioni del fegato replicandosi nelle sue cellule, gli epatociti. Il recettore non \u00e8 ancora noto. I virioni di HBV si legano alla cellula ospite tramite l'antigene di superficie e in seguito vengono interiorizzati per endocitosi. Recettori specifici HBV sono presenti soprattutto sugli epatociti, tuttavia il DNA virale e le proteine sono state rilevate anche in siti extraepatici, suggerendo che i recettori cellulari per l'HBV possano esistere anche su cellule extraepatiche.\nDurante l'infezione da HBV la risposta immunitaria causa sia il danno epatocellulare sia la clearance virale. Anche se la risposta immunitaria innata non gioca un ruolo significativo in questi processi, la risposta immunitaria, con i linfociti citotossici in particolare, contribuisce alla maggior parte dei danni al fegato associati con l'infezione da HBV.\nLa trasmissione di epatite da virus B deriva da esposizione a sangue infetto o fluidi corporei contenenti sangue. Si pu\u00f2 trasmettere per:\nL'HBV pu\u00f2 essere trasmesso tra familiari all'interno delle famiglie, prevalentemente per il contatto di pelle non intatta o delle mucose con secrezioni o saliva contenente HBV. Tuttavia, almeno il 30% delle segnalazioni di epatite B tra gli adulti non pu\u00f2 essere associato ad alcun fattore di rischio identificabile.\nLa storia naturale dell'infezione \u00e8 completamente diversa a seconda che l'infezione venga contratta nella prima infanzia, nel qual caso si assiste a una percentuale di cronicizzazione in oltre il 90% dei casi, o in et\u00e0 adulta. In quest'ultimo caso la guarigione avviene in oltre il 90% dei casi. La guarigione si manifesta dal punto di vista laboratoristico con la scomparsa della proteina HBsAg e con la comparsa di un livello di anticorpi contro questa proteina, detti HBsAb, protettivo, cio\u00e8 maggiore di 10 mUI/mL. La persistenza dell'HBsAg, e quindi dell'infezione, oltre 6 mesi definisce lo stato di epatite B cronica.\nLa presenza dell'anticorpo HBeAb e di una bassa carica virale nel sangue trasforma il soggetto da un paziente con epatite B attiva a un \"portatore inattivo\", non capace di infettare altri soggetti, ma comunque a rischio di possibile futura riattivazione virale, e in una situazione minimamente evolutiva se non per nulla evolutiva. A questo punto, dopo la comparsa dell'HBeAb e lo spegnimento del processo epatitico si possono verificare due circostanze:\nClinica.\nSegni e sintomi.\nL'infezione acuta da virus dell'epatite B provoca un'epatite virale acuta, una condizione che si presenta inizialmente con segni e sintomi variegati, come una perdita di appetito, nausea, vomito, dolori muscolari, febbre lieve e urine scure, per poi progredire fino a sviluppare ittero (colorazione giallastra della cute). Tale sintomatologia dura in genere alcune settimane per poi, nella maggior parte delle persone colpite, migliorare gradualmente. Alcuni pazienti possono, invece, sviluppare una forma pi\u00f9 grave di epatite che pu\u00f2 portare ad una insufficienza epatica fulminante con il conseguente rischio di decesso. Talvolta, l'infezione pu\u00f2 essere del tutto asintomatica e non essere riconosciuta.\nL'infezione cronica da virus dell'epatite B pu\u00f2 essere anch'essa asintomatica o presentare un'infiammazione cronica del fegato (epatite cronica), con probabile conseguente sviluppo di cirrosi dopo alcuni anni. Questa situazione \u00e8 anche responsabile di un notevole aumento della probabilit\u00e0 di incorrere in un carcinoma epatocellulare (tumore del fegato). In Europa, si stima che l'epatite B e C siano responsabili di circa il 50% dei carcinomi epatocellulari. Pertanto, i portatori cronici del virsu HBV sono incoraggiati a evitare il consumo di bevande alcoliche poich\u00e9 queste aumentano ulteriormente il rischio di incorrere in una cirrosi e tumore del fegato. L'infezione da virus dell'epatite B \u00e8 stato anche correlato allo sviluppo della glomerulonefrite membranosa (MGN).\nIn circa l'1-10% di persone con infezione da HBV sono stati riscontriati sintomi che non coinvolgono il fegato, come una reazione simile alla malattia da siero, la vasculite necrotizzante acuta (poliarterite nodosa), la glomerulonefrite membranosa e l'acrodermatite papulare dell'infanzia (sindrome di Gianotti-Crosti). La reazione simile alla malattia da siero si verifica nel contesto dell'epatite B acuta e spesso precede l'insorgenza dell'ittero. Le caratteristiche cliniche sono febbre, rash cutaneo e poliarterite nodosa. I sintomi spesso regrediscono poco dopo la comparsa dell'ittero, ma possono persistere per tutta la fase acuta dell'infezione. Circa il 30-50% delle persone con vasculite necrotizzante acuta (poliarterite nodosa) sono portatori di HBV. La nefropatia associata all'HBV \u00e8 stata descritta negli adulti ma \u00e8 pi\u00f9 comune nei bambini mentre la glomerulonefrite membranosa \u00e8 la forma pi\u00f9 comune. Altri disturbi ematologici immuno-mediati, come la crioglobulinemia mista essenziale e l'anemia aplastica sono stati individuati come parte delle manifestazioni extraepatiche dell'infezione da HBV, ma la loro correlazione non \u00e8 stata ben definita, pertanto, probabilmente non dovrebbero essere considerati eziologicamente legati all'infezione da HBV.\nDiagnosi.\nLa corretta diagnosi di epatite B pu\u00f2 per\u00f2 essere fatta solo studiando il dosaggio dei marker virali specifici. Le prove per la rilevazione di infezione da virus dell'epatite B prevedono analisi del siero o del sangue che rilevano entrambi gli antigeni virali (proteine prodotte dal virus) o anticorpi prodotti dal soggetto ospitante. L'interpretazione di questi test \u00e8 complessa.\nL'antigene di superficie dell'epatite B (HBsAg) \u00e8 quello pi\u00f9 usato per individuare la presenza dell'infezione, essendo il primo antigene virale ad apparire tra quelli rilevabili. Tuttavia, all'inizio di un'infezione, questo antigene pu\u00f2 non essere presente e pu\u00f2 essere rilevabile soltanto pi\u00f9 tardi poich\u00e9 eliminato dall'ospite. Il virione infettivo contiene al suo interno una \"particella core\" che racchiude il genoma virale. La particella core icosaedrica \u00e8 costituita da 180 o 240 copie della proteina del core, conosciuta come \"antigene core dell'epatite B\" o HBcAg. Durante questo periodo finestra, in cui l'ospite \u00e8 infettivo ma sta combattendo con successo contro il virus, gli anticorpi IgM specifici dell'antigene core (anti-HBc IgM) possono essere l'unica prova sierologica della malattia e pertanto la maggior parte dei test diagnostici per l' epatite B comprendono la conta degli HBsAg e degli anti-HBc (sia IgM che IgG).\nPoco dopo la comparsa di HBsAg, compare un altro antigene chiamato antigene dell'epatite B (HBeAg). Di solito, la presenza di HBeAg nel siero di un ospite \u00e8 associata a tassi molto pi\u00f9 alti della replicazione virale e a a una maggiore infettivit\u00e0, tuttavia esistono varianti del virus dell'epatite B che non producono l'antigene \"e\" e quindi questa regola non risulta sempre vera. Durante il corso naturale di un'infezione, l'HBeAg pu\u00f2 essere eliminato e successivamente possono formarsi anticorpi contro l'antigene \"e\" (anti-HBe). Questa conversione \u00e8 di solito associata con un drastico declino della replicazione virale.\nSe il portatore \u00e8 in grado di eliminare l'infezione, alla fine l'HBsAg diventa inosservabile e saranno invece presenti gli anticorpi IgG per l'antigene di superficie dell'epatite B e l'antigene core (anti-HBs e anti HBc IgG). Il tempo intercorso tra la scomparsa dell'antigene HBsAg e la comparsa degli anticorpi anti-HBs \u00e8 chiamato \"periodo finestra\". Una persona che risultasse negativa per HBsAg ma positiva per gli anti-HBs significherebbe che o ha superato un'infezione o \u00e8 stata vaccinata in precedenza.\nLe persone che rimangono HBsAg positivi per almeno sei mesi sono considerate portatori di epatite B. I portatori del virus potrebbero avere l'epatite B cronica, che si riflette in elevati livelli serici di alanina aminotransferasi (ALT) e infiammazione al fegato, rilevabile con una biopsia. I portatori che presentano sieroconversione HBeAg negativa, in particolare quelli che hanno acquisito l'infezione da adulti, hanno assai poca moltiplicazione virale e, quindi, possono essere a minor rischio di complicanze a lungo termine o di trasmettere l'infezione ad altri.\nLa tecnica della reazione a catena della polimerasi (PCR) pu\u00f2 essere utilizzata per rilevare e misurare la quantit\u00e0 di DNA del virus HBV, chiamata carica virale, in campioni clinici. Questi test sono usati per valutare lo stato infettivo di una persona e per monitorarne il trattamento. Gli individui con elevata carica virale tipicamente presentano \"epatociti con citoplasma a vetro smerigliato\" evidenziati tramite l'analisi di una biopsia epatica.\nRiassumendo, i marker virologici infettivi sono:\nLa tabella riassume la diagnosi in base alla presenza dei marker virologici nel siero:\nTrattamento.\nL'infezione acuta da epatite B generalmente non richiede un trattamento poich\u00e9 la maggior parte degli adulti \u00e8 in grado di eliminare l'infezione spontaneamente. Il precoce trattamento antivirale pu\u00f2 essere utile solo per meno dell'1% dei pazienti, il cui contagio avviene con un decorso molto aggressivo (epatite fulminante) oppure per soggetti immunocompromessi. In caso di presunta infezione, il prima possibile e preferibilmente entro 24-72 ore si pu\u00f2 eseguire una profilassi passiva con iniezioni di immunoglobuline anti-HBV ovvero anticorpi diretti contro il virus e cominciare la vaccinazione completa. D'altra parte, il trattamento dell'infezione cronica pu\u00f2 rendersi necessario per ridurre il rischio di cirrosi e cancro al fegato. Gli individui con infezione cronica che presentano elevati valori di alanina transaminasi, un marker di danno epatico, sono candidati alla terapia.\nNei pazienti che presentano elevata carica virale e malattia epatica grave il trattamento farmacologico \u00e8 raccomandato anche se i livelli di alanina transaminasi (ALT) rientrano nella norma&lt;ref name=\"Pharmamedix/EpatiteB\"&gt; Pharmamedix: Epatite B http://www.pharmamedix.com/patologiavoce.php?pat=Epatite+B&amp;vo=Avvertenze&lt;/ref&gt;.\nAnche se nessuno dei farmaci attualmente disponibili pu\u00f2 eliminare l'infezione, alcuni possono bloccare la replicazione del virus, riducendo cos\u00ec al minimo i danni al fegato. Attualmente, ci sono sette farmaci autorizzati per il trattamento dell'infezione da virus dell'epatite B. Questi includono i farmaci antivirali: lamivudina (Epivir), adefovir-dipivoxil (Hepsera), tenofovir (Viread), la telbivudina (Sebivo), entecavir (Baraclude) e i modulatori del sistema immunitario interferone \u03b1-2a e peginterferone \u03b1-2a (Pegasys). L'uso di interferone, che richiede iniezioni giornaliere o almeno di tre volte alla settimana, \u00e8 stato soppiantato dall'azione prolungata dell'interferone pegilato che viene iniettato una sola volta alla settimana. Tuttavia, alcuni individui risultano essere molto pi\u00f9 propensi a rispondere rispetto ad altri alla terapia e questo potrebbe essere dovuto al diverso genotipo del virus o alla storia del paziente. Il trattamento riduce significativamente la replicazione virale nel fegato e riduce cos\u00ec la quantit\u00e0 di particelle virali misurate nel sangue.\nI bambini nati da madri malate di epatite B possono essere trattati con anticorpi del virus dell'epatite B (HBIg). Se gli anticorpi vengono somministrati entro dodici ore dalla nascita, il rischio di contrarre l'epatite B viene ridotta del 90%. La terapia consente inoltre a una madre di allattare il suo bambino in modo sicuro.\nNel luglio 2005, alcuni ricercatori hanno identificato un'associazione tra una proteina che lega il DNA e la capacit\u00e0 di replicazione dell'HBV nel fegato. Il controllo del livello di produzione di questa proteina potrebbe essere utilizzato per il trattamento dell'infezione.\nIl trattamento dura da 6 mesi a un anno, a seconda del farmaco e del genotipo del virus.\nPrognosi.\nL'infezione da virus dell'epatite B pu\u00f2 essere acuta o cronica. I pazienti con infezione acuta possono eliminare il virus spontaneamente nel giro di settimane o mesi.\nI bambini hanno meno probabilit\u00e0 degli adulti di eliminare l'infezione. Pi\u00f9 del 95% delle persone che si infettano da adulti sono in grado di guarire completamente e sviluppare l'immunit\u00e0 al virus. Questo dato, tuttavia, scende al 30% per i bambini pi\u00f9 piccoli e solo il 5% dei neonati che acquisiscono l'infezione dalla madre al momento della nascita sono in grado di eliminare l'infezione. Questi presenteranno un rischio del 40% di morte, di sviluppare cirrosi o carcinoma epatocellulare. Il 70% dei bambini di et\u00e0 compresa tra uno e sei anni infetti riuscir\u00e0 ad eliminare il virus.\nL'epatite D (HDV) pu\u00f2 avvenire solo in concomitanza con l'infezione da epatite B, poich\u00e9 l'HDV utilizza l'antigene di superficie dell'HBV per formare il capside. La co-infezione con virus dell'epatite D aumenta il rischio di cirrosi epatica e tumore del fegato. La poliarterite nodosa risulta essere pi\u00f9 comune nelle persone con infezione da epatite B.\nRiassumendo, l'infezione da virus dell'epatite B evolve in quattro situazioni correlate con la risposta immunitaria del soggetto infetto:\nCirrosi.\nSono disponibili diversi test per determinare il grado di cirrosi. L'elastografia epatica (FibroScan) \u00e8 il test preferito ma \u00e8 particolarmente costoso. L'aspartato aminotransferasi rispetto all'indice del rapporto piastrinico pu\u00f2 essere utilizzato quando il costo da affrontare risulta un problema.\nRiattivazione.\nIl DNA del virus dell'epatite B rimane nell'organismo dopo l'infezione e, in alcune persone, comprese quelle che non hanno quantitativi rilevabili di HBsAg, la malattia pu\u00f2 ripresentarsi. Sebbene sia un evento raro, la riattivazione si osserva pi\u00f9 spesso nel caso di uso di alcol o di droghe, o in individui con ridotta immunit\u00e0. L'HBV attraversa cicli di replicazione e non replicazione e circa il 50% dei portatori conclamati sperimenta una riattivazione acuta. I maschi con alanina transaminasi (ALT) basale di 200 UL/L hanno una probabilit\u00e0 tre volte maggiore di sviluppare una riattivazione rispetto a coloro che presentano livelli inferiori. Sebbene la riattivazione possa avvenire spontaneamente, le persone che si sottopongono a chemioterapia hanno un rischio maggiore. I farmaci immunosoppressori favoriscono un aumento della replicazione dell'HBV mentre inibiscono la funzione dei linfociti T citotossici nel fegato. Il rischio di riattivazione varia anche a seconda del profilo sierologico: coloro che hanno quantitativi di HBsAg rilevabile nel sangue presentano un maggior rischio, ma anche colore con solo anticorpi contro l'antigene core sono a rischio. La presenza di anticorpi contro l'antigene di superficie, che sono considerati un \"marker\" di immunit\u00e0, non preclude la riattivazione. Il trattamento di profilassi con farmaci antivirali pu\u00f2 prevenire la grave morbilit\u00e0 associata alla riattivazione della malattia da HBV.\nPostumi e follow up.\nPoich\u00e9 l'epatite B cronica \u00e8 una malattia a rischio di complicanze sul lungo periodo (fibrosi, cirrosi e carcinoma epatico), i pazienti devono essere costantemente monitorati per seguire l'evoluzione della malattia. Inoltre, la presenza di malattie del fegato di origine alcolica, autoimmunitaria, o metabolica, pu\u00f2 indurre un peggioramento del quadro clinico del paziente. L'ecografia del fegato permette di evidenziare la formazione di eventuali lesioni sospette riconducibili a tumore epatico. A differenza infatti di quanto si verifica in caso di epatite C, il carcinoma epatico da virus dell'epatite B si pu\u00f2 manifestare anche in un fegato senza cirrosi: il motivo \u00e8 che HBV produce la proteina X, che ha un'azione cancerogena diretta sul fegato, a prescindere dallo sviluppo di cirrosi epatica.\nPrevenzione.\nA differenza dell'epatite A, l'epatite B non \u00e8 generalmente diffusa attraverso acqua e cibo. Invece essa si trasmette attraverso i fluidi del corpo. La prevenzione \u00e8 quindi focalizzata a evitare questo tipo di trasmissione: rapporti sessuali non protetti, trasfusioni di sangue, il riutilizzo di aghi contaminati e la trasmissione verticale durante il parto, sono alcune delle situazioni pi\u00f9 a rischio. I neonati possono essere vaccinati alla nascita.\nVaccino.\nPer la prevenzione dell'infezione da virus dell'epatite B sono stati sviluppati diversi vaccini a partire dagli anni 1980. Questi si basano sull'uso di una delle proteine dell'involucro del virus (antigene di superficie dell'epatite B o HBsAg). Il vaccino \u00e8 stato originariamente ottenuto dal plasma di pazienti che avevano contratto da lungo tempo l'infezione da virus dell'epatite B. Tuttavia, dal 1996, viene realizzato grazie a una tecnologia di sintesi del DNA ricombinante che non contiene derivati del sangue. Non si pu\u00f2 essere infettati con il virus dell'epatite B da questo vaccino. Il vaccino contro l'epatite B \u00e8 stato il primo vaccino considerato in grado di prevenire il cancro, in particolare quello del fegato.\nLa maggior parte dei vaccini viene somministrata in tre dosi nell'arco di giorni. Una risposta protettiva al vaccino \u00e8 definita come una concentrazione di anticorpi anti-HBs di almeno 10 mUI/ml nel siero del ricevente. Il vaccino risulta essere pi\u00f9 efficace nei bambini e nel 95% di coloro che si sono vaccinati si rilevano livelli protettivi di anticorpi. Il dato scende a circa il 90% a 40 anni di et\u00e0 e a circa il 75% in coloro che hanno pi\u00f9 di 60 anni. La protezione offerta dalla vaccinazione \u00e8 di lunga durata, perdurando anche dopo che i livelli di anticorpi scendono al di sotto dei 10 mUI/ml. Per i neonati di madri HBsAg-positive il solo vaccino per l'epatite B, la sola immunoglobulina per l'epatite B o la combinazione dei due, prevengono l'insorgenza della malattia. Inoltre, l'efficacia della combinazione di vaccino pi\u00f9 immunoglobuline per l'epatite B \u00e8 superiore al vaccino da solo. Questa combinazione impedisce la trasmissione dell'HBV al momento della nascita nell'86%-99% dei casi.\nIl Tenofovir somministrato nel secondo o terzo trimestre pu\u00f2 ridurre del 77% il rischio di trasmissione da madre a figlio se combinato con l'immunoglobulina dell'epatite B e il vaccino contro l'epatite B, soprattutto per le donne in gravidanza con livelli elevati di DNA virale. Tuttavia, non vi sono prove sufficienti a sostegno che la sola somministrazione di immunoglobuline durante la gravidanza possa ridurre le probabilit\u00e0 di trasmissione al neonato. Al 2021 non \u00e8 stato ancora condotto alcuno studio di controllo randomizzato per valutare gli effetti del vaccino contro l'epatite B durante la gravidanza per prevenire l'infezione infantile.\nTutti coloro che sono a rischio di esposizione a fluidi corporei, come il sangue, dovrebbero essere vaccinati contro l'epatite B. Si raccomanda di eseguire test per verificare l'efficacia dell'immunizzazione e di somministrare ulteriori dosi di vaccino a coloro che non risultano sufficientemente immunizzati.\nNegli studi di \"follow-up\" a 10-22 anni non si sono riscontrati casi di epatite B tra i soggetti vaccinati con un sistema immunitario normale. Sono state documentate solo rare infezioni croniche. La vaccinazione \u00e8 particolarmente raccomandata per i gruppi ad alto rischio, tra cui: operatori sanitari, persone con insufficienza renale cronica e uomini che hanno rapporti sessuali con uomini.\nEntrambi i tipi di vaccino contro l'epatite B, il vaccino plasma-derivato (PDV) e il vaccino ricombinante (RV) hanno dimostrato un'efficacia simile nel prevenire l'infezione sia negli operatori sanitari che nei gruppi di insufficienza renale cronica. Nel gruppo degli operatori sanitari \u00e8 stata trovata un'unica differenza relativamente alla via di somministrazione, con quella intramuscolare dimostratasi significativamente pi\u00f9 efficace rispetto a quella intradermica.\nAltro.\nNella procreazione assistita, il lavaggio dello sperma non \u00e8 sufficiente per i maschi con epatite B per prevenire la trasmissione a meno che la \"partner\" femminile non sia stata vaccinata in modo efficace. Nelle femmine con epatite B, il rischio di trasmissione da madre a figlio con fecondazione in vitro non \u00e8 diverso da quello riscontrabile nel concepimento spontaneo.\nColoro che presentano un alto rischio di essere infetti dovrebbero essere sottoposti a test. Lo \"screening\" viene raccomandato a coloro che non sono stati vaccinati e che siano: persone provenienti da aree geografiche in cui l'epatite B si verifica in pi\u00f9 del 2% della popolazione, persone con HIV, tossicodipendenti che assumono stupefacenti per via endovenosa, uomini che hanno rapporti omosessuali e coloro che vivono con qualcuno con la malattia. Negli Stati Uniti \u00e8 raccomandato lo \"screening\" durante la gravidanza."}
{"id": "1373263", "revid": "543975", "url": "https://it.wikipedia.org/wiki?curid=1373263", "title": "Episodi di The Practice - Professione avvocati (seconda stagione)", "text": ""}
{"id": "1373266", "revid": "36426", "url": "https://it.wikipedia.org/wiki?curid=1373266", "title": "Metodo Dorn", "text": "Il metodo Dorn \u00e8 una disciplina bionaturale, sviluppata da Dieter Dorn negli anni Settanta in Germania, ed \u00e8 un sistema manuale e ginnico che si propone di combattere e prevenire il mal di schiena. Non esistono prove scientifiche della reale efficacia clinica del metodo.\nTeoria.\nLa teoria del metodo \u00e8 basata sulla correzione della diversa lunghezza di un arto inferiore rispetto all'altro e sulla possibilit\u00e0 di allungare la muscolatura paravertebrale mediante leggere digitopressioni accostate al movimento di chi riceve il trattamento. Il ricevente infatti durante la procedura imita la gestualit\u00e0 della deambulazione.\nApplicazione.\nIl metodo Dorn usa un approccio non manipolativo per proporsi di risolvere tali problemi. Le correzioni dei disallineamenti sono fatte \u201cin maniera dinamica\u201c. Secondo Dorn, i nostri muscoli provano sempre a mantenere stabili le posizioni delle articolazioni vertebrali e della spina e quando queste posture sono sbagliate i muscoli memorizzano la posizione errata come fosse quella corretta.\nDurante il trattamento, l'operatore scorre con le dita lungo la spina dorsale del ricevente. Quando sente al tatto una zona o un punto pi\u00f9 contratto, effettua una pressione delicata e progressiva del pollice o della mano tra le apofisi spinose e traverse delle vertebre corrispondenti. Contemporaneamente il ricevente (con braccia, gambe o collo) effettua delle piccole oscillazioni e respirazioni, che contribuiscono al riallineamento vertebrale, posturale e allo scioglimento delle tensioni muscolari ed energetiche nei punti trovati.\nQuesto sistema permette di escludere la pratica su patologie vertebrali critiche, le quali infatti non consentirebbero al ricevente di compiere i movimenti durante la seduta senza provare immediato dolore: in tal caso l'operatore di Dorn si astiene dal proseguire il trattamento, consigliando il ricevente di rivolgersi ad medico specialista per accertamenti.\nAnalogamente sono previsti numerosi esercizi posturali eseguibili da soli, basati sugli stessi principi, che prevedono l'appoggio del ricevente ad oggetti comuni, come sedie, tavoli, stipiti delle porte, palline da tennis e cos\u00ec via, per simulare le mani di un operatore. La seduta di metodo Dorn viene spesso integrata con un massaggio Breuss.\nPresunti vantaggi.\nIl metodo, asseriscono i suoi sostenitori, porterebbe presunti vantaggi clinici. Non esistono prove scientifiche a supporto di tali asserzioni.\nLe controindicazioni.\nVale in generale il principio della mobilit\u00e0 non dolorosa da parte del ricevente, quindi in presenza di patologie ossee, vertebrali, o discali rilevanti:\nAmbito di applicazione.\nEssendo essenzialmente un metodo atto a promuovere il benessere, viene applicato come trattamento di wellness in ambito fisiologico e non patologico.\nStoria.\nDieter Dorn, (Germania, 13 agosto 1938 - 19 gennaio 2011), gestiva una segheria per le fattorie della sua zona, in Algovia. Negli anni Settanta cominci\u00f2 a soffrire di sciatica a causa di uno sforzo effettuato sollevando un peso.\nNella sua citt\u00e0 c'era un vecchio \u201cguaritore\u201d popolare, che gli fece passare il dolore con alcuni semplici e innocui movimenti. Dorn, esterrefatto volle sapere di pi\u00f9 riguardo a quel metodo, ma il guaritore gli disse che il suo fisico conosceva gi\u00e0 i movimenti da solo. Morto l'anziano, Dorn si mise alla ricerca, sperimentando su se stesso e sulla moglie.\nIn 30 anni di ricerche ed esperimenti, svilupp\u00f2 questo metodo, integrandolo anche con i principi della medicina cinese, riguardanti l'energia interna, i meridiani, i punti di pressione e le connessioni tra colonna vertebrale e organi interni.\nOra il metodo Dorn \u00e8 diffuso anche a di fuori della Germania. Sono formati istruttori sovente di formazione non sanitaria, come Dorn stesso.\nIl suo obiettivo dichiarato era quello di diffondere il metodo come una sorta di \u201crimedio popolare\u201d, un metodo salutistico che aiutasse le persone a liberarsi dal mal di schiena.\nLa nascita dell'associazione Dorn Bewegung.\nFinch\u00e9 il suo ideatore era in vita i praticanti di metodo Dorn non avevano un'associazione ufficiale di riferimento, ma solo elenchi di nominativi su vari siti internazionali. Nel 2015 gli allievi pi\u00f9 vicini a Dieter Dorn hanno creato l'associazione ufficiale Dorn Bewegung (traduzione: movimento Dorn) con l'obiettivo principale di impostare gli standard qualitativi per la pratica del Dorn, a livello internazionale. Tra gli altri scopi dell'associazione, vi \u00e8 quello di mantenere la pratica del Dorn libera e non riservata ai soli operatori sanitari, trattandosi di una tecnica di benessere personale e non una terapia, applicabile su chiunque non si trovi in condizioni di patologia. L'associazione si pone inoltre come ente di riferimento nei confronti del legislatore e di qualsiasi autorit\u00e0 per chiarire quanto sopra.\nObiezioni scientifiche.\nCome tutte le discipline bionaturali, il metodo Dorn non pu\u00f2 costituire un sostituto delle terapie mediche ufficiali, e non esiste alcun test scientifico che ne dimostri l'efficacia , come per altre pseudoscienze quali la chiropratica , anche se al contrario di questa (che include rischi di ictus e di danneggiamento grave o anche letale della colonna vertebrale) non sono noti pericoli o controindicazioni legati alla pratica. I movimenti imparati non costituiscono una terapia, n\u00e9 consentono di emettere diagnosi. Occorre comunque sempre rivolgersi ad un medico specialista.\nCome per ogni pratica di interesse clinico, \u00e8 necessario verificare che gli operatori che la praticano sia professionisti sanitari abilitati."}
{"id": "1373267", "revid": "2730", "url": "https://it.wikipedia.org/wiki?curid=1373267", "title": "Chiesa battista", "text": ""}
{"id": "1373273", "revid": "111750777", "url": "https://it.wikipedia.org/wiki?curid=1373273", "title": "Vetro Flint", "text": "Il vetro Flint \u00e8 una qualit\u00e0 di vetro che ha un indice di rifrazione particolarmente alto (1,6-1,89) e dispersione attorno a 0,017. Queste caratteristiche lo rendono adatto per vetri d'ottica quali prismi per rifrattometri e lenti acromatiche. L'elevato indice di rifrazione fa s\u00ec che la lucentezza di questa qualit\u00e0 di vetro ricordi quella del diamante e, pertanto, venne usata per le gemme dei lampadari di cristallo e per realizzare altri oggetti di pregio (con la denominazione generica di \"cristallo\").\nProdotto per la prima volta in Inghilterra nel 1750, ha formulazione variabile. La composizione classica (come descritta da Bouchardat) \u00e8 la seguente:\n\"Composto di 100 parti di sabbia purificata; 60 di piombo rosso; 30 di potassa purificata, al che si aggiunge un po' d'ossido nero di manganese e talvolta un po' di nitro e d'arsenico...\""}
{"id": "1373274", "revid": "287204", "url": "https://it.wikipedia.org/wiki?curid=1373274", "title": "Antoaneta Frenkeva", "text": "Specializzata nella rana, ha vinto una medaglia d'argento e una di bronzo alle Olimpiadi di Seoul 1988."}
{"id": "1373276", "revid": "111319", "url": "https://it.wikipedia.org/wiki?curid=1373276", "title": "Antoaneta Frenkeya", "text": ""}
{"id": "1373277", "revid": "287204", "url": "https://it.wikipedia.org/wiki?curid=1373277", "title": "Santi patroni cattolici dei comuni della Liguria", "text": "Lista di santi patroni cattolici dei comuni della Liguria:"}
{"id": "1373280", "revid": "184755", "url": "https://it.wikipedia.org/wiki?curid=1373280", "title": "Santi patroni cattolici dei comuni della Lombardia", "text": "Lista di santi patroni cattolici dei comuni della Lombardia:"}
{"id": "1373285", "revid": "148107", "url": "https://it.wikipedia.org/wiki?curid=1373285", "title": "Episodi di The Practice - Professione avvocati (terza stagione)", "text": ""}
{"id": "1373289", "revid": "228587", "url": "https://it.wikipedia.org/wiki?curid=1373289", "title": "Santi patroni cattolici dei comuni delle Marche", "text": "Lista di santi patroni cattolici dei comuni delle Marche:"}
{"id": "1373290", "revid": "1318658", "url": "https://it.wikipedia.org/wiki?curid=1373290", "title": "Ugo Fasano", "text": "Biografia.\nNato a Napoli il 4 luglio 1907, frequent\u00f2 con borsa di studio il corso di regia presso l'Accademia Nazionale d'Arte Drammatica di Roma, diretta da Silvio D'Amico, avendo quali insigni maestri Tatiana Pavlova, Irma Gramatica, Gualtiero Tumiati, Luigi Almirante e lo scenografo e architetto Virgilio Marchi. A corso ultimato, venne scritturato, in qualit\u00e0 di aiuto scenografo e direttore dell'allestimento scenico, da alcune primarie compagnie di prosa, quali quelle di Annibale Ninchi, Luigi Chiarelli, Luigi Almirante, Salvo Randone.\nLa sua attivit\u00e0 artistica sub\u00ec in seguito un'interruzione a causa della deportazione subita ad opera dei tedeschi. Dopo la liberazione diresse \"O.K. John\".\n\u00c8 morto a Roma l'11 febbraio del 2002, all'et\u00e0 di 94 anni."}
{"id": "1373291", "revid": "889434", "url": "https://it.wikipedia.org/wiki?curid=1373291", "title": "Terza guerra giudaica", "text": "La terza guerra giudaica, nota anche come rivolta di Bar Kokhba (o Bar Kokheba; ), fu l'ultima grande rivolta ebraica contro l'occupazione romana.\nSi svolse tra il 132 e il 135 ed ebbe come teatro l'antica Israele, che non aveva invece partecipato alla rivolta dell'epoca traianea, dove ebbe luogo il rafforzamento delle correnti religiose e culturali che avevano scatenato la precedente rivolta. D'altra parte la popolazione della regione era cresciuta, con un numero notevole di uomini pronti alle armi.\nContesto storico.\nLa ribellione scoppi\u00f2 per due motivi: da un lato il divieto di circoncisione da parte dell'imperatore Adriano per eliminare un costume, non solo giudaico, considerato barbaro e in contrasto con i canoni estetici adrianei (per i giudei fu invece un atto mirato, senza alcuna ragione apparente, a interrompere il patto tra Dio e il suo popolo), dall'altro il progetto di costruire una nuova citt\u00e0 sulle rovine di Gerusalemme e insediarvi il culto di Giove (un vero sacrilegio per gli Ebrei). Adriano presentava quindi, dal punto di vista giudaico, i tratti pi\u00f9 evidenti e cupi del persecutore pre-messianico. A questo punto mancava solo un messia, che fu identificato nella figura di Simon Bar Kokheba, che si era autodefinito tale.\nLa rivolta.\nLa rivolta scoppi\u00f2 all'improvviso, ma era stata preparata con cura, come si evince dalle testimonianze della resistenza opposta alla repressione romana. Quest'ultima fu favorita dall'occupazione preventiva delle posizioni pi\u00f9 favorevoli, fortificate con mura e camminamenti. I ribelli esercitarono attivit\u00e0 di guerriglia, evitando scontri in campo aperto con le preponderanti forze nemiche e infliggendo gravi danni ai romani. Si ritiene che, in questa prima fase, nella quale la preparazione dei ribelli, la sorpresa dei romani e le scarse capacit\u00e0 del governatore Rufo favorirono il successo dei giudei, gli insorti abbiano cercato di conquistare Gerusalemme, anche se non si sa con quale esito. Rufo mantenne abbastanza a lungo il comando, ma senza risultati di rilievo. Pertanto l'imperatore Adriano gli tolse il comando per assegnarlo a Giulio Severo, che prefer\u00ec tagliare i collegamenti dei ribelli, come i rifornimenti, isolando le varie unit\u00e0 e affrontandole singolarmente.\nEpilogo.\nL'ultima decisiva battaglia si svolse nel 135 vicino a Gerusalemme e in quel frangente lo stesso Simon mor\u00ec. La strage fu immensa: secondo Cassio Dione le perdite giudaiche giunsero a 580.000 morti. La Giudea venne ridotta ad un deserto. I rabbi che maggiormente si erano distinti nel sostegno della guerra vennero catturati ed uccisi. Ai posteri le notizie pervengono da fonti pagane e cristiane, nessuna fonte giudaica. Sappiamo che il territorio controllato dai ribelli era diviso in vari distretti retti da capi militari e civili e tutti compresi nel deserto della Giudea, un territorio modesto. Il tempo veniva considerato dall'inizio dell'insurrezione e il movimento non interess\u00f2 le citt\u00e0 ma solo le campagne, grazie anche al maggior controllo di esse da parte dei romani oltre al minor coinvolgimento del cittadino medio. La finalit\u00e0 dell'insurrezione era la redenzione e libert\u00e0 di Israele che consisteva nella piena e rigorosa attuazione delle disposizioni civili e religiose della Legge Mosaica e nella ripresa del disegno di guerra totale all'idolatria e alla potenza che la rappresentava, Roma.\nSimon Bar Kokheba assunse il titolo ufficiale di \"principe di Israele\" (\"nasi\"), un messaggio evidente: il principe messianico che guidava il suo popolo nella guerra degli ultimi tempi. Ebbe buon seguito soprattutto nelle campagne e fra gli strati medio bassi della societ\u00e0 oltre ad un certo numero di rabbi che lo appoggiarono. La maggior parte dei rabbi non si schier\u00f2 per\u00f2 con lui, anzi lo definirono \"figlio della menzogna\", e questo rappresent\u00f2 la sanzione definitiva del fallimento dell'ultima speranza messianica. Due argomenti polemici contro questi ribelli: l'insistita sottolineatura dei crimini dei Giudei, causa della messa a fuoco della Palestina, e la persecuzione di Simon contro i Cristiani che non lo seguirono nella rivolta. Simon sosteneva di essere disceso come luce dal cielo a illuminare i suoi seguaci. Dopo la vittoria Publio Elio Traiano Adriano trasform\u00f2 Gerusalemme in una colonia romana, i nuovi coloni subentrarono ai Giudei ai quali fu impedito di entrare in citt\u00e0 pena la morte; Antonino Pio successore di Adriano permise invece di nuovo ai giudei la circoncisione pochi anni dopo ma solo sotto Costantino fu permesso ai Giudei di rientrare a Gerusalemme per pregare e piangere sul luogo del santuario.\nNel 132, l'imperatore aveva completato la costruzione del tempio pagano di Afrodite sopra la Basilica del Santo Sepolcro di Gerusalemme. Vespasiano aveva gi\u00e0 provveduto a radere al suolo la Spianata del tempio che comprendeva il Golgota e il Santo Sepolcro, non distante dalla Tomba degli altri Re d'Israele.\nConseguenze.\nLa tragedia dell'epoca di Adriano segn\u00f2 per i Giudei la fine del sogno di uno stato indipendente e il rinvio definitivo dell'arrivo di un Messia. La speranza messianica non venne meno, ma perse l'immediatezza. Tale speranza avrebbe ripreso concretezza solo nel XIX secolo, con la nascita del sionismo."}
{"id": "1373292", "revid": "962030", "url": "https://it.wikipedia.org/wiki?curid=1373292", "title": "Santi patroni cattolici dei comuni del Molise", "text": "Lista di santi patroni cattolici dei comuni del Molise:"}
{"id": "1373293", "revid": "111319", "url": "https://it.wikipedia.org/wiki?curid=1373293", "title": "Kornelia Sirch", "text": ""}
{"id": "1373295", "revid": "767487", "url": "https://it.wikipedia.org/wiki?curid=1373295", "title": "Vitale d'Assisi", "text": "Biografia.\nVitale, dopo aver trascorso la giovinezza dedicandosi al brigantaggio e compiendo crimini efferati, si pent\u00ec e cerc\u00f2 di fare penitenza recandosi in pellegrinaggio nei pi\u00f9 importanti santuari della cristianit\u00e0, sia in Italia che in Francia e Spagna. \nRitornato in Umbria, a Montecchio presso Spoleto, vide in sogno san Benedetto da Norcia che lo invit\u00f2 a seguire la sua Regola e gli indic\u00f2 l'eremo dove avrebbe dovuto recarsi, sulla costa del monte Subasio, presso Assisi, vicino all'abbazia benedettina qui esistente. Infatti, presso questo monastero entr\u00f2 nell'Ordine di San Benedetto e dall'abate dello stesso gli venne assegnato come eremo il \"locum S. Mariae de Viole\", dove trascorse il resto della sua esistenza nella pi\u00f9 assoluta povert\u00e0, vestendo di stracci; unico suo bene era un canestro usato per andare a prendere l'acqua in una vicina fonte. \nNell'eremo di Santa Maria di Viole, Vitale rimase per circa vent'anni fino alla morte avvenuta il 31 maggio 1370, all'et\u00e0 di 75 anni, e qui fu anche sepolto. \nCulto.\nLa fama della sua santit\u00e0 si diffuse rapidamente su tutto il territorio per i molti miracoli, a lui attribuiti e per questo sul luogo della sua sepoltura venne edificata una chiesa a lui dedicata. \nIn questa chiesa il suo corpo rimase fino al 19 settembre 1586, quando mons. Giovanni Battista Brugnatelli, vescovo di Assisi (1577-1591), lo fece traslare nella Cattedrale di San Rufino, dove fu eretto un altare a lui dedicato. \nNel 2001, le spoglie di san Vitale sono state nuovamente trasportate nella Chiesa di San Vitale eremita, presso Viole (Assisi).\nSan Vitale \u00e8 invocato particolarmente per la guarigione di coloro che sono malati da patologie ai genitali ed alla vescica."}
{"id": "1373296", "revid": "4175", "url": "https://it.wikipedia.org/wiki?curid=1373296", "title": "Federazione di rugby a 15 della Romania", "text": "Federa\u0163i\u0103 Rom\u00e2n\u0103 de Rugby (FRR) \u00e8 l'organismo di governo del rugby a 15 in Romania.\nIstituita nel 1931, fu nel 1934 tra i membri fondatori della Federazione Internazionale Amatori di Rugby (FIRA), oggi Rugby Europe.\nSotto la sua giurisdizione operano le nazionali maschile e femminile a XV nonch\u00e9 quelle analoghe a VII.\nLa FFR \u00e8 presieduta dall'ex rugbista Alin Petrache, entrato in carica l' e riconfermato nel 2021.\nStoria.\nIl rugby giunse in Romania prima della Grande Guerra grazie all'opera di diffusione di alcuni studenti che avevano appreso il gioco durante la frequenza universitaria in Francia e che, tornati in patria, fondarono diversi club a Bucarest.\nIl primo campionato nacque nel 1914 e la nazionale esord\u00ec nel 1919 a Colombes contro gli .\nFu solo nel 1931 che nacque la federazione, che gi\u00e0 nel 1934, insieme a , Italia, e altre, fond\u00f2 la F.I.R.A., organismo alternativo all'anglosassone International Rugby Football Board.\nLa nazionale romena partecip\u00f2 fin dall'inizio al nuovo torneo istituito dalla F.I.R.A., che negli anni attravers\u00f2 diverse modificazioni fino a divenire anche di diritto, e non solo \"de facto\", il campionato europeo di rugby, del quale la Romania \u00e8 l'unica formazione a non avere mai mancato una singola partecipazione.\nNel 1938 la FRR fu anche organizzatrice della terza edizione di tale competizione, un triangolare che vide la vincere sulla e la stessa Romania.\nNel secondo dopoguerra, con la trasformazione del Paese in una repubblica socialista nella sfera d'influenza sovietica, la promozione sportiva pass\u00f2 in carico allo Stato e anche il rugby ricevette grande sostegno dalle autorit\u00e0, fino a ricevere un riconoscimento indiretto del suo valore dai dirigenti gallesi dello , recatisi a Bucarest per giocare contro il Grivi\u0163a Locomotiva, campione romeno 1955; la Romania fu invitata a disputare alcuni incontri nel Regno Unito contro lo stesso Swansea, , e e, successivamente, ricambi\u00f2 l'ospitalit\u00e0 accogliendo le citate Cardiff e Harlequin a Bucarest e battendole entrambe, oltre a vincere a Mosca contro il in trasferta in URSS.\nLa Romania, nel periodo d'influenza sovietico, vinse cinque edizioni del campionato europeo e la federazione fu tra le invitate alla prima edizione della Coppa del Mondo, che si tenne nel 1987 in Australia e Nuova Zelanda; da allora, eccezion fatta che per il 2019, la squadra non ha mai mancato un'edizione di tale competizione.\nDopo la caduta del regime socialista nel Paese a seguito della rivoluzione del dicembre 1989, il movimento perse larga parte del sostegno di cui godeva, in quanto i giocatori, specie gli internazionali, erano quasi tutti militari delle forze armate o agenti di polizia e il nuovo assetto politico non contemplava il finanziamento statale dei club sportivi; durante la rivolta che sanc\u00ec la fine del regime, inoltre, durante una sparatoria a un posto di blocco fu ucciso il trentaquattrenne terza linea della nazionale Floric\u0103 Murariu, che fuori dall'attivit\u00e0 sportiva era un ufficiale dell'esercito romeno.\nNel nuovo millennio, dopo la ristrutturazione del campionato europeo e l'uscita definitiva da tale torneo di e , la Romania se l'\u00e8 aggiudicato altre cinque volte al 2021, superata solo dalla , con la quale disputa dal 2002 la Coppa Antim, trofeo messo annualmente in palio tra le due squadre e intitolato ad Antimo di Iberia, vescovo ortodosso georgiano che fu patriarca di Bucarest.\nLe due citate formazioni sono quelle che si disputano anche la \"leadership\" continentale al di fuori del Sei Nazioni, essendosi aggiudicate tutte le edizioni del campionato europeo dal 2000 tranne quella del 2002-04 quando a vincere fu il .\nCon le stesse modalit\u00e0 di disputa di quelle della Coppa Antim, inoltre, dal 2021 la Romania maschile contende annualmente alla la Coppa Kisel\u00ebv, istituita in omaggio a Pavel Dmtrievi\u010d Kisel\u00ebv, governatore zarista delle province danubiane cui favor\u00ec l'adozione delle prime costituzioni nazionali.\nNel 2007 la federazione mise in campo anche la nazionale femminile, che esord\u00ec nel campionato europeo di quell'anno.\nLa FRR ha organizzato, dal 2007 al 2016, dieci edizioni consecutive della Nations Cup, torneo internazionale di World Rugby per squadre emergenti, vincendolo quattro volte.\nIl presidente della federazione \u00e8, dall', l'ex giocatore Alin Petrache, in seguito divenuto parlamentare socialdemocratico alla camera dei deputati; in precedenza aveva ricoperto lo stesso incarico dal 2009 al 2014.\nLe elezioni federali del lo hanno riconfermato alla guida della FFR."}
{"id": "1373298", "revid": "599013", "url": "https://it.wikipedia.org/wiki?curid=1373298", "title": "Birte Weigang", "text": "Specializzata nel dorso e nella farfalla, ha vinto tre medaglie ai Giochi olimpici di Seoul 1988, tra cui una d'oro nella staffetta 4x100\u00a0m misti."}
{"id": "1373299", "revid": "547034", "url": "https://it.wikipedia.org/wiki?curid=1373299", "title": "Cristina Sossi", "text": "Carriera.\nStileliberista specializzata nelle distanze pi\u00f9 lunghe della disciplina, nel biennio 1988-1989 \u00e8 salita pi\u00f9 volte sul podio ai campionati italiani nei 400 e 800\u00a0m ed \u00e8 stata convocata per i campionati europei di Bonn dell'agosto 1989 dove ha sfiorato il podio negli 800\u00a0m arrivando a 33 centesimi da Irene Dalby e stabilendo il primato italiano nella distanza fino al 24 luglio 2007 quando il suo primato \u00e8 stato battuto da Alessia Filippi (8'28\"73) ai Campionati italiani assoluti di Pesaro.\nNei 1500\u00a0m \u00e8 stata primatista italiana per sedici anni, dal 18 giugno 1989 quando a Terni ha segnato 16'30\"21 al 26 giugno 2005, quando il primato \u00e8 stato battuto da Elisa Pasini ai XV Giochi del Mediterraneo di Almer\u00eda.\nNel 1991 ha vinto i titoli italiani dei 400 e degli 800\u00a0m ai campionati primaverili e agli estivi e si \u00e8 guadagnata due viaggi ad Atene: il primo a luglio per i Giochi del Mediterraneo dove ha vinto a medaglia d'oro in entrambe le distanze battendo Tanya Vannini nei 400\u00a0m e Manuela Melchiorri negli 800\u00a0m; il secondo ad agosto per partecipare ai campionati europei in cui ha vinto due medaglie di bronzo sempre nei 400\u00a0m (superata per l'argento da Beatrice Coada di due centesimi) e negli 800\u00a0m; \u00e8 stata anche finalista con la 4\u00d7200\u00a0m, quarta con Tanya Vannini, Cecilia Vianini e Manuela Melchiorri.\nConvocata in nazionale per partecipare ai Giochi olimpici di Barcellona, ha abbandonato gli allenamenti e si \u00e8 ritirata a sole due settimane dai giochi.\nNel 2004 ha partecipato ai Campionati mondiali di nuoto masters di Riccione, vincendo le gare dei 400 e degli 800 metri stile libero nella categoria 30-35 anni.\nPalmar\u00e8s.\nCampionati italiani.\n4 titoli individuali, cos\u00ec ripartiti:\nNuoto master.\nHa partecipato ai campionati mondiali di nuoto masters con questi risultati:"}
{"id": "1373300", "revid": "547034", "url": "https://it.wikipedia.org/wiki?curid=1373300", "title": "Santi patroni cattolici dei comuni del Piemonte", "text": "Lista di santi patroni cattolici dei comuni del Piemonte:"}
{"id": "1373302", "revid": "120113193", "url": "https://it.wikipedia.org/wiki?curid=1373302", "title": "La figlia del maharajah", "text": "La figlia del maharajah (\"The Maharaja's Daughter\") \u00e8 una miniserie televisiva co-prodotta da Italia, Germania, Canada e Stati Uniti nel 1995 e diretta da Burt Brinckerhoff.\nTrama.\nParte I.\nIndia - Damayanti, moglie di Chandragupta, maharajah di Ranjpur, muore lasciando il marito nello sconforto. \n25 anni dopo, a Montr\u00e9al, in Canada, Messua Shandar \u00e8 una giovane dottoressa di origine indiana fidanzata con Patrick O'Riley, un brillante poliziotto. Partita per l'India, la ragazza giunge alla corte del maharajah di Kalampur, di cui \u00e8 l'amatissima figlia. Dopo averla veduta, Chandragupta si convince che la giovane sia la reincarnazione della moglie e tenta di convincerla a sposarlo. Al rifiuto della donna, il sovrano ordina al cugino Ashoka di seguirla in Canada e rapirla. Nel frattempo Patrick \u00e8 costretto a fare da scorta al malavitoso Vito Capece, intenzionato a collaborare con la giustizia, e non ha tempo da dedicare a Messua, che ha fatto ritorno dall'India e al suo lavoro.\nUna mattina, mentre \u00e8 di servizio in ospedale, la donna viene rapita dagli uomini del boss mafioso Provenzano su ordine di Ashoka. Patrick si mette subito sulle sue tracce e scopre che la ragazza \u00e8 in viaggio per l'aeroporto, dove deve imbarcarsi per l'India. L'uomo vi si precipita ma una volta a destinazione scopre di essere arrivato tardi, e tutto ci\u00f2 che riesce a fare \u00e8 osservare un aereo alzarsi in volo ed esplodere poco dopo.\nParte II.\nPatrick scopre che Messua \u00e8 ancora viva e, intuito che si trova in India, prende il primo volo per Nuova Delhi. Qui fa amicizia con Milai, un uomo anziano pieno di risorse, e si mette con lui sulle tracce dei rapitori di Messua. Intanto la ragazza \u00e8 riuscita a fuggire, ma ha perduto la memoria a causa di un incidente. Dopo aver salvato la vita a Kim, un ragazzino del luogo, Messua viene nuovamente catturata da Ashoka, il quale le fa credere di essere la Principessa Damayanti.\nPatrick, nel frattempo, \u00e8 stato catturato per impedirgli di ritrovare Messua, ma con uno stratagemma riesce a liberarsi.\nParte III.\nIn aiuto di Patrick giunge dall'America Vito Capece che, commosso dall'amore tra i due giovani, fa appello alla solidariet\u00e0 internazionale tra malavitosi per ritrovare la ragazza, che nel frattempo ha recuperato la memoria. Con il suo aiuto, Patrick sfugge alle guardie di Chandragupta e fugge insieme a lei. Ma Ashoka non demorde, e messosi sulle loro tracce riesce a catturare Messua facendo precipitare Patrick in un burrone.\nNel frattempo Chandragupta informa il maharajah di Kalampur che sua figlia \u00e8 ancora viva e che lui intende sposarla. Giunto al palazzo per riabbracciare la figlia, l'uomo rischia di venire ucciso per volere di Ashoka, che ora \u00e8 costretto a scontrarsi in duello con Patrick, sopravvissuto alla caduta e tratto in salvo da Capece. Durante lo scontro, un fedele servitore di Ashoka, vedendolo in difficolt\u00e0, tenta di volgere lo scontro a favore del proprio padrone lanciando un pugnale contro Patrick. L'uomo per\u00f2 si accorge delle sue intenzioni e si scansa in tempo, lasciando che il pugnale colpisca a morte Ashoka. Il servo, rabbioso, estrae allora una pistola e tenta di sparare a Patrick, quando Messua si precipita di fronte a lui per proteggerlo. Chandragupta si protende verso Messua per proteggerla e viene colpito a morte.\nTempo dopo Messua e Patrick possono finalmente coronare il loro sogno d'amore sposandosi.\nCuriosit\u00e0.\nDurante le riprese Hunter Tylo ha rischiato la vita a causa del morso di un cobra, da cui si salver\u00e0 solo grazie al tempestivo soccorso di un cameraman della troupe.\nDistribuzione.\nLa miniserie \u00e8 stata trasmessa per la prima volta in Italia dal 2 al 16 febbraio 1995 ogni gioved\u00ec in prima serata su Canale 5, ottenendo uno share medio del 28,24% e oltre 8 milioni di telespettatori. \nDurante le feste natalizie comprese tra dicembre 1996 e l'inizio del 1997 \u00e8 stata nuovamente trasmessa su Canale 5 in prima serata; non \u00e8 poi pi\u00f9 stata replicata fino al 2009, quando \u00e8 andata in onda dal 5 al 19 settembre ogni sabato mattina su Rete 4."}
{"id": "1373303", "revid": "124747644", "url": "https://it.wikipedia.org/wiki?curid=1373303", "title": "Chiesa dei Santi Nazario e Celso (Arenzano)", "text": "La chiesa dei Santi Nazario e Celso \u00e8 un luogo di culto cattolico situato nel comune di Arenzano, in piazza Giacomo Anselmo, nella citt\u00e0 metropolitana di Genova. L'edificio \u00e8 sede della comunit\u00e0 parrocchiale dei Santi Nazario e Celso del vicariato di Pra'-Voltri-Arenzano dell'arcidiocesi di Genova.\nStoria.\nSecondo alcune fonti un primo edificio di culto venne eretto tra il VII e l'VIII secolo dai monaci colombaniani di San Colombano, sul luogo dove verr\u00e0 in seguito eretto il presbiterio della chiesa settecentesca. La prima citazione ufficiale della chiesa \u00e8 presente in un antico documento datato al 6 giugno del 1198. La primitiva chiesa fu costruita in stile preromanico e divenne rettoria indipendente dalla pieve di Santa Maria Assunta di Voltri alla quale rimase legata fino al 1630. L'edificio sub\u00ec nel 1349 il primo significativo ampliamento, raddoppiandone la superficie e spostando sul lato ovest l'originale facciata.\nDue secoli dopo - tra il 1584 e il 1585 - si procedette con un nuovo lavoro di ampliamento allungando posteriormente il corpo della struttura ed elevando, oltre la met\u00e0 del lato settentrionale, un nuovo campanile a sostituzione del precedente demolito in parte anni prima; la nuova chiesa fu consacrata l'11 settembre del 1594 dall'arcivescovo di Genova Alessandro Centurione.\nGi\u00e0 elevata al titolo di chiesa parrocchiale - intitolata ai martiri Nazario e Celso - fu nel 1630 eletta ad arcipretura autonoma e sede di vicariato foraneo.\nA seguito del conflitto bellico tra la Repubblica di Genova e il Piemonte si dovette nel 1672 fortificare l'area del tempio con due baluardi di cannoni e nel 1691 si decise di intraprendere un nuovo ampliamento della struttura, ma per mancanza di fondi l'idea dovette essere scartata; dodici anni dopo, nel 1703, fu ripresentata la proposta di una nuova costruzione secondo i canoni e gli stili architettonici dell'epoca. Fu scelto il progetto dell'architetto Antonio Maria Ricca il \"Vecchio\", gi\u00e0 autore del santuario della Madonnetta di Genova, e la direzione dei lavori (la prima pietra fu posizionata il 16 dicembre dello stesso anno) fu affidata al fratello Giovanni Antonio e in seguito a Giacomo Viano; quest'ultimo dovette inoltre sostituire lo stesso architetto Ricca poich\u00e9 dopo la morte della moglie, avvenuta sul finire del Seicento, si ritir\u00f2 in convento presso i Padri Agostiniani Scalzi del capoluogo ligure assumendo il nome di Padre Marino.\nI lavori complessivamente terminarono il 12 dicembre del 1717, l'atrio e i due campanili furono invece finiti nel 1720, e la nuova chiesa in stile barocco fu solennemente consacrata il 28 ottobre del 1771. La struttura sub\u00ec gravi danneggiamenti nel corso della seconda guerra mondiale, specie nel pesante bombardamento aereo compiuto il 14 agosto del 1944; le bombe rasero al suolo l'intera copertura, la volta affrescata, il pavimento policromo e alcune opere interne. I lavori di ricostruzione furono avviati nel 1946 con l'intento di riportare l'edificio di culto all'originale struttura barocca del Settecento; il 16 maggio del 1948 fu completata l'intera copertura della chiesa, mentre negli anni a seguire fu rifatta la volta ellittica in mattoni con le precedenti raffigurazioni affrescate.\nDescrizione.\nAll'interno sono presenti otto altari laterali in marmo dedicati a san Giuseppe e a sant'Erasmo, a san Lorenzo, a sant'Antonio abate, a san Giovanni Battista, alla Madonna del Rosario, alla Santissima Annunziata, a santa Lucia. Sopra l'altare maggiore \u00e8 posizionato il crocifisso dello scultore genovese Anton Maria Maragliano e sono qui custodite le reliquie dei santi Nazario e Celso, santi patroni di Arenzano; il paliotto in marmo dell'altare \u00e8 stato eseguito dagli scultori Daniele Solaro e Giovanni Tomaso Orsolino nel 1632 e consacrato il 23 agosto 1957 dal cardinale e arcivescovo di Genova Giuseppe Siri.\nLa volta \u00e8 stata affrescata dal pittore Francesco Semino nel 1866 e raffigura al centro la scena dell\"'Ascensione\", mentre nei sottostanti riquadri laterali sono raffigurate scene ed episodi della vita di Ges\u00f9 quali la \"Risurrezione di Lazzaro\", la \"Disputa al Tempio\", \"Ecce Homo\" e \"Tu es Petrus\". Sempre dello stesso pittore \u00e8 l'opera ritraente \"L'Annunciazione\" dipinta nella lunetta sopra la balaustra del presbiterio e \"L'Ultima Cena\" sulla volta dell'atrio; l'opera \u00e8 stata in seguito rieseguita negli anni ottanta dai pittori Mauro Repetto e Angelo Petrucci. Entrando nell'edificio, a sinistra, \u00e8 invece presente un dipinto di Orazio De Ferrari ritraente la \"Madonna porgente il Bambino a san Felice da Cantalice\".\nIl presbiterio \u00e8 stato invece affrescato dal pittore Ernesto Massiglio negli anni sessanta raffigurante la \"Gloria dei santi\" e sempre del Massiglio \u00e8 l'opera ritraente lo \"Sbarco a Genova dei santi Nazario e Celso\" nel catino absidale. Il pulpito marmoreo \u00e8 risalente alla fine del XIX secolo.\nLa struttura \u00e8 corredata inoltre da ampie vetrate colorate ritraenti i santi Nazario e Celso, san Giovanni Battista, santa Caterina da Genova, san Bartolomeo, san Martino di Tours, santa Chiara di Assisi, san Pietro e san Sebastiano.\nL'attuale colorazione esterna giallo ocra \u00e8 stata eseguita negli anni novanta assieme al completo rifacimento del sagrato utilizzando il ciottolato monocromatico bianco e nero (lo stile \u00e8 denominato come \"risseu\" nell'idioma ligure), utilizzato in diversi edifici di culto della Liguria."}
{"id": "1373304", "revid": "44638", "url": "https://it.wikipedia.org/wiki?curid=1373304", "title": "Nazionale slovena di pallacanestro", "text": ""}
{"id": "1373306", "revid": "124252998", "url": "https://it.wikipedia.org/wiki?curid=1373306", "title": "Santi patroni cattolici dei comuni della Sardegna", "text": "Lista di santi patroni cattolici dei comuni della Sardegna:"}
{"id": "1373311", "revid": "119410123", "url": "https://it.wikipedia.org/wiki?curid=1373311", "title": "Santi patroni cattolici dei comuni del Trentino-Alto Adige", "text": "Lista di santi patroni cattolici dei comuni del Trentino-Alto Adige:"}
{"id": "1373313", "revid": "47767", "url": "https://it.wikipedia.org/wiki?curid=1373313", "title": "Santi patroni cattolici dei comuni dell'Umbria", "text": "Lista di santi patroni cattolici dei comuni dell'Umbria:"}
{"id": "1373315", "revid": "38120", "url": "https://it.wikipedia.org/wiki?curid=1373315", "title": "Federazione di rugby a 15 di Samoa", "text": "Samoa Rugby Union \u00e8 l'organismo di governo del rugby a 15 a Samoa.\nLa SRU faceva parte della Pacific Islands Rugby Alliance (PIRA) insieme a Figi e Tonga. Nel luglio 2009 decise di abbandora la PIRA a causa dello scarso tornaconto economico.\nCi sono 12 unioni provinciali supportate da pi\u00f9 di 120 club, con circa 5000 iscritti senior e il doppio di iscritti delle giovanili. Tutto questo in una nazione con una popolazione di poco meno di 175000 persone.\nLa Western Samoa Rugby Football Union, l'odierna SRFU, nacque nel 1924. Entr\u00f2 nell'International Rugby Board nel 1988."}
{"id": "1373318", "revid": "148107", "url": "https://it.wikipedia.org/wiki?curid=1373318", "title": "Episodi di The Practice - Professione avvocati (quarta stagione)", "text": ""}
{"id": "1373319", "revid": "339392", "url": "https://it.wikipedia.org/wiki?curid=1373319", "title": "Superfusto", "text": ""}
{"id": "1373320", "revid": "767487", "url": "https://it.wikipedia.org/wiki?curid=1373320", "title": "BMW 309", "text": "La BMW 309 \u00e8 un'autovettura di fascia medio-bassa prodotta dal 1934 al 1936 dalla casa automobilistica tedesca BMW.\nStoria e profilo.\nLa \"309\" fu introdotta nel 1934 come erede della 3/20. Rispetto a quest'ultima rappresenta un notevole passo in avanti per quanto riguardava il concetto di abitabilit\u00e0 in una vettura di fascia medio-bassa. Era infatti molto pi\u00f9 grande e spaziosa della vetturetta che andava a sostituire, a tutto vantaggio dello spazio interno a disposizione degli occupanti. Infatti, il telaio della \"309\" era lo stesso utilizzato gi\u00e0 l'anno prima per la 303, appartenente alla fascia immediatamente pi\u00f9 alta e quindi pi\u00f9 grande anche nelle dimensioni. Anche qui venne quindi riconfermato il frontale con calandra a doppio rene.\nCaratteristiche.\nLa \"309\" nasceva su un telaio separato costituito dal longheroni tubolari in acciaio e da traverse scatolate, sempre in acciaio. La scocca era invece in legno. Dal punto di vista del telaio, furono riprese le stesse caratteristiche della \"303\": per quanto riguarda l'impianto frenante si ritrovano quindi i freni a tamburo sulle quattro ruote con comando a cavo. Per quanto riguarda invece le sospensioni, era previsto un avantreno a ruote indipendenti con due balestre semiellittiche trasversali sovrapposte ed ammortizzatori idraulici, mentre il retrotreno era ad assale rigido con una balestra semiellittica longitudinale per lato ed ammortizzatori a leva. \nIl motore era invece il 4 cilindri M68 derivante dalla rialesatura del vecchio motore della \"3/20\" (dal quale era stato derivato anche lo stesso 6 cilindri della \"303\"). La cilindrata era cos\u00ec di 845 cm\u00b3. La distribuzione era a valvole in testa, due per cilindro, con un asse a camme laterale, mentre l'alimentazione era affidata ad un carburatore Solex monocorpo. In questo modo, la potenza massima sal\u00ec a 22 CV a 3500 giri/min. Ma una delle novit\u00e0 di maggior rilievo sul piano tecnico fu l'applicazione dei supporti elastici in caucci\u00f9 per il motore stesso, un brevetto che la Casa dell'Elica acquis\u00ec dall'americana Chrysler. Tale soluzione consent\u00ec di smorzare le vibrazioni del piccolo quadricilindrico migliorando cos\u00ec il confort all'interno dell'abitacolo. La trasmissione prevedeva una frizione monodisco a secco, mentre il cambio era manuale a 4 marce, delle quali la terza e la quarta erano sincronizzate.\nCarriera commerciale.\nLa \"309\" venne immessa nel mercato in quattro differenti tipi principali di carrozzeria, ossia berlina, trasformabile, torpedo e cabriolet: a queste due configurazioni si aggiunsero una \"Sport-Cabrio\", ossia una cabriolet con allestimento pi\u00f9 marcatamente sportiveggiante, e, durante il primo anno di commercializzazione, anche una versione k\u00fcbelwagen per le forze armate tedesche. In quest'ultima configurazione, il motore venne portato a 24 CV di potenza massima. I prezzi variavano fra i 3.200 RM richiesti per una berlina e i 4.200 RM richiesti invece per una Sport-Cabrio. La carriera commerciale della \"309\" si snod\u00f2 in parallelo con la pi\u00f9 potente BMW 315, simile alla \"309\" nella scocca, specialmente nelle versioni berlina, ma con un pi\u00f9 potente motore a 6 cilindri da 1,5 litri.\nIl grosso problema della \"309\" stava nelle prestazioni, ancora non molto brillanti, a causa del grosso corpo vettura in contrasto con i soli 22 CV del propulsore, appena 2 in pi\u00f9 rispetto a quelli della sua antenata, che per\u00f2 era molto pi\u00f9 piccola e leggera. La velocit\u00e0 massima si fermava quindi ad 80\u00a0km/h. Per questo motivo, la vettura stent\u00f2 sul mercato tedesco delle vetture di fascia medio-bassa, che in quegli anni era dominato dalla Opel, e riusc\u00ec a totalizzare circa 6.000 esemplari dopo due anni di premanenza in listino. Tale risultato, a met\u00e0 anni '30 non era niente di eclatante, specie visto e considerato che la precedente \"3/20\" riusc\u00ec a venderne oltre mille in pi\u00f9. In ogni caso, la \"309\" fu l'ultima vettura di cilindrata ridotta prodotta dalla BMW per i successivi 23 anni. Tolta di produzione nel 1936, la \"309\" potr\u00e0 ritrovare una sua possibile erede (anche se la definizione \u00e8 azzardata) nella BMW 700 del 1959."}
{"id": "1373323", "revid": "71594", "url": "https://it.wikipedia.org/wiki?curid=1373323", "title": "Meta analisi", "text": ""}
{"id": "1373339", "revid": "1543377", "url": "https://it.wikipedia.org/wiki?curid=1373339", "title": "Spedale di Sant'Antonio", "text": "Lo Spedale di Sant'Antonio si trova a Lastra a Signa.\nStoria e descrizione.\nCommissionato dalla fiorentina Arte della Seta nel 1411, l'ospedale, per la sobria eleganza delle sue strutture, \u00e8 stato in passato riferito a Filippo Brunelleschi, che intorno al 1424 era a Lastra per portare a termine le mura urbane.\nInteressante \u00e8 il loggiato, articolato in sette arcate, delle quali una cieca, su pilastri ottagonali in modo da creare uno spazio di prima sosta e ricovero degli ammalati prima dell'accettazione, per non ingombrare - o infettare - gli spazi interni.\nL'edificio, restaurato, ospita iniziative culturali."}
{"id": "1373347", "revid": "1922768", "url": "https://it.wikipedia.org/wiki?curid=1373347", "title": "Monadnock", "text": "Un Monadnock o \"Inselberg\" \u00e8 un rilievo, una cresta o un piccolo monte isolato emergente nel mezzo di una piana o di un'area a rilievo moderato. Nell'Africa meridionale e centrale, una formazione granitica simile viene detta \"kopje\", dalla parola di lingua Afrikaans \"koppie\" (piccola testa).\nDescrizione.\nMonadnock \u00e8 un termine utilizzato originariamente dai nativi americani per indicare una collina isolata o una montagna che emergeva da un'area piana, generalmente perch\u00e9 sopravvissuta all'erosione. Si pensa che l'origine del nome derivi dal linguaggio Abenaki, o dalla parola \"menonadenak\" (\"montagna liscia\") o \"menadena\" (\"montagna isolata\"). Il nome fu preso dal Mount Monadnock nel New Hampshire (USA) sudoccidentale. Questo monte, alto 965\u00a0m, si innalza di 610\u00a0m rispetto al livello del piatto terreno circostante, 300\u00a0m pi\u00f9 alto di qualunque rilievo nel raggio di circa 50\u00a0km.\nIl termine \"inselberg\" invece \u00e8 di origine tedesca e significa \"montagna isolata\"; fu originariamente coniato nel 1900 dal geologo tedesco Wilhelm Bornhardt (1864\u20131946) per descrivere queste numerose forme osservate nell'Africa orientale.\nProprio in onore di questo geologo, quando il \"monadnock\" \u00e8 a forma di duomo o cupola e formato da rocce granitiche o gneissiche \u00e8 anche chiamato \"bornhardt\".\nSecondo alcuni autori le due denominazioni di \"monadnock\" e \"inselberg\" non sono esattamente intercambiabili, mentre altri autori li ritengono due sinonimi.\nFormazione.\nI \"monadnock\" si formano tipicamente, anche se non esclusivamente, in aree tropicali. I vulcani o altri processi intrusivi possono dare origine a masse rocciose resistenti all'erosione, all'interno di corpi di rocce pi\u00f9 tenere come le arenarie, pi\u00f9 soggette ad erosione. \nQuando le rocce pi\u00f9 tenere sono erose, si forma una piana da cui si innalzano come rilievi isolati le masse rocciose pi\u00f9 resistenti.\nDurante gli eventi glaciali il rilievo pu\u00f2 rimanere al di fuori del ghiacciaio, formando quello che viene definito un \"nunatak\".\nEsempi di \"monadnock\".\nTra i \"monadnock\" pi\u00f9 famosi si possono citare:"}
{"id": "1373349", "revid": "1573940", "url": "https://it.wikipedia.org/wiki?curid=1373349", "title": "Pieve dei Santi Ippolito e Cassiano (Lastra a Signa)", "text": "La pieve dei Santi Ippolito e Cassiano si trova nel comune di Lastra a Signa.\nLa sua posizione sulle rive del fiume Pesa e su un importante nodo viario decret\u00f2 in passato l'importanza della pieve.\nStoria.\nLe prime notizie risalgono ad un documento datato 9 aprile 1005 in cui si citano alcune terre poste nel suo piviere che vennero donate dal conte Cadolo alla Badia a Settimo. Dopo la battaglia di Montaperti il suo territorio venne devastato dai ghibellini ma anche grazie alle sue 21 chiese suffraganee poteva contare su un buon reddito, confermato dalle decime pagate tra il 1276 e il 1303 sempre con cifre superiori alle 30 lire.\nAlla met\u00e0 del XV secolo venne arricchita da un ciborio in marmo realizzato da Mino da Fiesole ma questo unitamente ad alcuni lavori nel transetto furono gli unici interventi che la chiesa ricevette tanto che nel 1590 in occasione della visita apostolica fatta dal vescovo di Firenze Alessandro de' Medici la chiesa presentava ancora l'antico altare romanico e una croce dipinta.\nPassarono alcuni anni e finalmente venne profondamente ristrutturata e adeguata al nuovo corso controriformista dal pievano Lorenzo Galeazzo, tali interventi vennero fati prima del 1608 anno della morte del pievano.\nIl 21 aprile 1789 il titolo plebano venne trasferito nella pi\u00f9 comoda chiesa di San Giovanni evangelista a Montelupo Fiorentino. Restaurata nel 1967 la chiesa \u00e8 in stato di semi abbandono ad eccezione del complesso canonicale oggi sede di un albergo.\nDescrizione.\nLa pieve presenta una pianta a croce commissa (croce a T) composta da un'unica navata coperta a tetto, con un transetto voltato a botte e conclusa con un'abside semicircolare. La facciata \u00e8 a capanna e sulla sinistra \u00e8 stata unita a quella dell'oratorio; vi \u00e8 un portale architravato con arco a tutto sesto e le tracce di una bifora (archivolti bicromi in marmo e serpentino sul modello pistoiese) sostituita nel XVII secolo dal finestrone oggi visibile.\nLa fiancata nord non \u00e8 visibile in quanto coperta dal volume dell'oratorio barocco mentre la fiancata sud \u00e8 interamente visibile e in questa parte si aprono tre monofore a doppio strombo, un portale laterale identico a quello in facciata ma tamponato e una monofora in laterizio anch'essa tamponata. Sulla fiancata meridionale in corrispondenza del transetto si eleva la torre campanaria mentre dietro la tribuna inizia il complesso canonicale nel quale \u00e8 compreso un chiostro con un palazzotto del XIII secolo.\nL'interno presenta una copertura a capriate lignee e le pareti sono completamente stonacate. Nell'abside si apre una monofora a doppio strombo ed \u00e8 ornata da un elegante ciborio marmoreo attribuito a Mino da Fiesole. In epoca rinascimentale furono svolti dei restauri che comportarono la chiusura del transetto destro nel quale venne ricavata la sagrestia, venne inoltre rialzato il pavimento.\nPiviere di Sant'Ippolito e Cassiano.\n\u00c8 ricordata per la prima volta nel 1260 ed e stata soppressa nel 1746.\n\u00c8 ricordata per la prima volta nel 1260 e nel 1449 fu unita a Santa Maria a Marliano.\n\u00c8 ricordata per la prima volta nel 1260 e nel 1449 fu unita a Santa Maria a Marliano.\nEsistente gi\u00e0 nel 1260. La chiesa ad unica navata, \u00e8 stato ampliata nel 1835 e tra il 1929 e il 1932 fu trasformata in stile romanico.\nRicordata dal XIII secolo, nel 1655 risulta gi\u00e0 distrutta.\nAd una navata \u00e8 stata ricostruita nel XVIII secolo.Soppressa nel 1986 \u00e8 stata annessa alla chiesa di San Donato a Livizzano.\nScomparsa, le ultime notizie risalgono al 1289."}
{"id": "1373350", "revid": "884077", "url": "https://it.wikipedia.org/wiki?curid=1373350", "title": "Federazione di rugby a 15 di Tonga", "text": "La Tonga Rugby Union, conosciuta anche con l'acronimo TRU, \u00e8 l'organismo di governo del rugby a 15 e delle discipline derivate (es. rugby a 7) a Tonga.\nFondata nel 1923 come Tonga Rugby Football Union, si affili\u00f2 all'International Rugby Board nel 1987 (l'allora federazione internazionale, oggi World Rugby), quando la squadra nazionale venne invitata all'edizione inaugurale della Coppa del Mondo di rugby.\nL'unione \u00e8 membro a pieno titolo dell'Oceania Rugby, organismo di governo del rugby a 15 in Oceania, dal 2000, anno della sua costituzione.\nIn testa ad altre \"union\" oceaniche con Figi e Samoa, dal 2002 al 2009 fece parte della confederazione rugbistica Pacific Islands Rugby Alliance (PIRA), che govern\u00f2 la selezione internazionale Pacific Islanders.\nAttualmente la NRU figura nel Tier 2, il secondo gruppo delle federazioni pi\u00f9 importanti; la nazionale di rugby a 15 partecipa regolarmente alla Pacific Nations Cup (in precedenza al Pacific Tri-Nations) ed \u00e8 una squadra storica della Coppa del Mondo di rugby, mentre la nazionale di rugby a 7 conta sei apparizioni alla Coppa del Mondo e diverse partecipazioni ai tornei delle Sevens Series."}
{"id": "1373353", "revid": "1543377", "url": "https://it.wikipedia.org/wiki?curid=1373353", "title": "Ilaria Tocchini", "text": "Carriera.\nIl suo esordio sul podio ai campionati italiani \u00e8 del 1982, e nello stesso anno ha nuotato con la nazionale nel triangolare Italia - Olanda - Gran Bretagna a maggio e nella coppa Europa a dicembre. L'anno dopo ha partecipato ai Giochi del Mediterraneo di settembre a Casablanca: come dorsista ha vinto un bronzo nei 100\u00a0m e come delfinista un argento, le sue prime medaglie internazionali. Nella primavera del 1984 nuotando per lo Sturla Genova ha vinto il primo dei suoi titoli a farfalla e nella Coppa latina ha vinto i 100\u00a0m farfalla contribuendo al successo finale della squadra italiana.\nNel 1985 \u00e8 passata al Chiavari Nuoto e ha nuotato per la prima volta ai campionati europei di Sofia dove \u00e8 arrivata sesta in finale con la 4\u00d7100\u00a0m mista. \u00c8 tornata nella sua citt\u00e0 alla Livorno Nuoto nel 1986 iniziando a gareggiare e vincere anche nei 200\u00a0m delfino. Si \u00e8 presentata in agosto ai mondiali di Madrid nelle due distanze: nei 100\u00a0m ha nuotato la sua prima finale mondiale arrivando settima e nei 200\u00a0m \u00e8 stata seconda in finale B. \u00c8 stata finalista anche nelle 4\u00d7100\u00a0m a stile libero e mista, settima nella prima con Silvia Persi, Tanya Vannini e Manuela Dalla Valle e quarta nella seconda con Lorenza Vigarani, Manuela Dalla Valle e Silvia Persi.\nPer la Tocchini il 1987 \u00e8 stato un anno molto positivo: sei volte campionessa italiana, con la nazionale a maggio ha vinto tre medaglie di cui due ori in coppa latina; a giugno ha tolto a Cinzia Savi Scarponi il primato italiano dei 200\u00a0m farfalla e un mese dopo ha vinto la medaglia d'oro nei 100\u00a0m alle universiadi di Zagabria; in agosto ai campionati europei di Strasburgo \u00e8 arrivata quinta in finale nei 100 e 200\u00a0m e medaglia d'argento con la 4\u00d7100\u00a0m mista assieme a Lorenza Vigarani, Manuela Dalla Valle e Silvia Persi stabilendo un primato italiano che \u00e8 durato fino al 2004. Infine a settembre ai Giochi del Mediterraneo di Latakia \u00e8 arrivata al secondo posto nei 100\u00a0m farfalla e nei 200\u00a0m misti ed ha vinto l'oro con la 4\u00d7100\u00a0m mista.\nHa subito le sue ultime sconfitte in Italia ai campionati estivi del 1988, prima dei Giochi olimpici di Seul, in cui \u00e8 arrivata ottava in finale con la stessa 4\u00d7100\u00a0m mista degli europei 1987. Meno positivo il biennio 1989 - 1990, oltre a mantenere la sua superiorit\u00e0 in Italia nelle sue gare preferite, ha nuotato nella coppa latina in quei due anni ottenendo qualche podio. Nel 1990 ha cambiato squadra, passando alla Livorno Nuoto. Il 1991 \u00e8 iniziato con i mondiali di Perth dove \u00e8 tornata a nuotare in una finale importante, quella dei 200\u00a0m in cui \u00e8 arrivata ottava; nei 100\u00a0m \u00e8 arrivata seconda in finale B, mentre la staffetta mista non \u00e8 arrivata in finale perch\u00e9 \u00e8 stata squalificata in batteria. In estate ha partecipato solo ai Giochi del Mediterraneo (e non agli europei, come nel 1989) tornando sul podio nei 200\u00a0m farfalla (argento) e vincendo con la staffetta mista, con la quale ha vinto un argento anche nella prima edizione degli europei sprint a Gelsenkirchen.\nA Roma nel giugno 1992 mostra di essere tornata in buona forma migliorando il primato italiano dei 200\u00a0m e vincendo cinque titoli ai campionati nazionali. Viene convocata per i Giochi Olimpici di Barcellona dove ha la delusione della mancata qualificazione alla finale della staffetta mista per 22 centesimi; \u00e8 arrivata alla finale B nei 100\u00a0m delfino ma ha avuto anche la soddisfazione di entrare in una finale olimpica (prima delfinista italiana a raggiungere tale risultato), quella dei 200\u00a0m delfino in cui ha migliorato ancora il primato italiano.\nNel 1993 ha vinto altri sei titoli tra campionati primaverili ed estivi, ha contribuito alla vittoria della squadra italiana nella coppa latina disputata a Firenze ed \u00e8 tornata ai campionati europei disputati a Sheffield: non \u00e8 entrata in finale nelle gare individuali ed \u00e8 arrivata quarta per 19 centesimi con la staffetta mista. A dicembre ha partecipato alla prima edizione dei mondiali in vasca corta a Palma di Maiorca fermandosi in semifinale sia nei 100 che nei 200\u00a0m.\nSempre a Firenze nell'aprile del 1994 ha nuotato anche nelle staffette a stile libero durante i campionati primaverili con l'obiettivo di entrare nel quartetto italiano per i mondiali di Roma, obiettivo che realizza poi durante i campionati entrando nelle due finali di staffetta: con la 4\u00d7200\u00a0m \u00e8 arrivata settima con Caterina Borgato, Francesca Salvalajo e Cecilia Vianini mentre nella staffetta mista ha ottenuto il sesto posto assieme a Lorenza VIgarani, Manuela Dalla Valle e Cecilia Vianini. Meno positive invece le gare individuali poich\u00e9 ha nuotato in entrambe solo nella finale B.\nHa nuotato per la Libertas Safa Torino dal 1995; in nazionale si \u00e8 qualificata per gli europei di Vienna dove ha vinto la sua unica medaglia europea individuale, l'argento nei 100\u00a0m farfalla preceduta da Mette Jacobsen; nella staffetta mista l'Italia \u00e8 invece arrivata quarta, preceduta sul podio dalla Spagna. Nella stagione in vasca corta 1995-1996 ha nuotato ai mondiali in vasca corta di Rio de Janeiro arrivando alla finale B nei 100 e nei 200\u00a0m. Ventinovenne, si \u00e8 qualificata per i suoi terzi giochi olimpici ad Atlanta dove il quartetto della staffetta mista di Roma \u00e8 entrato in una ennesima finale, questa volta ottave, mentre \u00e8 stata eliminata nelle gare individuali.\nIl 1997 \u00e8 stato il suo ultimo anno da agonista, e lo ha onorato restando competitiva fino alla fine: a giugno a Bari ai Giochi del Mediterraneo ha vinto due ori nei 100\u00a0m e nella staffetta mista; ha battuto dopo quattordici anni il primato italiano nei 100\u00a0m farfalla di Cinzia Savi Scarponi ai campionati estivi di San Donato Milanese di luglio e un mese dopo agli europei di Siviglia si \u00e8 ancora migliorata nella finale in cui \u00e8 arrivata quinta, nuotando poi con le due 4\u00d7100\u00a0m in finale arrivando settima a stile libero e per la terza volta quarta in quella mista.\nDopo il ritiro agonistico \u00e8 rimasta nell'ambiente facendo parte dello staff del Livorno Nuoto.\nPalmar\u00e8s.\n\"nota: questa lista \u00e8 incompleta\"\nCampionati italiani.\n49 titoli individuali e 3 in staffette, cos\u00ec ripartiti:"}
{"id": "1373354", "revid": "599013", "url": "https://it.wikipedia.org/wiki?curid=1373354", "title": "Kathleen Nord", "text": "Specializzata nella farfalla e nei misti, ha vinto la medaglia d'oro nei 200\u00a0m farfalla ai Giochi olimpici di Seoul 1988."}
{"id": "1373365", "revid": "148107", "url": "https://it.wikipedia.org/wiki?curid=1373365", "title": "Episodi di The Practice - Professione avvocati (quinta stagione)", "text": ""}
{"id": "1373367", "revid": "339392", "url": "https://it.wikipedia.org/wiki?curid=1373367", "title": "Total Nonstop Action", "text": ""}
{"id": "1373369", "revid": "486946", "url": "https://it.wikipedia.org/wiki?curid=1373369", "title": "Pane umbro", "text": ""}
{"id": "1373370", "revid": "486946", "url": "https://it.wikipedia.org/wiki?curid=1373370", "title": "Pane di Terni", "text": ""}
{"id": "1373395", "revid": "149485", "url": "https://it.wikipedia.org/wiki?curid=1373395", "title": "Lorenza Vigarani", "text": "Carriera.\nInizi\u00f2 la carriera alla UISP Bologna, allenata da Franco Carboni, e inizi\u00f2 a mettersi in luce nel 1984 quando vinse le sue prime medaglie assolute nei 100 e 200\u00a0m dorso, specialit\u00e0 in cui fu imbattuta ai campionati italiani per una decina d'anni dopo che Manuela Carosi decise di passare allo stile farfalla. Nel 1985 ha fatto il suo esordio ai campionati europei di Sofia arrivando in finale nei 200\u00a0m assieme a Yolanda van der Straten.\nAl debutto ai campionati mondiali di Madrid nel 1986 arriva a nuotare nelle finali B delle gare di dorso, ma \u00e8 stata protagonista con la staffetta 4 \u00d7 100\u00a0m mista con Manuela Dalla Valle, Ilaria Tocchini e Silvia Persi che \u00e8 arrivata quarta in finale. Nel 1987 ha mostrato i suoi progressi quando, convocata in agosto agli europei di Strasburgo, \u00e8 arrivata in finale sia nei 100 che nei 200\u00a0m (migliorando due volte nelle due distanze i primati italiani), e ha vinto la sua prima medaglia europea con la stessa formazione dei mondiali arrivando seconda nella finale della 4 \u00d7 100\u00a0m mista dietro alla Germania Est. Un mese dopo ai Giochi del Mediterraneo di Latakia ha vinto l'oro nei 200\u00a0m e l'argento nei 100\u00a0m dorso.\nNel 1988 arriva la convocazione ai Giochi Olimpici di Seul, in cui \u00e8 stata semifinalista nei 100 e 200\u00a0m dorso e finalista, sempre con Dalla valle, Tocchini e Persi, nella 4 \u00d7 100\u00a0m mista. A Nizza nell'aprile del 1989 ha fatto parte della squadra che ha battuto quella francese per pochi punti in Coppa Latina, e agli europei di Bonn nell'estate \u00e8 arrivata quinta in finale nei 200\u00a0m dorso e per la seconda volta medaglia d'argento con la Dalla Valle, Manuela Carosi e la Persi dietro alle tedesche dell'est. L'anno dopo ha contribuito in aprile a La Paz, in Messico, ad una nuova vittoria dell'Italia nella Coppa Latina vincendo le due gare del dorso.\nAi campionati mondiali del gennaio 1991 a Perth \u00e8 entrata per la prima volta in una finale mondiale individuale nei 200\u00a0m e con la staffetta 4 \u00d7 100\u00a0m mista ha mancato la qualificazione alla finale perch\u00e9 squalificata dopo che aveva ottenuto il secondo tempo in batteria. A luglio ha nuotato ad Atene ai Giochi del Mediterraneo dove ha vinto due ori nei 200\u00a0m e nella staffetta mista: poche settimane dopo, sempre ad Atene, \u00e8 stata finalista nelle stesse gare ai campionati europei.\nHa partecipato alla prima edizione dei campionati europei sprint a Gelsenkirchen vinncendo la medaglia d'argento nella 4 \u00d7 50\u00a0m mista con la Dalla Valle, la Tocchini e Cristina Chiuso. Nell'estate del 1992 ha partecipato ai Giochi Olimpici di Barcellona arrivando in semifinale nei 200\u00a0m e sfiorando l'ingresso nella finale della staffetta mista. Nel 1993 ha cambiato squadra, passando alla Fiorentina Nuoto: proprio a Firenze si \u00e8 disputata la Coppa Latina quell'anno e Lorenza ha portato altri punti importanti per battere la squadra francese migliorando un'altra volta il primato italiano dei 200\u00a0m dorso. Confermando il successo di aprile, ai campionati europei di Sheffield a fine luglio ha nuotato in finale nei 100\u00a0m arrivando quinta e ha vinto la sua prima medaglia individuale in una manifestazione di quell'importanza vincendo l'argento nei 200\u00a0m battuta solo da Krisztina Egerszegi.\nDopo solo un anno nella Fiorentina Nuoto ha cambiato ancora squadra nel 1994 passando alla President Bologna, allenata da Marco Tornatore e da Alberto Castagnetti. In quella squadra ha dimostrato di avere anche doti da stileliberista vincendo titoli italiani sia individualmente che in staffetta senza incidere sul duo rendimento come dorsista (in totale ne ha vinti otto nel 1994 e nove nel 1995). L'unica medaglia italiana ai Campionati mondiali di Roma diversa da quelle della pallanuoto \u00e8 stata vinta dalla Vigarani nei 200\u00a0m con il tempo di 2'10\"92, prestazione che \u00e8 rimasta primato italiano fino al giugno del 2006 quando \u00e8 stato battuto da Alessia Filippi (2'09\"76) al Trofeo Sette Colli di Roma. Sempre ai mondiali \u00e8 stata anche finalista con la staffetta mista, arrivando sesta con le \"solite\" Dalla valle e Tocchini e con Cecilia Vianini.\nLe sue vittorie nei 100 e 200\u00a0m dorso non hanno evitato all'Italia di finire terza alla Coppa Latina nella primavera del 1995: nell'estate successiva ha partecipato ai suoi ultimi campionati europei a Vienna in cui \u00e8 entrata per la terza volta nella finale dei 100\u00a0m e per la sesta in quella dei 200\u00a0m dorso, oltre che a sfiorare ancora il podio nella staffetta mista. Ha concluso la sua carriera con la nazionale nuotando ai Giochi Olimpici di Atlanta 1996, dove \u00e8 arrivata in finale con la stessa staffetta mista dei mondiali di Roma e dove ha disputato una finale olimpica individuale nei 200 metri dorso chiudendo al settimo posto.\nHa vinto il suo ultimo titolo italiano nel 1997 e concluso la sua carriera nella President Bologna nel 1999, ventinovenne. In carriera ha migliorato 29 primati italiani, 15 in vasca lunga e 14, tra cui uno europeo, in vasca corta.\nPalmar\u00e8s.\nCampionati italiani.\n42 titoli individuali e 10 in staffette, cos\u00ec ripartiti:"}
{"id": "1373403", "revid": "110157", "url": "https://it.wikipedia.org/wiki?curid=1373403", "title": "Federazione di rugby a 15 degli Stati Uniti d'America", "text": "USA Rugby, propriamente The United States of America Rugby Football Union, \u00e8 l'organo di governo del rugby a 15 negli Stati Uniti d'America.\nLa federazione \u00e8 divisa in sette unioni territoriali: Mid Atlantic, Midwest, Northeast, Pacific Coast, Southern California, USA Rugby South e West.\nLa sede dell'USA Rugby si trova a Boulder (Colorado).\nUSA Rugby amministra la squadra nazionale e il College rugby. La Rugby Super League viene organizzata e gestita dall'USA Rugby come Prima divisione delle competizioni maschili per club negli Stati Uniti.\nPresidente e responsabile operativo di USA Rugby \u00e8, dal 2006, l'ex rugbista e allenatore inglese Nigel Melville.\nStoria.\nIl rugby sbarca in America e Canada attorno al 1870, con il primo incontro noto nel 1874 tra Harward University e Mc Gill University di Montreal\nCome in Australia con il football australiano, negli Stati Uniti il gioco venne profondamente modificato in direzioni diverse, trasformandosi in quello che \u00e8 chiamato \"Football\". Il Rugby dunque rimase sport minotario, limitato alle universit\u00e0.\nLa Squadra nazionale maschile degli Stati Uniti, soprannominata \"Le Aquile\" (\"The Eagles\" in inglese), vinse la Medaglia d'Oro nel rugby olimpico nel 1920 e nel 1924. Dopo quel periodo gli Stati Uniti persero molto terreno rispetto alle altre nazioni e solo recentemente sono ritornati sulla scena mondiale, anche se come squadra di livello medio.\nNegli anni 60-70 si assistette ad un rifiorire del Rugby negli Stati Uniti. Questo rese necessario un organo nazionale che dirigesse questo sport e rappresentasse gli Stati Uniti nel mondo. Cos\u00ec nel 1975 quattro organizzazioni territoriali (Pacific Coast, West, Midwest ed East) si incontrarono a Chicago per fondare la United States of America Rugby Football Union.\nUSA Rugby entr\u00f2, senza diritto di voto, concesso poi al Canada, nell'International Rugby Board nel 1987 dopo esser stati invitati a prendere parte alla Coppa del Mondo inaugurale.\nNel 1993 la Southern California RFU, un'area della Pacific Coast RFU, divenne un'organizzazione territoriale a s\u00e9 stante.\nQuesto spinse altre aree a fare lo stesso cos\u00ec oggi l'USA Rugby \u00e8 composta di sette territori (Pacific, Southern California, West, Midwest, South, Northeastern, and Mid-Atlantic).\nUSA Rugby ha lavorato a lungo per ottenere un passaggio dell'IRB Sevens Circuit e nel 2004-06 venne accontentata. Venne scelta Carson, California, come luogo per l'evento inizialmente.\nNell'estate del 2006 il torneo statunitense a sette venne spostato al Petco Park a San Diego."}
{"id": "1373404", "revid": "148107", "url": "https://it.wikipedia.org/wiki?curid=1373404", "title": "Episodi di The Practice - Professione avvocati (sesta stagione)", "text": ""}
{"id": "1373405", "revid": "10652", "url": "https://it.wikipedia.org/wiki?curid=1373405", "title": "Cortinarius vitellinus", "text": ""}
{"id": "1373406", "revid": "10652", "url": "https://it.wikipedia.org/wiki?curid=1373406", "title": "Agaricus boltonii", "text": ""}
{"id": "1373409", "revid": "10652", "url": "https://it.wikipedia.org/wiki?curid=1373409", "title": "Agaricus flavidus", "text": ""}
{"id": "1373411", "revid": "10652", "url": "https://it.wikipedia.org/wiki?curid=1373411", "title": "Agaricus vitellinus", "text": ""}
{"id": "1373412", "revid": "1305772", "url": "https://it.wikipedia.org/wiki?curid=1373412", "title": "Monte Monadnock", "text": "Il Monte Monadnock, o \"Grande Monadnock\", \u00e8 un picco isolato alto 965\u00a0m situato nel New Hampshire sudoccidentale (USA), che ha per anni attratto su di s\u00e9 l'attenzione per il suo isolamento dalle altre montagne.\nQuesto monte, alto 965\u00a0m, si innalza di 610\u00a0m rispetto al livello del piatto terreno circostante, 300\u00a0m pi\u00f9 alto di qualunque rilievo nel raggio di circa 50\u00a0km.\nIl termine \"monadnock\" \u00e8 stato adottato dai geologi americani in alternativa al termine inselberg a partire da questo monte. \nSpesso viene chiamato Grand Monadnock per differenziarlo da altri picchi presenti nel New Hampshire e nel Vermont chiamati anch'essi \"monadnocks\".\nGeologia.\nIl Monte Monadnock \u00e8 composto banchi di quarzite appartenenti alla Littleton Formation (Devoniano), ripiegati su se stessi a formare una spessa e resistente sequenza. La Littleton Formation \u00e8 costituita da scisti grigi e alterati e quarziti che aumentano verso l'alto della sequenza."}
{"id": "1373413", "revid": "10652", "url": "https://it.wikipedia.org/wiki?curid=1373413", "title": "Bolbitius boltonii", "text": ""}
{"id": "1373415", "revid": "1543377", "url": "https://it.wikipedia.org/wiki?curid=1373415", "title": "Bada che ti mangio!", "text": "Bada che ti mangio! \u00e8 una rivista di Tot\u00f2 e Michele Galdieri presentata in tutta Italia nella stagione 1949 - 50.\nLa prima si ebbe al Teatro Nuovo di Milano, il 3 novembre 1949.\nLo spettacolo ebbe un grande successo di pubblico, alternando a fastosi quadri coreografici (molto in voga in quel periodo) lunghe scenette o monologhi di Tot\u00f2; tra i tanti \u00e8 da ricordare lo \"sketch\" del \"Parrucchiere per signora\", poi ripreso nel film per la televisione \"Il tuttofare\" del 1967, ideato appunto per questa rivista.\n\"Bada che ti mangio!\" venne rappresentata in uno dei momenti di maggior successo e di maggior lavoro di Tot\u00f2; basti pensare che nel periodo della rappresentazione, nel 1949-50, Tot\u00f2 interpret\u00f2 ben 13 film, tra cui alcuni dei suoi pi\u00f9 famosi di sempre (\"Tot\u00f2 le Mok\u00f2\", \"L'imperatore di Capri\", \"Napoli milionaria\" ed altri).\nDopo questa rivista tuttavia Tot\u00f2 decise di dedicarsi principalmente al cinema, concludendo di fatto il ciclo della \"grande rivista\" di Tot\u00f2, con una pausa di sei anni, che verr\u00e0 interrotta solo nel 1956 con \"A prescindere\"."}
{"id": "1373419", "revid": "10652", "url": "https://it.wikipedia.org/wiki?curid=1373419", "title": "Bolbitius flavidus", "text": ""}
{"id": "1373421", "revid": "10652", "url": "https://it.wikipedia.org/wiki?curid=1373421", "title": "Prunulus boltonii", "text": ""}
{"id": "1373425", "revid": "1844579", "url": "https://it.wikipedia.org/wiki?curid=1373425", "title": "Personale di Impact Wrestling", "text": "Il personale di Impact Wrestling include gli atleti e le altre personalit\u00e0, quali staff aziendale e del dietro le quinte, che lavorano per la promotion canadese Impact Wrestling.\nImpact Wrestling intrattiene rapporti di partenariato con molte altre federazioni in tutto il mondo, incluso lo scambio degli atleti. Fra queste federazioni si annoverano la New Japan Pro-Wrestling in Giappone, la Lucha Libre AAA Worldwide in Messico, la National Wrestling Alliance e la Ring of Honor negli Stati Uniti."}
{"id": "1373428", "revid": "729019", "url": "https://it.wikipedia.org/wiki?curid=1373428", "title": "Aeroporto di Minsk", "text": "L'Aeroporto Nazionale di Minsk o Aeroporto di Minsk, prima conosciuto anche come Aeroporto Minsk-2 (in bielorusso \u041d\u0430\u0446\u044b\u044f\u043d\u0430\u043b\u044c\u043d\u044b \u0430\u044d\u0440\u0430\u043f\u043e\u0440\u0442 \u041c\u0456\u043d\u0441\u043a, \"Nacyjanal'ny a\u0117raport Minsk\"; in russo \u041d\u0430\u0446\u0438\u043e\u043d\u0430\u043b\u044c\u043d\u044b\u0439 \u0430\u044d\u0440\u043e\u043f\u043e\u0440\u0442 \u041c\u0438\u043d\u0441\u043a, \"Nacional'nyj a\u0117roport Minsk\") \u00e8 l'aeroporto internazionale situato vicino a Minsk, in Bielorussia. All'aeroporto di Minsk-MSQ dal 2012 ha la sede il Museo dell'Aviazione Civile della Bielorussia.\nStoria.\n1976 - 1991.\nFino agli anni '70 la citt\u00e0 di Minsk era servita dall'aeroporto, che si trovava sul territorio della citt\u00e0. Ma i parametri tecnici di questo aeroporto non consentivano il decollo e l`atterraggio di aerei grandi tipo Tu-154. Inoltre, il rumore proveniente dall`aeroporto interferiva con i residenti delle zone vicine.\nDati tecnici.\nAerodromo.\nL'aeroporto di Minsk dotato di due piste. Prima (vecchia) attiva di 3,640 m \u0445 60 m che permette l'atterraggio/decollo di tutti i tipi di aerei (inclusi Airbus A380, Antonov An-124, Boeing 747) e di elicotteri. La seconda (nuova) pista di 3,700 m \u0445 60 m \u00e8 stata finita il 4 maggio 2019 e permette decollo di tutti i tipi di aerei e di elicotteri e l`atterraggio ti tutti questi tipi di un avvicinamento strumentale di precisione verso la pista (ILS) CAT IIIA.\nTerminal.\nL'Aeroporto Nazionale di Minsk \u00e8 aperto per i voli di linea, charter, cargo 24 ore al giorno. L'area terminal \u00e8 75000 mq. Il terminal \u00e8 dotato di manicotti d`imbarco. Nella zona delle partenze internazionali ci sono delle camere per dormire (singole e doppie).\nParcheggi.\nL`aeroporto \u00e8 dotato di un parcheggio di lungo termine.\nCompagnie aeree e destinazioni.\nL'aeroporto di Minsk \u00e8 la base principale sia della compagnia aerea bielorussa Belavia Belarusian Airlines che delle compagnie cargo TransAviaExport, Rubystar, Rada Airlines e Genex. \nCollegamenti con Minsk.\nAuto.\nL'aeroporto di Minsk si trova a circa 40\u00a0km dalla capitale bielorussa ed \u00e8 facilmente raggiungibile percorrendo la superstrada statale M2 che collega il Terminal con la superstrada magistrale M1 (Strada europea) e col Raccordo Anulare di Minsk M9 conosciuto anche come MKAD.\nTaxi.\nL'aeroporto \u00e8 servito dai taxi che permettono facilmente raggiungere le principali citt\u00e0 della zona: Borisov, Minsk, \u017dodino, Dzer\u017einsk, Osipovi\u010di.\nTaxi ufficiale aeroportuale costa 40 rubli bielorussi fino a Minsk. Tempo di viaggio dal/al centro di Minsk - 45-50 minuti.\nTrasporto pubblico.\nBus.\nL'aeroporto di Minsk \u00e8 collegato con la citt\u00e0 di Minsk tramite la linea express No 300 del servizio pubblico (Minsktrans). Il biglietto costa 4 rubli bielorussi e si acquista da conducente. Si pu\u00f2 pagare con la carta bancaria. Tempo di corsa - 1 ora.\nPassa anche taxi collettivo (\"marshrutka\") No 1400. L`autobus collega l`aeroporto con la stazione ferroviaria principale (Minsk Centrale), con il terminale bus interurbano Centralny e con la capolinea della Linea Moskovskoja della Metropolitana di Minsk, stazione Uru\u010d'e.\nDall`aeroporto passa anche autobus-express No 173 con la destinazione Sokol (parte 4 volte al giorno).\nTreno.\nLa linea di treno express dalla stazione Centrale di Minsk \u00e8 sotto costruzione."}
{"id": "1373450", "revid": "119496987", "url": "https://it.wikipedia.org/wiki?curid=1373450", "title": "Manuela Dalla Valle", "text": "Specializzata nella rana e nei misti, ma competitiva in tutti gli stili nel nuoto, \u00e8 stata la nuotatrice italiana pi\u00f9 longeva: per quattro lustri ha partecipato a tutte le pi\u00f9 grandi manifestazioni internazionali e ai campionati italiani in un periodo di 21 anni consecutivi nei quali ha vinto 63 titoli tra il 1978 e il 1998.\nCarriera.\nEsordisce in nazionale maggiore nel 1978, gareggiando nella coppa latina, dove vince i 200\u00a0m misti. Ha vinto 4 medaglie europee: due argenti a Strasburgo nel 1987 (100\u00a0m rana e 4x100\u00a0m mista); un argento (4x100\u00a0m mista) e un bronzo (100\u00a0m rana) a Bonn nel 1989.\nHa totalizzato ben 4 finali olimpiche individuali (record per una nuotatrice italiana), con un sesto posto nei 200 misti a Los Angeles, un ottavo posto nei 200 rana a Seoul e due settimi posti nei 100 e 200 rana a Barcellona.\n\u00c8 stata primatista italiana nei 100\u00a0m e 200\u00a0m rana e nei 200 misti. Attualmente \u00e8 consigliere in rappresentanza degli atleti all'interno della Federazione Italiana Nuoto.\n\"nota: questa lista \u00e8 incompleta\"\nCampionati italiani.\n50 titoli individuali e 13 in staffette, cos\u00ec ripartiti:\n\"nd = non disputata\""}
{"id": "1373453", "revid": "121028557", "url": "https://it.wikipedia.org/wiki?curid=1373453", "title": "Episodi di The Practice - Professione avvocati (ottava stagione)", "text": "Lottava stagione di \"The Practice - Professione avvocati\" viene trasmessa dal 13 aprile al 12 maggio 2010 sul canale satellitare Lei, dopo tre anni di totale assenza dagli schermi italiani.\nDylan McDermott, Kelli Williams, Lisa Gay Hamilton, Marla Sokoloff e Lara Flynn Boyle sono tutti usciti di scena al termine della stagione precedente.\nJames Spader si unisce al cast fisso fin dal primo episodio ricoprendo il ruolo dell'avvocato Alan Shore.\nRhona Mitra si unisce al cast fisso fin dal primo episodio ricoprendo il ruolo dell'assistente Tara Wilson.\nWilliam Shatner appare negli ultimi sei episodi della stagione nel ruolo dell'avvocato Danny Crane.\nDylan McDermott torna per gli ultimi due episodi finali nel ruolo di Bobby Donnell.\nAl termine della serie, i personaggi di Alan Shore, Tara Wilson e Danny Crane sono diventati i protagonisti dello spin-off \"Boston Legal\".\nSharon Stone partecipa come special guest star nel trittico degli episodi 2, 3 e 4, interpretando Sheila Carlisle"}
{"id": "1373456", "revid": "926999", "url": "https://it.wikipedia.org/wiki?curid=1373456", "title": "Il principe del deserto (miniserie televisiva)", "text": "Il principe del deserto \u00e8 una miniserie televisiva del 1991, diretta da Duccio Tessari. Da questo sceneggiato Duccio Tessari trasse un film unico della durata di 113 minuti uscito nel 1992 intitolato \"Beyond Justice\". Le musiche sono di Ennio Morricone."}
{"id": "1373457", "revid": "762947", "url": "https://it.wikipedia.org/wiki?curid=1373457", "title": "Mario Capecchi", "text": "Biografia.\nInfanzia.\nMario Capecchi nacque a Verona dalla relazione non coniugale tra il militare Luciano Capecchi e la poetessa e docente universitaria Lucy Ramberg (nativa di Firenze, figlia dell'archeologo tedesco Walter Ramberg e della pittrice statunitense Lucy Dodd). \nNel 1940 il padre, inviato in Libia come mitragliere contraereo, rimase disperso durante le operazioni della campagna del Nordafrica. Un anno prima la madre (che si era trasferita col piccolo Mario a Costalovara di Renon, in Alto Adige) aveva dato alla luce una seconda figlia, Marlene, avuta da una relazione con un altro uomo: non potendo tuttavia farsi carico del suo mantenimento, nel 1941 la diede in adozione ai coniugi Massimo Bonelli (di professione ferroviere) e Luigia Linder, i quali si trasferirono poi a Villaco, in Austria. Marlene Bonelli crebbe dunque come cittadina austriaca: i due fratellastri riuscirono a rintracciarsi solo nel 2007 grazie alle indagini dei giornalisti Stephan Pfeifhofer e Isabelle Hansen, redattori del quotidiano \"Dolomiten\", per poi incontrarsi un anno dopo sempre a Renon.\nNel mentre Lucy Ramberg, gi\u00e0 solita intrattenere relazioni con circoli poetici francesi antifascisti, dopo l'emanazione delle leggi razziali aveva iniziato a scrivere e pubblicare opuscoli antifascisti e antitedeschi. Quando Mario aveva cinque anni, la madre fu arrestata dalla Gestapo e trasferita nel Reich come prigioniera politica. Le fonti sono discordi sui luoghi ove venne reclusa: \u00e8 pressoch\u00e9 accertato che pass\u00f2 per Monaco di Baviera e Capecchi sostiene che venne internata nel \"lager\" di Dachau, laddove tuttavia mancano riscontri certi sulla veridicit\u00e0 del fatto; Lucy Ramberg, dal canto suo, rifiut\u00f2 sempre di parlare della sua prigionia.\nPresentendo il rischio di essere fermata, poco prima della deportazione era riuscita ad affidare Mario ad una famiglia di contadini a sud di Bolzano, cui aveva dato i mezzi economici per mantenere suo figlio. Ma le ristrettezze del tempo di guerra consumarono rapidamente il denaro destinato al bambino, che venne quindi abbandonato dopo un anno dalla famiglia adottiva. Il piccolo Mario inizi\u00f2 quindi trascorrere un'esistenza da vagabondo tra Bolzano e Verona, fino ad entrare in una banda di ragazzini di strada, che sopravvivevano rubacchiando. Nel 1945 incominci\u00f2 a stare male e contrasse il tifo: fu per\u00f2 raccolto da uno sconosciuto, che impietosito lo fece ricoverare in un sanatorio a Reggio Emilia. Qui, a guerra conclusa, riusc\u00ec a ricongiungersi alla madre, che a seguito della capitolazione tedesca aveva fatto ritorno in Italia.\nIn America.\nAll'et\u00e0 di 8 anni Mario Capecchi si trasfer\u00ec negli Stati Uniti insieme alla madre, grazie al fratello di lei, Henry, che insegnava fisica all'Universit\u00e0 di Princeton ed era collega di Albert Einstein. Mentre la madre incominciava a lavorare come interprete negli ospedali del New Jersey e di New York, lui inizi\u00f2 a studiare proprio nella \"Grande Mela\", per poi trasferirsi nell'Ohio, dove frequent\u00f2 l'universit\u00e0 presso il piccolo \"Antioch College\" e consegu\u00ec la laurea in chimica e fisica. Fu poi ammesso all'Universit\u00e0 di Harvard, dove consegu\u00ec il PhD in Biofisica nel 1967 e, soprattutto, ebbe modo di incontrare uno degli scopritori della struttura del DNA, James Watson, vincitore del Premio Nobel per la medicina nel 1962, che fu suo supervisore per la tesi.\nNel 1969 divenne assistente alla cattedra presso il Dipartimento di Biochimica della Harvard School of Medicine. Nel 1971 fu nominato professore associato. Nel 1973 si spost\u00f2 all'Universit\u00e0 dello Utah. Dal 1988 Capecchi collabora anche con l'Howard Hughes Medical Institute. \u00c8 inoltre membro della National Academy of Science, \"Distinguished Professor\" all'Universit\u00e0 statale di Salt Lake City (citt\u00e0 presso la quale si \u00e8 stabilito) e fa parte della Fondazione Italia USA.\nGli studi.\nCapecchi, insieme ai colleghi Martin Evans e Oliver Smithies, \u00e8 stato insignito del Premio Nobel per la Medicina del 2007 per la messa a punto di tecniche che, attraverso l'utilizzo di cellule staminali embrionali, permettono di generare animali caratterizzati dall'assenza di uno specifico gene. Queste tecniche, dette di \"gene targeting\", hanno portato i tre biologi alla messa a punto del primo \"topo knockout\", nel quale alcuni specifici geni sono stati resi inoperativi. L'assegnazione del Nobel non ha dunque colto di sorpresa la comunit\u00e0 scientifica, che gi\u00e0 da tempo utilizzava la sua tecnica di \"gene targeting\" per \"costruire\" topi portatori di mutazioni genetiche. Tale approccio si \u00e8 rivelato di fondamentale importanza per lo studio in vivo della funzione dei geni, ed ha avuto un grande successo nella comunit\u00e0 scientifica. Quindi il \"gene targeting\" sta contribuendo in modo significativo allo studio di molte malattie come il cancro, oltre che allo studio dei processi di embriogenesi, ed alle discipline dell'immunologia e della neurobiologia.\nCapecchi ha anche svolto un'analisi sistematica della famiglia genica Hox nei topi. Tale famiglia genica gioca un ruolo chiave nel controllo dello sviluppo embrionale di tutti gli animali multicellulari."}
{"id": "1373458", "revid": "742538", "url": "https://it.wikipedia.org/wiki?curid=1373458", "title": "Worst - La legge del pi\u00f9 forte", "text": " \u00e8 un manga realizzato da Hiroshi Takahashi. Edito in Giappone da Akita Shoten, in Italia \u00e8 stato pubblicato da Panini Comics sotto l'etichetta Planet Manga.\nTrama.\nHana Tsukishima \u00e8 un ragazzo di campagna, dai modi un po' rozzi ma dal cuore d'oro. Arrivato a Tokyo per frequentare le scuole superiori si rende immediatamente conto che l'istituto che dovr\u00e0 frequentare, il terribile Suzuran, assomiglia ad una giungla: pi\u00f9 che i professori bisogna temere gli studenti, in particolare quelli delle classi superiori, tutti organizzati in bande pi\u00f9 o meno agguerrite. Nel pensionato in cui alloggia, casa Umehoshi, fa la conoscenza di altri ragazzi come lui - Renji Muto, Takumi Fujishiro, Toranosuke Tominaga e Takefumi Sakota - con i quali stringe un forte rapporto di amicizia, tanto da sentirsi a casa. Peccato che lo stesso clima conviviale non alberghi al Suzuran, dove Hana deve dimostrare di essere all'altezza della \"guerra dei primini\" che stabilir\u00e0 chi \u00e8 la matricola pi\u00f9 forte dell'istituto.\nPersonaggi principali.\nImpero Manji.\nLa banda di Machida \u00e8 la pi\u00f9 numerosa e pi\u00f9 forte del Giappone, composta da combattenti straordinari. Decidono di affrontare tutte le bande della citt\u00e0 di Toaru, fino a decidere che i cinque pi\u00f9 forti dell'Impero Manji devono affrontare in uno scontro uno contro uno i pi\u00f9 forti di Toaru."}
{"id": "1373459", "revid": "57342", "url": "https://it.wikipedia.org/wiki?curid=1373459", "title": "Eddy Ratti", "text": "Fa parte degli \"Atleti di Cristo\".\nCarriera.\nProfessionista dal 2000, ha corso per la Mapei-QuickStep, la Lampre, la Flanders-Afin.com, il Team Nippo, la Naturino-Sapore di Mare, la Aurum Hotels e la Amica Chips-Knauf. Tra i principali successi spicca la vittoria alla Tre Valli Varesine nel 2002, che gli vale il successo anche nella classifica finale del Trittico Lombardo. \nHa vinto anche il Giro del Casentino nel 2003, due tappe e la classifica finale del Tour de Hokkaido nel 2005, mentre nel 2006 ha vinto la tappa di Bergamo alla Settimana Ciclistica Lombarda. Nel 2008 si \u00e8 aggiudicato una tappa e la classifica generale all'Istrian Spring Trophy, ed il Gran Premio Industria e Artigianato di Larciano; nello stesso al Brixia Tour ha vinto anche una tappa ed ottenuto un secondo posto dietro ad Anz\u00e0 nella penultima tappa con arrivo in salita. Si \u00e8 inoltre aggiudicato la classifica a punti finale della competizione.\nIl 12 febbraio 2010 viene comunicata la sua positivit\u00e0 all'eritropoietina in seguito ad un controllo a sorpresa disposto dall'UCI effettuato il 21 gennaio nell'abitazione del ciclista. In seguito alla notizia la De Rosa-Stac Plastic lo sospende in attesa delle controanalisi e dichiara che, se queste confermeranno di nuovo la sua positivit\u00e0, l'atleta verr\u00e0 immediatamente licenziato. Il 23 giugno 2010 il Tribunale Nazionale Antidoping (TNA) conferma la squalifica di due anni a carico del ciclista per l'illecito commesso. La squalifica decorre dal 12 febbraio 2010 all'11 febbraio 2012."}
{"id": "1373464", "revid": "287204", "url": "https://it.wikipedia.org/wiki?curid=1373464", "title": "Gene targeting", "text": "Si definisce gene targeting (dall'inglese \"bersagliamento di un gene\") una tecnica biotecnologica che si serve della ricombinazione omologa (processo ubiquitario che avviene grazie all'azione di ricombinasi endogene presenti nelle cellule) per modificare un gene. Questa metodica, messa a punto dal biologo italoamericano Mario Capecchi (premio Nobel per la medicina nel 2007, insieme ai colleghi Martin Evans e Oliver Smithies), permette di cancellare il gene, rimuoverne esoni o introdurvi mutazioni puntiformi. \nTali modificazioni possono essere permanenti o condizionali, sia su base temporale (il gene viene espresso in modo differente a seconda della specifica fase di sviluppo dell'organismo) che spaziale (il gene viene espresso in tessuti specifici). La gene targeting richiede la creazione di uno specifico vettore, specifico per ogni gene di interesse. Si tratta in ogni caso di una metodica molto versatile, poich\u00e9 pu\u00f2 essere utilizzata per qualsiasi tipo di gene, indipendentemente dall'espressione del gene stesso.\nIl gene targeting permette di studiare un gene, analizzando \"in vivo\" gli eventi biologici che si sviluppano in caso di assenza o mutazione a carico del gene stesso. L'applicazione di questa tecnica ha avuto e continua ad avere un grande successo in diversi campi della ricerca biomedica.\nLa metodica.\nLe metodiche per la realizzazione di un gene targeting variano a seconda dell'organismo utilizzato. Il gene targeting su \"Mus musculus\" (il comune topo), ad esempio, segue generalmente i seguenti passaggi:"}
{"id": "1373467", "revid": "123677373", "url": "https://it.wikipedia.org/wiki?curid=1373467", "title": "Pan di Zucchero (Rio de Janeiro)", "text": "Il Pan di Zucchero () \u00e8 un colle alto 396\u00a0m\u00a0s.l.m. situato a Rio de Janeiro, in Brasile, su una penisola che si estende da un estremo della baia di Guanabara all'interno dell'oceano Atlantico.\nL'origine del suo nome \u00e8 dibattuta: alcune fonti la fanno risalire alla somiglianza con un dolce tradizionale, laddove altre lo fanno derivare dal termine \"Pau-nh-acuqua\" che, nel linguaggio tupi-guaran\u00ed parlato dagli indigeni tamoios, significa \"alta collina\". \nIl rilievo \u00e8 solo uno dei parecchi monoliti che si elevano dal livello del mare attorno a Rio de Janeiro, tra cui i picchi Babil\u00f4nia e Urca. Dal 1913 \u00e8 raggiungibile grazie a una funivia, Bondinho.\nGeologia.\nIl Pan di Zucchero \u00e8 un monolito costituito da granito e quarziti."}
{"id": "1373469", "revid": "198277", "url": "https://it.wikipedia.org/wiki?curid=1373469", "title": "Societ\u00e0 Sportiva Lazio 1970-1971", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1970-1971.\nStagione.\nNella stagione 1970-1971, la Lazio disputa il campionato di Serie A: con 22 punti, ottiene il penultimo posto in classifica e retrocede in Serie B, insieme al Foggia ed al Catania. Lo scudetto viene vinto dall'Inter, con 46 punti, che conclude il torneo davanti al Milan, con 42 punti, ed al Napoli, con 39 punti.\nLa squadra biancoazzurra, affidata a Juan Carlos Lorenzo, abbandona cos\u00ec, alla fine di un'annata difficile, la massima serie dopo appena due stagioni: ultima al termine del girone di andata, con nove punti, fa meglio nel ritorno, ma i tredici punti conquistati nella seconda parte del torneo non bastano per raggiungere la salvezza. Miglior marcatore della stagione laziale si laurea Giorgio Chinaglia, autore di 21 reti: 9 in campionato, 3 in Coppa Italia, 2 in Coppa delle Fiere e 7 in Coppa delle Alpi. In Coppa Italia, inserita nell'ottavo girone, la Lazio cede il passo alla Roma (2-0) nel primo derby stagionale. Nell'ultima edizione della Coppa delle Fiere, sostituita, dalla successiva stagione, dalla Coppa UEFA, la Lazio viene eliminata nel primo turno dagli inglesi dell'Arsenal. Unica soddisfazione di questa stagione: il 25 giugno 1971, al St. Jakob Stadium di Basilea, la squadra capitolina, battendo in finale (3-1) il , vince la Coppa delle Alpi, un torneo caratterizzato dalla partecipazione di squadre della massima serie sia elvetica che italiana, suddivise in due gironi; Lazio e Basilea li vincono e, cos\u00ec, disputano la finale, che sancisce il successo dei biancoazzurri.\nOrganigramma societario.\nArea direttiva\nArea tecnica"}
{"id": "1373480", "revid": "30610", "url": "https://it.wikipedia.org/wiki?curid=1373480", "title": "Sergio Rizzo", "text": "Biografia.\n\u00c8 nato a Ivrea ed ha origini lucane (suo padre \u00e8 nato a Viggianello in provincia di Potenza ed era l'editore e direttore del quotidiano \u00abPolitica Bancaria\u00bb).\nSi \u00e8 iscritto all'Ordine dei giornalisti il 2 dicembre 1980. L'anno seguente si \u00e8 laureato in Architettura presso l'Universit\u00e0 la Sapienza di Roma nel 1981.\nLa sua carriera giornalistica \u00e8 iniziata nelle redazioni di \"Milano Finanza\", \"Il Mondo\" e \"Il Giornale\". \nDopo essere approdato al \"Corriere della Sera\", Rizzo si \u00e8 dedicato ad inchieste sui malaffari italiani, diventando una delle firme del quotidiano milanese. Dall'ottobre 2016 fino a giugno 2017 \u00e8 responsabile della cronaca di Roma del \"Corriere\".\n\u00c8 coautore con Gian Antonio Stella del libro-inchiesta sul mondo politico italiano \"La casta\" che, con oltre 1.200.000 copie e ben 22 edizioni, \u00e8 stato uno dei volumi di maggior successo del 2007 e ha aperto un vasto dibattito sulla qualit\u00e0 della classe dirigente nazionale e sul suo rapporto con i cittadini-elettori.\nDal 7 agosto del 2015 Sergio Rizzo \u00e8 cittadino onorario di Viggianello.\nIl 14 giugno 2017 \u00e8 stato annunciato il suo passaggio dal \"Corriere della Sera\" a \"La Repubblica\", in qualit\u00e0 di vicedirettore. L'11 novembre 2021 lascia \"La Repubblica\", dichiarando di essere stato costretto ad andare in pensione."}
{"id": "1373483", "revid": "69481", "url": "https://it.wikipedia.org/wiki?curid=1373483", "title": "Mario Renato Capecchi", "text": ""}
{"id": "1373485", "revid": "1573940", "url": "https://it.wikipedia.org/wiki?curid=1373485", "title": "Lancia da fuoco", "text": "La lancia da fuoco (cinese tradizionale \u706b\u69cd; cinese semplificato \u706b\u67aa; pinyin hu\u01d2 qi\u0101ng) \u00e8 una delle prime armi a polvere da sparo della storia.\nDescrizione.\nIl primissimo tipo di lancia da fuoco consisteva di una sorta di picca abbinata ad un tubo contenente polvere da sparo e proiettili. Dopo l'accensione, la carica di lancio espelleva un piccolo proiettile o una freccia avvelenata, contemporaneamente alla fiamma. Aveva una gittata di pochi metri. Poich\u00e9 era unita ad un'arma da punta/taglio, era originariamente utilizzata nel corpo a corpo, e la componente \"arma da fuoco\" era concepita semplicemente come un vantaggio per il portatore nel combattimento a distanza ravvicinata.\nTuttavia, ben presto si comprese che il \"tubo/lanciaproiettili\" aveva una rilevanza autonoma, ed apparvero cos\u00ec lance da fuoco separate dalla picca."}
{"id": "1373488", "revid": "96582", "url": "https://it.wikipedia.org/wiki?curid=1373488", "title": "Societ\u00e0 Sportiva Lazio 1971-1972", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1971-1972.\nStagione.\nNella stagione 1971-1972, la Lazio disputa il campionato di Serie B, nel quale, con 49 punti, ottiene il secondo posto, venendo, cos\u00ec, promossa in Serie A. Il torneo lo vince la Ternana, con 50 punti, mentre il Palermo conclude la stagione al terzo posto,con 48 punti: anche queste due squadre salgono nella massima serie insieme ai laziali. Retrocedono in Serie C il Livorno, con 26 punti, il Sorrento, con 25 punti, ed il Modena, con 22 punti.\nLa Lazio si riprende subito la Serie A grazie ad un attacco super, che, con 48 reti realizzate, risulta il migliore del torneo cadetto. L'attaccante Giorgio Chinaglia, con 21 reti, \u00e8 di gran lunga il miglior realizzatore del campionato: al secondo posto si piazza Mauro Listanti del Cesena, con 14 centri. Il bomber Giorgio Chinaglia realizza cinque reti anche in Coppa Italia, portando il suo bottino stagionale a 26 centri. Anche un altro calciatore biancoceleste raggiunge la doppia cifra: si tratta di Giuseppe Massa, che realizza dodici reti in campionato ed una in Coppa Italia. In campionato, la squadra capitolina occupa costantemente i primi posti della classifica, anche se la certezza della promozione arriva solo all'ultima giornata, con il pareggio a reti bianche di Bari. In Coppa Italia, le Aquile vincono il girone 6 di qualificazione, eliminando anche la Roma, ma nel girone finale B cedono il passo al Napoli che invano contendera' la vittoria finale al Milan, che vince per la seconda volta nella sua storia questo trofeo.\nOrganigramma societario.\nArea direttiva\nArea tecnica"}
{"id": "1373492", "revid": "1728", "url": "https://it.wikipedia.org/wiki?curid=1373492", "title": "Stamenon", "text": ""}
{"id": "1373495", "revid": "190065", "url": "https://it.wikipedia.org/wiki?curid=1373495", "title": "Follow That Dream", "text": ""}
{"id": "1373496", "revid": "110157", "url": "https://it.wikipedia.org/wiki?curid=1373496", "title": "Asientos", "text": "Asientos \u00e8 un comune (40.547 ab.) del Messico, situato nella parte nord-est dello stato di Aguascalientes, il cui capoluogo \u00e8 la localit\u00e0 omonima. Si trova approssimativamente a 61\u00a0km dalla citt\u00e0 di Aguascalientes. Le sue coordinate sono 21\u00ba 14\" N e 102\u00ba 18\" W, ad un'altezza di 2150 m s.l.m.\nSi divide in 67 localit\u00e0, di cui quelle pi\u00f9 importanti sono: \"Real de Asientos\", sede del comune e \"Villa Ju\u00e1rez\". Nella parte nord-ovest si ammira la cordigliera montagnosa Sierra de Asientos. La cima pi\u00f9 alta \u00e8 il monte Altamira: 2600 m s.l.m. Fu fondato da Francisco Ibarra, Cadeau Benito Gaspar de Larra\u00f1aga e Juan Ignacio de Larra\u00f1aga Saucedo. Conta una superficie di 547,74\u00a0km\u00b2, che rappresenta 9.84% del territorio dello stato.\nLocalit\u00e0 principali.\nLa citt\u00e0 di Real de Asientos \u00e8 a capo dell'omonimo comune e le sue principali localit\u00e0 sono: "}
{"id": "1373502", "revid": "1305772", "url": "https://it.wikipedia.org/wiki?curid=1373502", "title": "Tom Tom", "text": "Con Tom Tom si pu\u00f2 riferire a:"}
{"id": "1373503", "revid": "10652", "url": "https://it.wikipedia.org/wiki?curid=1373503", "title": "Agaricus excelsus", "text": ""}
{"id": "1373504", "revid": "10652", "url": "https://it.wikipedia.org/wiki?curid=1373504", "title": "Agaricus spissus", "text": ""}
{"id": "1373509", "revid": "10652", "url": "https://it.wikipedia.org/wiki?curid=1373509", "title": "Amanita ampla", "text": ""}
{"id": "1373510", "revid": "148107", "url": "https://it.wikipedia.org/wiki?curid=1373510", "title": "Episodi di The Practice - Professione avvocati (settima stagione)", "text": ""}
{"id": "1373511", "revid": "599013", "url": "https://it.wikipedia.org/wiki?curid=1373511", "title": "Dennis Aogo", "text": "Caratteristiche tecniche.\nTerzino dotato di un fisico possente e di forza atletica, gioca prevalentemente a sinistra, ma pu\u00f2 essere schierato anche come mediano. Nei primi anni di carriera, infatti, era questo il suo ruolo, e solo nell'estate 2008 \u00e8 stato arretrato sulla linea difensiva per iniziativa dell'allenatore Martin Jol. Fa della concentrazione e dell'impegno le sue principali doti e, pur non essendo dotato di un'eccelsa tecnica individuale, riesce a svolgere discretamente sia la fase difensiva che quella offensiva, sovrapponendosi con grande velocit\u00e0 per fornire cross ai compagni.\nCarriera.\nClub.\nGli esordi.\nArrivato giovanissimo nelle giovanili del Bulacher SC, nelle quali inizia a giocare nel 1993, passa dopo un solo anno a quelle del Karlsruhe. Tra il 2000 ed il 2002 gioca al Waldhof Mannheim; infine passa al Friburgo.\nIl passaggio al Friburgo.\nCon la maglia del Friburgo debutta in Bundesliga il 27 ottobre 2004, sostituendo Sascha Riether al 70\u00ba minuto dell'incontro della decima giornata sul campo dell' perso per 4-0. Il primo gol in campionato porta la data del 19 febbraio 2005: alla ventiduesima giornata, in trasferta contro il Bochum, mette a segno la rete del provvisorio 2-1. I padroni di casa si imporranno per 3-1. Alla fine della stagione collezioner\u00e0 15 presenze ed un gol (appunto quello contro il Bochum) che non saranno sufficienti ad evitare alla sua squadra la retrocessione in Zweite Liga. Nonostante ci\u00f2 il giocatore resta nel club friburghese per altre tre stagioni, tutte nella serie cadetta, disputando altri 79 incontri e segnando 10 gol.\nIl trasferimento all'Amburgo.\nNell'estate del 2008 passa all', club di Bundesliga, firmando un contratto di quattro anni. Debutta con la maglia dell'HSV il 26 ottobre 2008 alla nona giornata contro l', subentrando a Collin Benjamin all'inizio del secondo tempo. Debutta da titolare nella giornata successiva contro lo Stoccarda a causa delle contemporanee assenze di Marcell Jansen e Thimoth\u00e9e Atouba. Dalla data d'esordio, sar\u00e0 presente in tutti gli incontri dell'Amburgo fino a fine stagione; diventer\u00e0 uno dei giocatori di riferimento anche nella stagione successiva \u2013 sotto la guida di Bruno Labbadia prima e di Ricardo Moniz poi \u2013 disputando gran parte degli incontri sia in campionato che nelle coppe europee.\nNazionale.\nHa fatto parte della nazionale Under-21 tedesca, nella quale ha debuttato il 23 marzo 2007 contro l'Austria, e con cui ha vinto Campionato europeo di calcio Under-21 nel 2009 in Svezia. In tre anni ha totalizzato 25 presenze e 4 reti.\nDebutta nella nazionale maggiore, il 13 maggio 2010 nell'amichevole di Aquisgrana contro Malta, azzerando le speranze della Nigeria, nazione nella quale fondano le sue origini, di portarlo ai Mondiali di calcio 2010.\nStatistiche.\nPresenze e reti nei club.\n\"Statistiche aggiornate al 1\u00ba novembre 2019.\""}
{"id": "1373517", "revid": "174925", "url": "https://it.wikipedia.org/wiki?curid=1373517", "title": "Lino (Anfimaro)", "text": ""}
{"id": "1373518", "revid": "1115371", "url": "https://it.wikipedia.org/wiki?curid=1373518", "title": "Federazione di rugby a 15 della Georgia", "text": "La Georgia Rugby Union (georg. \u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10e0\u10d0\u10d2\u10d1\u10d8\u10e1 \u10d9\u10d0\u10d5\u10e8\u10d8\u10e0\u10d8) \u00e8 l'organo che governa il rugby XV in Georgia.\nLa GRU venne fondata nel 1964, ma fino alla fine degli anni '80 fece parte della federazione di rugby dell'Unione Sovietica. Divenne affiliata all'International Rugby Board nel 1992.\nIl presidente della GRU Bidzina Gegidze venne eletto nel 1996."}
{"id": "1373521", "revid": "1904508", "url": "https://it.wikipedia.org/wiki?curid=1373521", "title": "Villa Savoia di R\u00e1ckeve", "text": "La villa di R\u00e1ckeve, sull'isola di Csepel, oggi parte della grande Budapest, venne commissionata da Eugenio di Savoia a Johann Lucas von Hildebrandt. Quest'ultimo era allora uno dei maggiori esponenti del barocco tedesco-austriaco e poteva vantare una formazione strettamente legata all'Italia.\nDescrizione.\nLa villa di R\u00e1ckeve mostra chiaramente i segni di questo legame di von Hildebrandt con la cultura figurativa italiana. L'edificio ha un corpo centrale cupolato, la facciata concava con un portico ad apertura serliana e sovrastato da una balaustra decorata con dieci figure a grandezza naturale di divinit\u00e0 e personaggi classici (\"Flora, Mercurio, Ercole Anteo, Giove, Minerva, Saturno, Enea e Anchise, Nettuno e Diana\"). \nBernini, per la facciata soprattutto, Borromini, ma anche Palladio e il Castello di Vaux-le-Vicomte sono le fonti di questa opera, commissionata da un principe di grande cultura artistica."}
{"id": "1373523", "revid": "87100", "url": "https://it.wikipedia.org/wiki?curid=1373523", "title": "Razionalista", "text": ""}
{"id": "1373525", "revid": "10652", "url": "https://it.wikipedia.org/wiki?curid=1373525", "title": "Amanita excelsa", "text": ""}
{"id": "1373526", "revid": "599013", "url": "https://it.wikipedia.org/wiki?curid=1373526", "title": "Serge Gakp\u00e9", "text": "Caratteristiche tecniche.\nAla destra di spinta, dal buon senso tattico, pu\u00f2 ricoprire anche i ruoli di seconda punta e ala sinistra.\nCarriera.\nClub.\nMonaco, Nantes e prestiti.\nGakp\u00e9 si \u00e8 formato nel centro di Clairefontaine, dove fu notato da un osservatore del . Raggiunge le giovanili dei monegaschi nel 2001 ed entra in prima squadra nel 2005. In quella stagione debutta con il Monaco in Ligue 1 e segna il suo primo gol in campionato il 22 gennaio 2006 contro il Lens (1-1).\nIl 23 gennaio 2012 viene ceduto in prestito allo . Torna dopo pochi mesi al Nantes, in cui militer\u00e0 fino al 2015 segnando 17 gol in 93 presenze.\nGenoa e prestito all'Atalanta.\nIn scadenza di contratto con il Nantes, il 4 febbraio 2015 firma un contratto triennale con il in cui giocher\u00e0 a partire dalla stagione 2015/2016.\nIl 30 agosto 2015 sigla il suo primo gol all'esordio in maglia rossobl\u00f9 nella vittoria interna per 2-0 contro il Verona.\nIl 24 gennaio 2016 viene ceduto in prestito con diritto di riscatto all'Atalanta, con cui esordisce giocando gli ultimi 8 minuti della partita casalinga pareggiata per 0-0 contro l'Empoli il 7 febbraio.\nRitorno al Genoa, prestito al Chievo.\nIn estate torna al Genoa, col quale torna a giocare per il campionato 2016-2017. Il 28 agosto 2016 sigla un gol nella vittoria sul neutro di Pescara per 1-3 contro il Crotone, tornando al gol dopo un'astinenza durata 10 mesi.\nIl 31 gennaio 2017 passa in prestito al esordendo contro il Sassuolo.\nNazionale.\nHa partecipato alla Coppa d'Africa del 2010 (con la Nazionale che per\u00f2 si ritir\u00f2 prima di disputare la prima partita a causa di un attacco con mitra al pullman della squadra), a quella del 2013 e a quella del 2017.\nStatistiche.\nPresenze e reti nei club.\n\"Statistiche aggiornate al 1 luglio 2017.\""}
{"id": "1373530", "revid": "884077", "url": "https://it.wikipedia.org/wiki?curid=1373530", "title": "Federazione di rugby a 15 della Namibia", "text": "La Namibia Rugby Union, conosciuta anche con l'acronimo NRU, \u00e8 l'organismo di governo del rugby a 15 e delle discipline derivate (es. rugby a 7) in Namibia.\nLa federazione venne fondata nel 1990, anno in cui si affili\u00f2 all'International Rugby Board, l'allora federazione internazionale, oggi World Rugby, e al Rugby Afrique, ex Conf\u00e9d\u00e9ration africaine de rugby e organismo di governo del rugby a 15 in Africa.\nAttualmente la NRU figura nel Tier 2, il secondo gruppo delle federazioni pi\u00f9 importanti; al 2019, la federazione registrava 800 giocatori e sette club di categoria senior, tutti con sede a Windhoek, la capitale, o nella cittadina di Rehoboth.\nLa nazionale di rugby a 15 partecipa annualmente all'Africa Cup e conta sei apparizioni alla Coppa del Mondo di rugby.\nLa nazionale di rugby a 7 ha preso parte a due edizioni della Coppa del Mondo di rugby a 7 e ai XVIII Giochi del Commonwealth."}
{"id": "1373532", "revid": "287204", "url": "https://it.wikipedia.org/wiki?curid=1373532", "title": "Ivan F\u00ebdorovi\u010d Mi\u010durin", "text": "\u00c8 ritenuto uno dei pi\u00f9 importanti artefici della transizione dell'architettura russa dal Barocco moscovita allo stile di Bartolomeo Rastrelli. Mi\u010durin studi\u00f2 nell'Accademia Navale (1718\u20131720) prima di completare la propria formazione nei Paesi Bassi (1723\u20131729). Lavor\u00f2 soprattutto a Mosca, contribuendo al primo progetto urbanistico della citt\u00e0 tra il 1734 e il 1739. La sua costruzione moscovita pi\u00f9 famosa \u00e8 probabilmente la Chiesa di San Clemente (la cui attribuzione tuttavia \u00e8 disputata) che domina ancor oggi il quartiere Zamoskvoretskij. Si occup\u00f2 anche di ricostruire la Chiesa della Nativit\u00e0 di Giovanni Battista nella Pineta, devastata da un incendio nel 1737.\nL'Imperatrice Elisabetta lo invi\u00f2 a Kiev per realizzare i disegni di Rastrelli della Chiesa di Sant'Andrea. Il suo ultimo progetto fu la Torre campanaria del Monastero della Trinit\u00e0 di San Sergio, che fu conclusa dal suo discepolo Dmitrij Vasil'evi\u010d Uchtomskij."}
{"id": "1373533", "revid": "111723499", "url": "https://it.wikipedia.org/wiki?curid=1373533", "title": "Campi aperti", "text": "Campi aperti (traduzione letterale del termine inglese \"open field\" o \"common field\") \u00e8 un sistema di ordinamento e di suddivisione del terreno agricolo.\nCaratteristiche.\nNei \"campi aperti\" le terre di ciascun agricoltore non solo non sono separate da siepi, ma le decisioni sopra le coltivazioni di ciascuna zona (parcella) sono prese in comune tra vicini, nel rispetto delle tradizioni. Nei \"campi chiusi\" vi sono differenze fisiche tra gli appezzamenti e ciascun agricoltore \u00e8 libero di coltivare il terreno nel modo che pi\u00f9 gli piace.\nL\u2019agricoltura inglese nel Medioevo era caratterizzata da un sistema detto dell\u2019open field,cio\u00e8 \u201ccampo aperto\u201d. Gli appezzamenti di terra di propriet\u00e0 dei singoli contadini di un villaggio venivano coltivati in comune e il raccolto poi redistribuito in proporzione ai diversi proprietari.\nStoria dell'istituto.\nDall'Illuminismo in poi si ha il passaggio di molte zone d'Europa da un sistema di \"campi aperti\" ad uno di \"campi chiusi\".\nIl fenomeno fu favorito anche dalla convinzione che un'agricoltura moderna, e capace di sfamare una popolazione crescente, sarebbe stata favorita da tale trasformazione e interess\u00f2 dapprima l'Inghilterra, per estendersi poi gradatamente a molti altri paesi, compresa la Sardegna con l'editto delle chiudende.\nIl sistema dei \"campi aperti\" fu il prevalente sistema agricolo in Europa dal Medioevo fino a tempi recenti come il XX secolo. Dal XII secolo in poi fu gradualmente rimpiazzato dai recinti.\nIl sistema dei \"campi aperti\" sembra essersi sviluppato nel periodo medievale.\nLe proposte di \"nuovi campi aperti\".\nL'evoluzione dell'agricoltura cerealicola ha fatto osservare agli studiosi della necessit\u00e0 per gli agricoltori delle aree italiane vocate per le culture cerealicole, soprattutto il mais, di coordinare la coltivazione di campi appartenenti a diversi proprietari per poter fornire quella massa minima di lotti di prodotto omogenei richiesti dal mercato. Non sarebbe perci\u00f2 pi\u00f9 il singolo proprietario a decidere le pratiche culturali, ma il libero aggregarsi di coltivatori delle aree confinanti."}
{"id": "1373538", "revid": "42020", "url": "https://it.wikipedia.org/wiki?curid=1373538", "title": "Ladislao I d'Angi\u00f2", "text": ""}
{"id": "1373539", "revid": "1494169", "url": "https://it.wikipedia.org/wiki?curid=1373539", "title": "Ivan Mi\u010durin", "text": "Il nome Ivan Mi\u010durin pu\u00f2 riferirsi a diversi personaggi storici:"}
{"id": "1373540", "revid": "110157", "url": "https://it.wikipedia.org/wiki?curid=1373540", "title": "Federazione di rugby a 15 della Spagna", "text": "La Federaci\u00f3n Espa\u00f1ola de Rugby (\"Federazione spagnola di rugby\") \u00e8 l'organismo di governo del rugby a 15 in Spagna.\nLa FER nacque nel 1923 e debutt\u00f2 a livello internazionale nel 1929, quando la Nazionale di incontr\u00f2 l', anch'essa al suo esordio, a Barcellona.\nNel 1934 fu tra le Federazioni fondatrici della FIRA.\nNel 1964 e nel 1971 fu premiata con il Trofeo General Moscard\u00f3 per il suo impegno nella diffusione del rugby in Spagna.\nDal 1988 \u00e8 affiliata all'International Rugby Board.\nIl miglior risultato a livello internazionale \u00e8 la partecipazione della alla , unica volta in cui la rappresentativa prese parte a tale competizione.\nLa sede principale della F.E.R. si trova a Madrid.\nDal 31 maggio 2014 il presidente della Federazione \u00e8 Alfonso Feij\u00f3o, gi\u00e0 giocatore e C.T. della Nazionale."}
{"id": "1373541", "revid": "767487", "url": "https://it.wikipedia.org/wiki?curid=1373541", "title": "Controllo del livello di rombo", "text": "Controllo del livello di rombo \u00e8 il primo album dal vivo del gruppo musicale italiano Subsonica, pubblicato il 7 febbraio 2003 dalla Mescal.\nDescrizione.\nContiene i brani suonati durante il tour del 2002, in cui la band ha promosso l'album \"Amorematico\" con circa 80 date. Gli inediti aggiunti alle canzoni live sono tre: \"L'errore\", \"Livido amniotico\" e \"Non chiedermi niente\"."}
{"id": "1373542", "revid": "42020", "url": "https://it.wikipedia.org/wiki?curid=1373542", "title": "Giovanna d'Angi\u00f2", "text": ""}
{"id": "1373546", "revid": "42020", "url": "https://it.wikipedia.org/wiki?curid=1373546", "title": "Giovanna II d'Angi\u00f2", "text": ""}
{"id": "1373549", "revid": "1305772", "url": "https://it.wikipedia.org/wiki?curid=1373549", "title": "Inibizione", "text": "Il termine inibizione ha diversi significati:"}
{"id": "1373551", "revid": "287204", "url": "https://it.wikipedia.org/wiki?curid=1373551", "title": "Federazione di rugby a 15 dell'Uruguay", "text": "La Uni\u00f3n de Rugby del Uruguay \u00e8 l'organismo di governo del rugby XV in Uruguay.\nStoria.\nIl Rugby fu esportato in Uruguay dagli immigrati europei gi\u00e0 nella seconda met\u00e0 del XIX secolo. Per\u00f2 fu solo a met\u00e0 del secolo successivo che cominci\u00f2 a prendere piede come sport nazionale. Infatti nel 1950 venne organizzato il primo campionato per club. L'evento ebbe molto successo e port\u00f2 alla creazione, nel 1951, dell'Unione di Rugby dell'Uruguay. Pi\u00f9 tardi, nel 1989, la federazione venne affiliata all'International Rugby Board. Fu negli anni '90 per\u00f2 che il movimento rugbistico ebbe maggiori sviluppi, ad esempio con la creazione del torneo giovanile \"Valent\u00edn Mart\u00ednez Nin\" che attira le migliori squadre giovanili del continenti. Lo sviluppo del rugby uruguaiano culmin\u00f2 con la qualificazione della propria rappresentativa alle Coppe del Mondo del 1999 e del 2003."}
{"id": "1373555", "revid": "121466443", "url": "https://it.wikipedia.org/wiki?curid=1373555", "title": "Francesco Carletti", "text": "Biografia.\nFu il primo viaggiatore privato a circumnavigare il globo (1594-1602) senza una propria flotta, cambiando imbarcazione a seconda della rotta. Part\u00ec con il padre Antonio, mercante, per le Isole di Capo Verde per comprare schiavi africani da rivendere nelle Indie Occidentali. Da l\u00ec passarono a Panama, in Messico, Colombia, Per\u00f9 e di nuovo in Messico. Da Acapulco salparono verso le Filippine e giunsero nell'Isola di Luzon dove rimasero un anno. Poi si spostarono in Giappone in Cina, dove nel 1598 mor\u00ec Antonio. Rimasto solo, Francesco prosegu\u00ec verso l'India e giunse a Goa, sede del vicer\u00e9 portoghese, dove rimase per quasi due anni. Preso dalla nostalgia della patria e ormai ricco, caric\u00f2 su una nave portoghese tutte le sue mercanzie per salpare verso l'Italia. Nell'Isola di Sant'Elena la nave portoghese sulla quale viaggiava fu attaccata da corsari olandesi. Nonostante i suoi tentativi di recuperare le merci Carletti ritorn\u00f2 a Firenze privo delle ricchezze accumulate. Il granduca Ferdinando I, che lo aveva protetto durante il viaggio, lo accolse a corte. A lui Carletti dedic\u00f2 dodici \"Ragionamenti\" in cui raccolse le sue esperienze di viaggio."}
{"id": "1373556", "revid": "88740", "url": "https://it.wikipedia.org/wiki?curid=1373556", "title": "Communia", "text": ""}
{"id": "1373558", "revid": "767487", "url": "https://it.wikipedia.org/wiki?curid=1373558", "title": "Duello a Berlino", "text": "Duello a Berlino (\"The Life and Death of Colonel Blimp\") \u00e8 un film del 1943 diretto da Michael Powell e Emeric Pressburger. Il titolo originale \u00e8 ispirato al personaggio dei fumetti del \"Colonel Blimp,\" creato dal vignettista satirico David Low.\n\"Duello a Berlino\", che segna l'inizio delle collaborazione ufficiale tra Michael Powell ed Emeric Pressburger come registi, sceneggiatori e produttori, \u00e8 ritenuto uno dei migliori film romantici inglesi.\nTrama.\nIl film racconta la storia dell'amicizia tra Clive Candy, ufficiale dell'esercito britannico, e Theo Kretschmar-Schuldorff, ufficiale dell'esercito tedesco, nella prima met\u00e0 del XX secolo.\nNella versione originale la storia inizia in Inghilterra durante la Seconda guerra mondiale nel 1942 dove i soldati britannici fanno un'esercitazione e il comandante degli attaccanti, il tenente \"Spud\" Wilson, inizia l'attacco troppo presto, alle sei, contrariamente all'accordo secondo cui l'esercizio dovrebbe iniziare a mezzanotte. Spud giustifica questa violazione della regola con il fatto che anche i nemici britannici non avrebbero pi\u00f9 aderito agli accordi per cui era meglio essere preparati in anticipo. Il gruppo attaccante dei giovani soldati va a parlare con gli ufficiali pi\u00f9 anziani che vengono colti impreparati in un bagno turco. Il comandante degli ufficiali pi\u00f9 anziani \u00e8 il maggiore generale Clive Candy, che protesta furiosamente che la guerra dovrebbe iniziare solo a mezzanotte.\nQuando il tenente Spud fa un commento sull'et\u00e0 di Clive, il vecchio generale lo lancia nella piscina e combatte con lui.\nNe consegue un flashback molto lungo. La versione italiana inizia da questo punto.\n1902: il tenente Candy \u00e8 in congedo dalla guerra boera e riceve una lettera da Edith Hunter, che lavora a Berlino, la quale si lamenta che un tedesco di nome Kaunitz stia diffondendo propaganda anti-britannica e vuole che l'ambasciata britannica faccia qualcosa al riguardo. Quando Candy porta questo all'attenzione dei suoi superiori, gli rifiutano il permesso di intervenire, ma decide comunque di agire.\nA Berlino, Candy ed Edith vanno in un bar, dove affrontano Kaunitz. Provocato, Clive insulta inavvertitamente il corpo degli ufficiali dell'esercito imperiale tedesco per cui i tedeschi insistono nel combattere un duello con un loro ufficiale scelto a sorte: Theo Kretschmar-Schuldorff. Clive Theo diventano amici mentre si stanno riprendendo dalle loro ferite nella stessa casa di cura. Edith li visita regolarmente e, sebbene sia implicito che provi qualcosa per Clive, si fidanzer\u00e0 con Theo. Clive \u00e8 felice, ma presto si rende conto con sua costernazione che la ama da solo per cui ritorna a Londra.\n1918: La narrazione riprende dagli ultimi giorni della prima guerra mondiale, che vede Regno Unito e Germania schierati su fronti opposti. In un convento Clive, che \u00e8 diventato generale di brigata, conosce per la prima volta Barbara, una giovane crocerossina, che assomiglia straordinariamente a Edith, e, al termine della guerra, la sposa nonostante la differenza di et\u00e0.\nClive viene inoltre a sapere che Theo \u00e8 stato fatto prigioniero in seguito alla sconfitta della Germania, e decide cos\u00ec di andare a trovarlo nel campo di prigionia nel Derbyshire. Theo inizialmente rifiuta di incontrarsi con il suo vecchio amico, ma in seguito mette da parte i rancori della guerra e dopo tanto tempo pu\u00f2 finalmente riabbracciare Clive. Con il ritorno di Theo a Berlino, per\u00f2, i due amici si lasciano di nuovo.\nBarbara muore nell'agosto 1926 e Clive si ritira nel 1935.\n1939: Gli anni passano e in Germania sale al potere Adolf Hitler. Nel 1939 Theo, non condividendo le idee naziste, va in esilio in Inghilterra, dove viene ospitato dal suo amico Clive. Nel frattempo scoppia la seconda guerra mondiale. Theo intanto fa conoscenza con l'autista personale di Clive, Johnny che, come lei stessa spiega, \u00e8 stata scelta dopo una difficile selezione tra settecento donne; a questo punto, Theo non pu\u00f2 fare a meno di notare la sua somiglianza con Edith.\nContattato dalla BBC per un commento sull'Operazione Dinamo, Clive, ormai anziano generale dell'esercito, spiega che sarebbe meglio perdere la guerra, piuttosto che usare gli stessi metodi impiegati dai nazisti. A seguito dell'intervista, tuttavia, la trasmissione viene cancellata e Clive mandato in pensione. Theo allora spiega all'amico che non \u00e8 pi\u00f9 pensabile combattere una guerra in modo leale e cavalleresco, e che \u00e8 necessario sconfiggere i nazisti a tutti i costi, anche in modo scorretto.\nSenza pi\u00f9 ruoli ufficiali, e su suggerimento di Theo, Clive collabora con la guardia nazionale, la \"seconda linea\" di difesa a fronte di un'ipotetica invasione nazista. Decide quindi di organizzare un'esercitazione, che dovrebbe partire alla mezzanotte precisa di un giorno prefissato. Il fidanzato di Johnny, giovane soldato arruolato anch'egli nella guardia, decide di non seguire queste convenzioni di guerra antiquate, ritenendo necessario combattere nello stesso modo dei nazisti. Per questo, il giorno prima dell'esercitazione, organizza una contro-esercitazione prendendo in ostaggio Clive, mentre questo si trova nei bagni turchi a riposare.\nUna volta libero, Clive racconta che lui stesso da giovane aveva apertamente disubbidito al suo comandante: si era infatti recato in Germania per motivi diplomatici, nonostante gli fosse stato spiegato che tale compito non spettava ai soldati. Dopo il suo ritorno da Berlino, racconta Clive, il suo comandante lo aveva invitato a cena, ma lui aveva rifiutato, e in seguito si era pentito di questo suo gesto. Quindi ordina a Johnny di invitare il suo fidanzato a cena da lui, e di spiegarli che \"farebbe bene ad accettare\".\nProduzione.\nIl film venne realizzato da Powell e Pressburger attraverso la loro casa di produzione, The Archers. Il ruolo di Clive Candy avrebbe dovuto essere interpretato da Laurence Olivier, che per\u00f2 non ottenne l'esenzione dal servizio militare.\nDistribuzione.\nIl film ebbe fin dal principio diversi problemi con la censura per la sua evidente ispirazione antimilitarista (ma non disfattista) ai fumetti di David Low. I tagli censori seguirono le disposizioni date da Winston Churchill in via preliminare e comportarono una riduzione di quasi un'ora nelle copie della pellicola distribuite all'estero.\nLa versione del film in lingua italiana dura 103 minuti. In questa riduzione viene meno la struttura a flash-back della versione originale.\nCritica.\nSi tratta di un film molto amato da registi quali Martin Scorsese e Bertrand Tavernier. David Mamet lo indica come il proprio film preferito."}
{"id": "1373559", "revid": "44939", "url": "https://it.wikipedia.org/wiki?curid=1373559", "title": "Salicilato", "text": ""}
{"id": "1373563", "revid": "37401", "url": "https://it.wikipedia.org/wiki?curid=1373563", "title": "Elia il Tisbita", "text": ""}
{"id": "1373565", "revid": "149485", "url": "https://it.wikipedia.org/wiki?curid=1373565", "title": "Flavia Rigamonti", "text": "Biografia.\nSpecializzata nelle distanze lunghe dello stile libero (800\u00a0m e 1500\u00a0m), ha vinto 3 argenti mondiali nei 1500\u00a0m e 3 bronzi ai mondiali in vasca corta negli 800\u00a0m. Prima nuotatrice europea scesa sotto il limite dei 16 minuti nei 1500\u00a0m stile libero, ha conquistato anche un oro sugli 800\u00a0m sl agli europei di Helsinki 2000, oltre a varie medaglie (di cui 3 d'oro) ai Campionati europei in vasca corta, sempre negli 800\u00a0m sl."}
{"id": "1373572", "revid": "599013", "url": "https://it.wikipedia.org/wiki?curid=1373572", "title": "Hel\u00e8ne Grimaud", "text": ""}
{"id": "1373575", "revid": "1638611", "url": "https://it.wikipedia.org/wiki?curid=1373575", "title": "Tetarteron", "text": "Il tetarteron (\u03c4\u03b5\u03c4\u03b1\u03c1\u03c4\u03b5\u03c1\u03cc\u03bd) o tetartenon nomisma) era una moneta d'oro bizantina.\nStoria.\nQuesta denominazione fu introdotta per la prima volta con la riforma monetaria dell'imperatore Niceforo II Foca (936-969), accanto allo stamenon.\nLa nuova moneta aveva un peso di ca. 4,09 grammi, pari a tre quarti di quello del solido, ed aveva, nelle intenzione dei governanti lo stesso valore del solido dal peso pieno.\nLa moneta venne denominata \"Tetarteron\" (greco \"quarto\") mentre il solido di peso completo prese il nome di Histamenon.\nEntrambe le monete conservano lo stesso standard di finezza, e furono emesse nell'ottica programmata di spingere il mercato ad accettare monete di peso minore allo stesso valore delle monete di pieno peso.\nL'iniziativa non ebbe risultati positivi.\nFu coniata fino al 1092, da Alessio I Comneno (1048 \u2013 1118)\nTetarteron di bronzo.\nCon la riforma monetaria di Alessio lo stesso nome, \"tetarteron\", cio\u00e8 un quarto, fu preso da una moneta di bronzo.\nQuesta moneta era piccola ma inizialmente aveva uno spessore rilevante.\nFu coniata fino al regno di Michele VIII Paleologo."}
{"id": "1373582", "revid": "767487", "url": "https://it.wikipedia.org/wiki?curid=1373582", "title": "Suite per orchestra jazz n. 1", "text": "La Suite per Orchestra Jazz n. 1 (segnata talvolta come Op. 38b) \u00e8 una composizione di Dmitrij \u0160ostakovi\u010d, composta ed eseguita per la prima volta nel 1934.\nStoria e caratteristiche.\nComposta nel 1934, \u00e8 stata eseguita, per la prima volta in pubblico, il 24 marzo dello stesso anno, la composizione dura intorno agli otto minuti ed \u00e8 divisa in tre movimenti, ognuno dei quali \u00e8 indicato con il nome di una danza:\nLa pi\u00f9 importante registrazione di questo brano \u00e8 contenuta nell'album \"The Jazz Album\", pubblicato dalla Decca, con Riccardo Chailly alla direzione dell'Orchestra reale del Concertgebouw."}
{"id": "1373589", "revid": "287204", "url": "https://it.wikipedia.org/wiki?curid=1373589", "title": "Distretto di Thiruvananthapuram", "text": "Il distretto di Thiruvananthapuram \u00e8 il pi\u00f9 meridionale dello stato indiano del Kerala; il suo capoluogo \u00e8 Thiruvananthapuram, la quale \u00e8 anche la capitale dello stato.\nIl distretto occupa un'area di 2192\u00a0km\u00b2 e, con oltre 3 milioni di abitanti (2001), \u00e8 il secondo distretto del Kerala, per popolazione. \u00c8 diviso in quattro \"talukas\" (unit\u00e0 governativa indiana): Thiruvananthapuram, Chirayinkil, Nedumangad, e Neyyattinkara.\nGeografia fisica.\nAspetti fisici.\nIl distretto \u00e8 situato tra le latitudini 8\u00b017' e 8\u00b054'N e longitudini 76\u00b041' e 77\u00b017'E. L'estremit\u00e0 pi\u00f9 meridionale si trova ad appena 54\u00a0km dall'estrema punta sud del subcontinente indiano, Capo Comorin (Kanyakumari). Il territorio comprende 78\u00a0km di costa, prevalentemente bassa a sabbiosa, di fronte al Mare Arabico.\nIl distretto pu\u00f2 essere suddiviso in tre regioni geografiche: quella degli altopiani, la zona centrale e la pianura costiera. Le regioni ad ovest sono occupate dagli altopiani e dalle cime dei monti Ghati Occidentali, chiamati \"Cardamom Hills\" in quasi tutto il Kerala; l'area presenta le caratteristiche climatiche ideali per la coltivazione del t\u00e8, particolarmente diffusa, e cardamomo (come sembra suggerire anche lo stesso nome proprio delle montagne). Spontanei si ritrovano inoltre legni pregiati come il teck e il palissandro. L'altitudine media dei Ghati in questo punto \u00e8 di 814 metri, mentre la punta pi\u00f9 alta raggiunge i 1869 metri s.l.m.\nLa regione centrale \u00e8 invece caratterizzata dalla presenza di colline, che dai Ghati degradano fino alla pianura costiera; l'area \u00e8 intensamente sfruttata per l'attivit\u00e0 agricola, in particolare per la coltivazione del riso, spezie ed anacardi.\nIl tratto costiero appare attraversato da un fitto dedalo di fiumi e torrenti, e diverse conche naturali hanno dato origine a numerosi laghi e lagune interne. La vegetazione \u00e8 costituita quasi per intero da palme da cocco.\nClima.\nLa presenza di fitte foreste fa s\u00ec che l'umidit\u00e0 ristagni, favorendo le precipitazioni. Le temperature nelle aree montane possono anche essere rigide, mentre nel tratto costiero le massime raramente non raggiungono i 27\u00a0\u00b0C. Durante il monsone di sud-ovest, nei mesi di giugno-settembre, si registrano temperature pi\u00f9 fresche e il tasso di umidit\u00e0 si stabilizza attorno al 95%; il monsone di nord-est, nel mese di ottobre, apporta una seconda ondata di precipitazioni. Dal mese di febbraio, le temperature risalgono notevolmente, raggiungendo punte massime di oltre 35\u00a0\u00b0C; un'area di alta pressione si instaura su tutta l'India e le piogge sono scarse, anche se, saltuariamente, l'umidit\u00e0 trattenuta dalle foreste si concentra in nubi temporalesche.\nFlora e fauna.\nIl distretto ospita, tra le variet\u00e0 botaniche, diversi endemismi, i quali vanno da alcune specie di orchidee fino a piante officinali e spezie. Il \"taluk\" di Nedumangad \u00e8 uno dei centri di produzione di pepe a livello nazionale. Lungo la fascia costiera, la specie predominante \u00e8 quella della palma da cocco, a cui si alternano le risaie.\nLe specie selvatiche pi\u00f9 importanti sono l'elefante indiano, il gaur, diverse specie di scimmie e rettili. La riserva naturale pi\u00f9 importante \u00e8 quella di Neyyar, sui Ghati Occidentali, e comprende un'area protetta soggetta ogni anno ad ampliamento: attualmente risulta estesa su quasi 777\u00a0km\u00b2. La grande area boschiva ai piedi della catena di Kulathupuzha \u00e8 l'habitat di specie rare di serpenti e lucertole. Tra i mammiferi carnivori, spiccano senza dubbio la tigre, lo sciacallo dorato, il gatto della giungla e il leopardo; tra gli erbivori, oltre all'elefante, si trovano alcune popolazioni di cervi pomellati e sambar. Le aree lagunari sono frequentate dai coccodrilli, mentre nel sottobosco prosperano serpenti e testuggini. Si stima che nel distretto siano presenti circa 75-80 specie di serpenti, alcuni di questi molto velenosi.\nForeste.\nIl distretto di Thiruvananthapuram possiede 495,145\u00a0km\u00b2 di foreste: queste aree boscate possono essere classificate in tre categorie: foreste tropicali umide sempreverdi, foreste tropicali parzialmente sempreverdi e foreste tropicali umide decidue. Le specie \"Veeti\" (Dalbergia latifolia), \"Thembavu\" (Terminalia crenulata), \"Aini\" (Artocarpus hirsutus), \"Plavu\" (Artocarpus heterophyllus), \"Akil\" (Dysoxylum malabaricum), \"Venga\" (Pterocarpus marsupium), \"Venthekku\" (Lagerstroemia lanceolata), \"Manjakadamb\" (Adina cordifolia) e \"Irul\" (Xylia xylocarpa) sono le principali fonti di legname. Programmi di silvicoltura sono perfezionati dalla Banca Mondiale e sostenuti dal \"Kerala Social Forestry Project\", dal \"National Rural Employment Programme\" (NREP) e dal \"Rural Fuel Wood Schemes\".\nIdrografia.\nTre sono i fiumi principali. Il Neyyar, della lunghezza di 65\u00a0km, \u00e8 il pi\u00f9 meridionale dello stato del Kerala, e ha origine sotto la cima dell'Agasthyamala, la seconda vetta pi\u00f9 alta dei Ghati Occidentali; il Karamana (64\u00a0km) ha le sue sorgenti presso il Vayuvanthol e a poca distanza dalla sua foce lambisce la citt\u00e0 di Thiruvananthapuram; infine, il Vamanapuram discende da Chemunji Mottai. I laghi principali sono quello di Veli, nei pressi della capitale, il Kadinamkulam Anchuthengu(Anjengo), il Kaappil, l'Akathumuri ed i laghi di Edava-Nadayara. A questi si aggiunge il lago Vellayani, a breve distanza da Thiruvananthapuram, che in futuro potrebbe diventare la principale fonte di approvvigionamento idrico della citt\u00e0.\nSociet\u00e0.\nEvoluzione demografica.\nSecondo i dati del censimento del 2001, la popolazione del distretto ammonta a 3.234.356 unit\u00e0. I dettagli sono riassunti nella seguente tabella:\nIl Malayalam \u00e8 la lingua pi\u00f9 diffusa; Verso il confine col Tamil Nadu \u00e8 diffusa pure la Lingua tamil. A Thiruvananthapuram, oltre a questi due idiomi, si parla pure in piccola percentuale il Gujarati e l'Hindi. In tutto il distretto, la gran parte della popolazione \u00e8 in grado di capire e di parlare l'inglese, almeno ad un livello base.\nReligione.\nLa religione Hindu \u00e8 di gran lunga la pi\u00f9 diffusa, seguita dal Cristianesimo e dall'Islamismo. La popolazione Hindu \u00e8 organizzata secondo l'antico sistema delle caste, cos\u00ec come in tutto il resto del Paese; le comunit\u00e0 Cristiane appartengono principalmente alla religione Cattolica e a quella Ortodossa; i Musulmani sono in massima parte Sunniti. Tutti i gruppi religiosi sono legati fra di loro sia da vincoli economici che sociali, e non vi \u00e8 alcun tipo di tensione tra le diverse comunit\u00e0, le quali, oltre che celebrare le proprie festivit\u00e0 religiose, partecipano alle celebrazioni di tutte le altre religioni presenti.\nCondizioni socio-economiche.\nPi\u00f9 del 50% della popolazione dipende dall'agricoltura di sussistenza. La manovalanza agricola costituisce il 42% dell'intera classe operaia. All'interno della capitale, i settori pi\u00f9 sviluppati appaiono quelli legati all'impiego statale e amministrativo, e al settore informatico e dell'alta tecnologia. Negli ultimi 10 anni tuttavia, il tasso di disoccupazione \u00e8 notevolmante salito, causando tra le altre cose un aumento del tasso di suicid\u00ee.\nAmministrazione.\nLa sede centrale dell'amministrazione del distretto \u00e8 a Vanchiyood, nella citt\u00e0 di Thiruvananthapuram, a breve distanza dal Segretariato di Stato e dalla Stazione Centrale. A capo del distretto vi \u00e8 il \"District Collector\" (Capo Distretto), il quale \u00e8 assistito da cinque \"Deputy Collectors\", che si occupano delle questioni generali, l'acquisto dei terreni, riforme ed elezioni.\nIl District Collector ha pure la carica di Magistrato di Distretto ed \u00e8 assistito da un vice-magistrato e dal \"Revenue Divisional Officer\". Le quattro talukas di \"Neyyattinkara\", \"Thiruvananthapuram\", \"Nedumangad\" e \"Chirayinkeezh\" sono a loro volta controllate da un \"Tahsildar\" (una sorta di presidente). Il numero totale dei villaggi e cittadine all'interno del distretto \u00e8 pari a 120. Nel distretto ci sono due collegi elettorali parlamentari: \"Chirayinkeezh\", con collegio elettorale numero 19, e \"Thiruvananthapuram\", con collegio elettorale numero 20.\nSettore primario.\nAgricoltura.\nL'agricoltura \u00e8 stata l'attivit\u00e0 principale degli abitanti dell'area fin da epoche remote. Oltre il 42% della popolazione totale dipende dall'attivit\u00e0 agricola. Le fertili aree pianeggianti alle pendici delle colline sono le pi\u00f9 adatte e sfruttate; la palma da cocco \u00e8 coltivata su un'area di 843,08\u00a0km\u00b2,e la produzione annuale di noci di cocco supera i 500 milioni di unit\u00e0. L'albero della gomma \u00e8 coltivato invece su circa 270\u00a0km\u00b2 e la sua produzione si aggira sulle 30,7 t.\nAllevamento.\nL'allevamento del pollame \u00e8 molto diffuso, in relazione al suo consumo; in seguito a ci\u00f2 sono sorte nel distretto numerose cliniche veterinarie (attualmente ce ne sono 23), 76 farmacie veterinarie e ben 144 centri. Il latte \u00e8 distribuito ai consumatori dal caseificio con sede ad Ambalathara, 3\u00a0km a sud di Thiruvananthapuram. Quasi 147.000 litri di latte sono distribuiti ogni giorno dalle societ\u00e0 operanti nel settore.\nPesca.\nGrazie alla presenza di 78\u00a0km di coste, nella quasi totalit\u00e0 basse e sabbiose, le attivit\u00e0 legate alla pesca sono in forte sviluppo; Le localit\u00e0 marittime di \"Varkala\", \"Anchuthengu\", \"Marianad\", \"Poonthura\", \"Vizhinjam\" e \"Poovar\" hanno un'economia basata principalmente su quest'attivit\u00e0. I pescatori attivi sono circa 200.000, che all'anno apportano sui mercati ittici 32.000 t di pesce. Le specie pi\u00f9 diffuse sono acciughe, sardine, pesce gatto, pesce persico, sgombri e tonni. Le attivit\u00e0 di sviluppo e perfezionamento del settore sono svolte dal \"Department of Fisheries, Matsyafed, Fish Farmers Development Agency\" (FFDA) e dal \"Brackish Water Fish Farmers Development Agency\" (BWFFDA).\nEconomia.\nIndustria.\nNel 2002 vi erano 901 societ\u00e0 industriali registrate; tra queste vi erano mulini per la produzione di olio di semi e di cocco, impianti tessili, segherie, industrie della gomma, chimiche, e officine. \"Il S.M.S.M. Institute\" da Thiruvananthapuram si preoccupa di introdurre sul mercato i prodotti artigianali tipici. Al 31 marzo 2003 vi erano 28.918 piccole e medie imprese che fornivano 115.597 posti di lavoro. In forte sviluppo il settore della produzione di software, grazie alla presenza in citt\u00e0 del \"Technopark\", e quello cinematografico. Il distretto produce ed esporta l'80% dell'intera produzione di software dello stato del Kerala.\nSettore terziario.\nServizi e istruzione.\nIl \"Technopark\" fu fondato, nel 1995, per lo sviluppo delle tecnologie elettroniche e informatiche; \u00e8 stato il primo centro operativo nel settore di tutta l'India. L'istruzione \u00e8 garantita attraverso un gran numero di \"Primary\", \"Secondary\" e \"High Schools\" sparse in tutto il territorio; Thiruvananthapuram \u00e8 sede di molte universit\u00e0, tra le quali la \"Kerala University\" e l\"'Ayurveda College\".\nTurismo.\nUn forte contributo all'economia del distretto deriva dalle attivit\u00e0 turistiche, particolarmente sviluppate lungo la costa, favorita soprattutto dalla presenza dell'Aeroporto Internazionale di Thiruvananthapuram. In sviluppo soprattutto il turismo medico, per la presenza nella capitale di oltre 50 istituti di studio delle pratiche ayurvediche e dell'Ayurveda College, e favorito dalla grande diffusione presso i Paesi occidentali di queste antiche arti mediche. L'interno offre invece sia la possibilit\u00e0 di esplorare centri rurali, dove \u00e8 possibile avere uno \"spaccato\" della vita degli indiani \"Keraliti\", che quella di osservare all'interno delle aree protette una grande variet\u00e0 di fauna selvatica."}
{"id": "1373593", "revid": "884077", "url": "https://it.wikipedia.org/wiki?curid=1373593", "title": "Federazione di rugby a 15 dello Zimbabwe", "text": "La Zimbabwe Rugby Union, conosciuta anche con l'acronimo ZRU, venne fondata nel 1895 come Rhodesia Rugby Football Union ed \u00e8 l'organo di governo del rugby a 15 e delle discipline derivate (es. rugby a 7) in Zimbabwe.\nQuando le truppe coloniche britanniche arrivarono in Rhodesia dalla Provincia del Capo nel 1890, portarono con loro i primi giocatori di rugby della nascente nazione. I primi club furono creati a Bulawayo nel 1894 e la Rhodesia Rugby Football Union venne fondata un anno dopo, nel 1895.\nNel 1898, in vista del tour in Sudafrica, la prima squadra nazionale rhodesiana venne selezionata tra i cinque club delle citt\u00e0 di Bulawayo e Salisbury; sebbene i pionieri avessero giocato a Fort Victoria nel 1890, nella provincia delle Midland la prima partita registrata fu giocata nel 1899 tra i club di Selukwe e Gwelo; il primo incontro provinciale fu tra Matabeleland e Mashonaland a Salisbury, il 17 settembre 1901; la provincia del Manicaland, che nei primi decenni soffr\u00ec d'isolamento, si afferm\u00f2 negli anni venti.\nNegli anni sessanti a settanta, molti giocatori zimbabwesi vennero selezionati per rappresentare il . Il rugby in Rhodesia raggiunse l'apice nel biennio 1973-1974, quando la federazione pot\u00e9 contare 49 club e 102 formazioni totali.\nNel 1980, con l'evoluzione politica, la Rhodesia Rugby Football Union venne riformata nella Zimbabwe Rugby Union, mettendo fine ai rapporti col Sudafrica e la Currie Cup.\nAffiliata all'International Rugby Board (ora World Rugby) dal marzo 1987, figura in Tier 3 Development 1, il terzo gruppo di federazioni pi\u00f9 importanti al mondo.\nLa nazionale zimbabwese di rugby a 15 vanta due partecipazioni alla Coppa del Mondo nelle prime due edizioni della massima competizione internazionale, con il debutto del primo giocatore africano, Richard Tsimba, in nazionale; mentre, i \"Cheetahs\" contano cinque presenze nella Coppa del Mondo di rugby a 7.\nLa disciplina al femminile ricevette il riconoscimento ufficiale nel Paese nel 2000, con la fondazione di un campionato disputato da 8 squadre, cinque delle quali nell'area della capitale Harare; la nazionale femminile di rugby a 15 nacque nel 2007.\nOltre al campionato nazionale, di modesta rilevanza, nel 2019 nacque la Zimbabwe Rugby Academy che per la prima volta rappresent\u00f2 la nazione in una competizione estera, la Rugby Challenge, se pur con sede a Citt\u00e0 del Capo."}
{"id": "1373598", "revid": "253269", "url": "https://it.wikipedia.org/wiki?curid=1373598", "title": "Adam Garcia", "text": "Biografia.\nGarcia \u00e8 nato a Wahroonga, nel Nuovo Galles del Sud, da padre colombiano e da madre australiana.\nCarriera.\nLascia l'universit\u00e0 per assumere il ruolo di Slide nella produzione Hot Shoe Shuffle, che ha girato in Australia due anni prima di trasferirsi a Londra. Garcia rimase a Londra per partecipare ai musical nel West End.\nLa carriera come attore di Adam Garcia inizia nel 1997, quando recita nella parte di Jones nel film \"Wilde\", un film che parla della vita dello scrittore Oscar Wilde.\nAdam interpreta Tony Manero nella versione teatrale de \"La febbre del sabato sera\" dal 1998 al 1999. Qui raggiunge il n\u00ba15 della UK Single Chart con la sua cover di \"Night Fever\", canzone dei Bee Gees. Nello stesso anno ha ricevuto la \"nomination\" ai Laurence Olivier Awards come miglior attore in un musical.\nNel 2000 partecipa al film \"Le ragazze del Coyote Ugly\", ruolo importante per la sua carriera. Sempre nel 2000 interpreta Sean in Bootmen e prende parte alla cerimonia di apertura delle Olimpiadi di Sydney nel corpo di ballo.\nNel 2004 affianca Lindsay Lohan e Megan Fox nel film \"Quanto \u00e8 difficile essere teenager!\" nella parte di Stu Wolff, una rockstar ubriaca, che fa parte dei Sidarther, band che dalle parole di Lola erano \"maggiori poeti di Shakespeare.\"\nNel 2006-07 interpreta il ruolo di Fiyero nella produzione londinese di Wicked accanto Idina Menzel (poi sostituita) e Helen Dallimore.\nVerso la fine del 2008 recita in due serie di ITV, Britannia High in cui interpreta un insegnante di danza, e Mr.Eleven, con Michelle Ryan e Sean Maguire.\nNel 2010 appare come giudice del reality show \"Got to Dance\" con Ashley Banjo e Kimberly Wyatt."}
{"id": "1373603", "revid": "1344687", "url": "https://it.wikipedia.org/wiki?curid=1373603", "title": "Systema Naturae", "text": "Systema Naturae \u00e8 una delle maggiori opere di Carlo Linneo (Carl von Linn\u00e9). Fu pubblicata per la prima volta nel 1735.\nLa decima edizione del libro \u00e8 considerata il punto di partenza della nomenclatura zoologica.\nOpera.\nCarl von Linn\u00e9 pubblic\u00f2 la prima edizione del \"Systema Naturae\" all'inizio della sua permanenza triennale nei Paesi Bassi (1735-1738).\nCome consueto per la letteratura scientifica del tempo, il libro fu pubblicato in latino.\nL'opera descrive a grandi linee le idee dell'autore circa la classificazione gerarchica del mondo naturale, dividendolo nel \"regno animale\" (\"Regnum animale\"), nel \"regno vegetale\" (\"Regnum vegetabile\") e nel \"regno minerale\" (\"Regnum lapideum\").\nTra il 1735 e il 1770 l'opera fu pubblicata in tredici edizioni.\nTitolo.\nIl titolo dell'opera rimase invariato nelle sue tredici edizioni, con qualche variazione nel sottotitolo fino alla decima edizione.\nIl titolo integrale (con sottotitolo) della decima edizione, considerata quella di riferimento, \u00e8 Systema Naturae per Regna Tria Naturae, secundum classes, ordines, genera, species, cum characteribus, differentiis, synonymis, locis, ovvero, in italiano: \"Sistema della Natura attraverso i Tre Regni della Natura, secondo le classi, gli ordini, i generi e le specie, con caratteristiche, differenze, sinonimi, luoghi\".\nContenuto.\nNel libro, la classificazione del regno vegetale non fu una classificazione spontanea, ma di convenienza: essa segu\u00ec il nuovo sistema sessuale di Linneo dove le specie con lo stesso numero di stami erano considerate nello stesso gruppo.\nLinneo credeva di star classificando la creazione di Dio e non stava cercando di esporre relazioni evolutive.\nI nomi poco pratici usati fino ad allora, come per esempio \"Physalis annua ramosissima, ramis angulosis glabris, foliis dentato-serratis\", furono sostituiti con brevi e adesso familiari \"binomi\", formati dal nome generico seguito da un epiteto specifico - nell'esempio dato, \"Physalis angulata\". Questi binomi servirono come modello di riferimento per la nomenclatura delle specie. I taxa superiori vennero costruiti e organizzati in modo semplice e ordinato. Sebbene il sistema, noto al giorno d'oggi come nomenclatura binomiale, fosse stato sviluppato da Gaspard Bauhin e Johann Bauhin quasi 200 anni prima, Linnaeus fu il primo ad usarlo coerentemente in tutta l'opera, anche nei generi monospecifici, e si pu\u00f2 dire che lo ha reso popolare in tutta la comunit\u00e0 scientifica. La classificazione degli animali fu pi\u00f9 spontanea. Ad esempio, gli esseri umani furono, fin da principio, posti insieme con altri primati (come Anthropomorpha).\nNel 1758, al momento della sua decima edizione, l'opera classificava 4.400 specie di animali e 7.700 specie di piante. Inoltre, come l'opera progrediva, lui faceva dei cambiamenti: nella prima edizione le balene vennero erroneamente classificate come pesci; nella decima edizione, pubblicata nel 1758, le balene furono spostate nel gruppo dei mammiferi.\nIn questa stessa edizione, introdusse l'utilizzo di due nomi parziali (vedi nomenclatura binomiale) per le specie animali, qualcosa ha fatto per le specie vegetali (vedi nomenclatura botanica) nella pubblicazione di \"Species Plantarum\" del 1753.\nEdizioni.\nVisto il successo dell'opera, Carl von Linn\u00e9 continu\u00f2 a pubblicare nuove edizioni aggiornate e ampliate.\nDalle 11 pagine della prima edizione, pubblicata nei Paesi Bassi nel 1735, il libro crebbe fino a raggiungere le 3000 pagine della tredicesima e ultima edizione, pubblicata in Svezia nel 1770."}
{"id": "1373611", "revid": "1522738", "url": "https://it.wikipedia.org/wiki?curid=1373611", "title": "Mewtwo! Ware wa koko ni ari", "text": ", conosciuto anche con il suo titolo inglese Mewtwo Returns, \u00e8 un episodio speciale dell'anime \"Pok\u00e9mon\" della durata di un'ora. Sequel del lungometraggio \"Pok\u00e9mon il film - Mewtwo colpisce ancora\", \u00e8 stato trasmesso in Giappone il 30 dicembre 2000 ed in seguito distribuito per l'home video il 21 marzo 2001. La versione in lingua inglese \u00e8 un direct-to-video: il titolo \u00e8 stato pubblicato in Australia il 17 agosto 2001, mentre nell'America settentrionale \u00e8 stato distribuito il 4 dicembre dello stesso anno. L'episodio \u00e8 stato trasmesso da alcune emittenti europee, sebbene sia inedito in lingua italiana.\nNell'edizione DVD della versione inglese \u00e8 compreso il cortometraggio \"The Uncut Story of Mewtwo's Origin\". Della durata di dieci minuti, il corto comprende \"Le origini di Mewtwo\" (gi\u00e0 apparso col primo film) e una porzione inizialmente censurata.\nTrama.\nAsh, Misty e Brock, viaggiando per Johto, incontrano il Pok\u00e9mon leggendario Mewtwo, gi\u00e0 conosciuto qualche tempo prima. Egli per\u00f2 aveva cancellato loro la memoria e per questo motivo i ragazzi non lo ricordano. Giovanni, il capo del Team Rocket, invece, non ha mai perso di vista l'obiettivo di catturarlo."}
{"id": "1373612", "revid": "306856", "url": "https://it.wikipedia.org/wiki?curid=1373612", "title": "Sebastian Haffner", "text": "Biografia.\nPretzel nel 1938 emigr\u00f2 a Londra dalla Germania nazista con la fidanzata ebrea per lavorare come scrittore e giornalista. Adott\u00f2 lo pseudonimo di Sebastian Haffner per evitare alla famiglia, rimasta in Germania, eventuali ritorsioni a causa dei propri scritti. Prese il nome dal titolo di una sinfonia di Mozart ed in seguito us\u00f2 la sigla della stessa composizione nel catalogo K\u00f6chel (KV 385) come targa della propria automobile.\nSotto la protezione del proprio mentore David Astor, Haffner scrisse per il giornale domenicale londinese \"The Observer\" di cui in seguito divenne caporedattore. A causa, per\u00f2 delle divergenze con Astor (che era diventato l'editore) e con la propriet\u00e0 del giornale, sulla separazione della Germania, divenne nel 1954 inviato da Berlino, posizione che occup\u00f2 fino alla costruzione del muro.\nHaffner scrisse poi per il giornale \"Die Welt\" fino al 1962 ed in seguito fino al 1975 per la rivista \"Stern\". Fu di frequente ospite nella trasmissione televisiva \"Internationaler Fr\u00fchschoppen\" e condusse anche un proprio programma sul canale tedesco Sender Freies Berlin.\nHaffner \u00e8 considerato uno dei pi\u00f9 prolifici divulgatori di storia della Germania nel XIX e XX secolo. Scrisse la maggior parte delle sue opere in lingua tedesca. Il suo manoscritto \"Defying Hitler\", scoperto postumo da suo figlio, \u00e8 una memoria significativa dell'ascesa al potere del nazismo cos\u00ec come fu vissuta da Haffner durante gli anni che precedettero il suo esilio."}
{"id": "1373613", "revid": "1305772", "url": "https://it.wikipedia.org/wiki?curid=1373613", "title": "Corbara", "text": ""}
{"id": "1373616", "revid": "44939", "url": "https://it.wikipedia.org/wiki?curid=1373616", "title": "Topi knock-out", "text": ""}
{"id": "1373620", "revid": "287204", "url": "https://it.wikipedia.org/wiki?curid=1373620", "title": "Cosimo Gheri", "text": "Esistono pi\u00f9 persone di nome Cosimo Gheri:"}
{"id": "1373627", "revid": "76485", "url": "https://it.wikipedia.org/wiki?curid=1373627", "title": "Sesto Cajo Baccelli", "text": ""}
{"id": "1373630", "revid": "44939", "url": "https://it.wikipedia.org/wiki?curid=1373630", "title": "Topo knock-out", "text": ""}
{"id": "1373631", "revid": "44939", "url": "https://it.wikipedia.org/wiki?curid=1373631", "title": "Topi knockout", "text": ""}
{"id": "1373637", "revid": "21583", "url": "https://it.wikipedia.org/wiki?curid=1373637", "title": "Doug Dimmadome", "text": ""}
{"id": "1373642", "revid": "4175", "url": "https://it.wikipedia.org/wiki?curid=1373642", "title": "Nazionale di rugby a 7 maschile dell'Italia", "text": "La nazionale di rugby a 7 maschile dell'Italia \u00e8 la selezione che rappresenta l'Italia a livello internazionale nel rugby a 7.\nSotto la giurisdizione della Federazione Italiana Rugby, \u00e8 uno dei \"core team\" delle World Rugby Sevens Challenger Series e partecipa annualmente alle Sevens Grand Prix Series organizzate da Rugby Europe.\nHa partecipato occasionalmente ad alcuni tornei delle World Rugby Sevens Series, 9 in totale, l'ultima presenza nella stagione 2009-10.\nNel circuito europeo delle Sevens Grand Prix Series, torneo allora chiamato FIRA-AER Sevens, il miglior risultato \u00e8 stato il 2\u00ba posto raggiunto nel 2004 dopo la sconfitta 21 a 14 nella finale contro il . Da non dimenticare i terzi posti raggiunti negli anni successivi: 2005, 2006 e 2009.\nLa nazionale italiana ha collezionato tre presenze nella Coppa del Mondo di rugby a 7: 1993, 2005 e 2009; durante l'edizione 2005, disputata ad Hong Kong, si \u00e8 aggiudicata il Bowl sconfiggendo in finale il per 7-5 grazie a una meta di Benjamin de Jager.\nNel 2014 alle Hong Kong Sevens, nelle World Series Qualifiers, si \u00e8 vista sfumare la possibilit\u00e0 di accedere alle World Series perdendo la finale promozione contro il per 26-5."}
{"id": "1373647", "revid": "1573940", "url": "https://it.wikipedia.org/wiki?curid=1373647", "title": "Humanity (The Mad Capsule Markets)", "text": "Humanity \u00e8 l'album di debutto dei The Mad Capsule Markets. Questo \u00e8 l'unico album in cui Minoru Kojima, il primo chitarrista della band, ha registrato tutte le parti di chitarra."}
{"id": "1373648", "revid": "767487", "url": "https://it.wikipedia.org/wiki?curid=1373648", "title": "Bracket", "text": "I Bracket sono una band pop punk di Forestville (California) formata nel 1992. Il loro stile melodico, caratterizzato da canzoni di facile presa (diverse delle quali riguardano Warren Rake, un amico di Zack Charlos) li ha fatti diventare un gruppo ampiamente conosciuto nella scena pop-punk indipendente.\nStoria.\nDurante gli anni di liceo nella El Molino High School, Larry, autodefinitosi il pi\u00f9 grande fan degli AC/DC, conobbe dell'esistenza di un nuovo ragazzo nella scuola, di nome Marty, il quale anch'esso riteneva di essere il pi\u00f9 grande fan di tutti i tempi degli AC/DC. Dopo alcune ricerche, cap\u00ec che essi avevano molto in comune e iniziarono ad impratichirsi con la chitarra. Anche Zack incontr\u00f2 Marty durante il liceo, e sent\u00ec che anche altri ragazzi stavano cercano di formare una band, ma cercavano un cantante. Zack era decisamente stonato, e quindi si mise al basso.\nAllo stesso tempo, serviva un batterista, e venne inserito nel gruppo Marty, che conosceva Ray sin dall'asilo. Sotto il nome di Under the name of High Output, i quattro iniziarono a suonare cover di Tom Petty, Creedence Clearwater Revival, the Rolling Stones e diversi altri. Si esibivano ai matrimoni, ai Bar mitzvah e in ogni altro posto disponibile. Dopo qualche tempo, decisero di tentare la via dei locali notturni, ed in breve tempo incominciarono a guadagnare discretamente per i propri concerti.\nLa madre di Marty si trasfer\u00ec poi a Los Angeles, e il ragazzo la segu\u00ec, invitando Zack ad andare con lui almeno per i successivi due mesi. Marty rimase l\u00ec per un intero anno, esercitandosi con la chitarra via telefono con Larry. Alla fine riuscirono a comporre degli stralci di canzoni e Marty ritorn\u00f2 in California.\nI pezzi finali completati furono quattro, che vennero inseriti in un E.P. Successivamente il gruppo inizi\u00f2 a suonare alcuni concerti nell'area di San Francisco e ci\u00f2 frutt\u00f2 loro un contratto con la Caroline Records. La band, che non aveva alcuna esperienza nelle relazioni con le case discografiche, non sapeva ancora quale impatto la relazione contrattuale avrebbe avuto sulla propria popolarit\u00e0. I Bracket iniziarono a sviluppare una buona base di fan, tra i quali vi erano coloro che amavano il formato vinile. Cos\u00ec, dopo che una richiesta di registrare un 7 fu rigettata dalla Caroline, il gruppo firm\u00f2 per la Fat Wreck Chords. Con Fat Mike crebbe una solida amicizia. Dopo aver girato diverse volte per tutti gli U.S.A., Canada, ed Europa, nel 1997 suonarono in Giappone.\nNel 2005, la Fat Wreck Chords annunci\u00f2 che non gradiva i demo del nuovo album dei Bracket che quindi furono costretti a creare una propria casa discografica, la Takeover Records, che avrebbe prodotto, nell'anno successivo, \"Requiem\"."}
{"id": "1373658", "revid": "78273", "url": "https://it.wikipedia.org/wiki?curid=1373658", "title": "Piede (numismatica)", "text": ""}
{"id": "1373660", "revid": "1149807", "url": "https://it.wikipedia.org/wiki?curid=1373660", "title": "Sara Gilbert", "text": "Biografia.\nSara nasce a Santa Monica, California, nel 1975 dal matrimonio tra l'attrice Barbara Crane e da Harold Abeles. I suoi genitori si separarono nel 1982. Dal precedente matrimonio della madre con l'attore Paul Gilbert (deceduto nel 1976), Sara ha due fratelli, Melissa e Jonathan Gilbert pi\u00f9 una sorellastra di nome Claudia Cowan. Sara cap\u00ec infatti di voler diventare un'attrice all'et\u00e0 di sei anni, vedendo la sorella Melissa recitare nella serie televisiva \"La casa nella prateria\". All'inizio della carriera assunse quindi il cognome dei fratelli, Gilbert. Si \u00e8 laureata alla Yale University con il massimo dei voti in storia dell'arte con una specializzazione in fotografia.\nA tredici anni interpret\u00f2 Darlene Conner nella sitcom \"Pappa e ciccia\". Sara fece parte del cast per tutte le nove stagioni, dal 1988 al 1997 e scrisse inoltre la sceneggiatura di un episodio della quarta serie intitolato \"Don't make me over\". L'importanza del suo personaggio all'interno della sitcom era considerata tale da spingere gli autori a cambiare addirittura la trama e permettere cos\u00ec a Sara di trasferirsi a New Haven per frequentare Yale senza dover abbandonare lo show. Il diminuire della sua presenza nella sitcom fu spiegato con la sua anticipata (a soli sedici anni) partenza per la scuola d'arte a Chicago. Fu predisposto un piccolo set a New York (vicino a New Haven) che ricreava la stanza del college a Chicago.\nNel 1992 fece parte del cast di \"La mia peggiore amica\" al fianco di Drew Barrymore e ricevette la nomination per l'Independent Spirit Awards come miglior attrice non protagonista. Nel 2001 torn\u00f2 a lavorare con Drew Barrymore in \"I ragazzi della mia vita\". Oltre a recitare in \"Pappa e ciccia\", Sara ha avuto ruoli regolari oppure \u00e8 apparsa come guest star, di diverse sitcom, come ad esempio \"Welcome To New York\", \"Will &amp; Grace\", \"Twins\", \"The Big Bang Theory\" e \"Atypical\".\nVita privata.\nDa adolescente, Sara ha frequentato Johnny Galecki, all'epoca suo co-protagonista in \"Pappa e ciccia\", e successivamente in \"The Big Bang Theory\"; anche i personaggi da loro interpretati si sono frequentati, in entrambe le serie. Durante la loro relazione si rese conto di essere lesbica; da allora \u00e8 rimasta intima amica di Galecki.\nSara \u00e8 stata quindi legata per dieci anni alla produttrice Allison Adler, con cui ha avuto due figli: Levi Hank (2004), partorito dalla Adler, e Sawyer Jane (2007), partorita da Sara stessa.\nDopo la rottura con la Adler, da aprile 2013 ha una relazione con Linda Perry, ex-voce dei 4 Non Blondes e attuale voce dei Deep Dark Robot, con cui si sposa il 30 marzo 2014. Il 28 febbraio 2015 d\u00e0 alla luce il loro figlio, Rhodes Emilio Gilbert Perry. Il 30 dicembre 2019 si separano ufficialmente.\nSostiene diverse organizzazioni, come ad esempio PETA, Meals on Wheels, Freedom of Speech, Elizabeth Glaser Pediatric AIDS Foundation."}
{"id": "1373669", "revid": "15756", "url": "https://it.wikipedia.org/wiki?curid=1373669", "title": "Nicola Polvere", "text": "Biografia.\nNacque in nobile famiglia che era assai nota in zona per aver dato i natali a vari personaggi di rilievo: suo padre, cavalier Salvatore, aveva infatti ricoperto incarichi pubblici, mentre la madre, Maria Carmela de Agostini, proveniva da illustre casato di Campolattaro cui appartennero Giosu\u00e8 de Agostini (archeologo, letterato, giudice supplente e comandante della Guardia Nazionale di Campolattaro), e suo figlio Urbano (politico).\nIl bisnonno Giuseppe Polvere, invece, fu insigne medico ordinario dell'Ospedale Militare di Benevento sotto il Principe di Cut\u00f2 Alessandro Filangieri (reggente del principato beneventano nel 1798) e si dedic\u00f2 ad alcuni studi scientifici: della sua opera (probabilmente pi\u00f9 vasta rispetto a quanto tramandato dalle poche fonti) restano i saggi: \"Memoria sull'aurora boreale\" (Benevento 1775) e \"Dissertazione sulle componenti e propriet\u00e0 medicinali dell'acqua minerale della Terra di Pago\" (Benevento, Stamperia Arcivescovile, 1776).\nMedico valoroso fu anche lo zio Gennaro Polvere, precursore agli inizi dell'Ottocento, di un vaccino contro la tosse ferina (ossia la pertosse).\nAltrettanto noto fu lo zio don Arcangelo, gesuita, arciprete di Pago Veiano dal 1842 alla morte, liberale di vecchia data (dopo i moti carbonari del 1820-21 venne per questo motivo esonerato dall'incarico di insegnante pubblico), e anche colto letterato nonch\u00e9 scopritore di un'epigrafe romana dedicata a Caio Safronio Secondo, datata al 167 d.C., e dalla quale si diede al paese natale l'appellativo di \"Veiano\".\nNicola Polvere, ultimo rappresentante della famiglia, nacque nell'antico palazzo in Pago Veiano in Corso Margherita (ancora oggi esistente seppur diruto) e comp\u00ec gli studi dapprima privatamente con lo zio arciprete, poi a Benevento e quindi a Napoli, ove si laure\u00f2 in giurisprudenza.\nAttivit\u00e0 politica locale.\nDi idee liberali, Nicola Polvere intraprese l'attivit\u00e0 politica come Capitano della Guardia nazionale di Benevento, tornando poi al paese natio ricoprendovi lo stesso incarico cos\u00ec come suo padre e poi quello di sindaco, ma durante il periodo del brigantaggio venne perseguitato dai briganti assieme al genitore e allo zio, e quindi costretto ad allontanarsi per qualche tempo.\nScrive a proposito il suo congiunto Giosu\u00e8 De Agostini (secolo XIX) che \u00abIl Sindaco Nicola Polvere, suo padre capitano della Guardia Nazionale eran le prime vittime designate; cercaron nella fuga campar la vita, furono salvi; ma niente pot\u00e9 trattenere che quei tristi inferocissero contro le cose loro. Due loro case furono messe a ruba, a saccheggio, a fiamme. Erano le pi\u00f9 ricche del paese... Pi\u00f9 giorni durarono quelle nefandezze e, non paghi di tanto scempio, inveirono contro un familiare che, a guardia della casa, vi lasci\u00f2 la vita, esempio di fedelt\u00e0 e di rara amicizia\u00bb.\nCessato il pericolo e rientrato in paese, Nicola Polvere torn\u00f2 alle mansioni di primo cittadino di Pago Veiano con decreto del Luogotenente del 17.7.1861 sulla proposizione del Segretario generale del Dicastero dell'Interno e Polizia, che nomin\u00f2 i sindaci del Circondario di Benevento.\nRestando lungamente in carica fino al 1882 come sindaco, e poi come assessore dal 1883 al 1893, diede impulso a svariate opere pubbliche, facendo realizzare tra l'altro il restauro di una pubblica fontana nel 1872 come ancora oggi ricorda la targa marmorea, mentre, - conseguentemente alla gi\u00e0 citata scoperta archeologica dello zio arciprete Arcangelo - decret\u00f2 l'aggiunta dell'appellativo \"Veiano\" al comune di Pago.\nComponente della Deputazione Provinciale, fu per decenni Consigliere Provinciale e dal 24 settembre 1900 al 2 marzo 1902 fu anche Presidente della Provincia di Benevento, sostenendo politicamente Michele Ungaro e scontrandosi quindi con altri politici locali.\nAssai noto, a proposito, fu un acceso diverbio con il consigliere provinciale Salvatore Pacelli di San Salvatore Telesino che lo accus\u00f2 \u2013 assieme al consigliere Cini \u2013 di aver favorito il signor Minieri di Telese nella vicenda della concessione di utilizzo delle acque termali. A seguito di ci\u00f2, nel 1881, Pacelli pubblic\u00f2 sul giornale \u00abLa Voce del Sannio\u00bb una lettera per informare la pubblica opinione di quanto era accaduto nel Parlamentino della Rocca dei Rettori denunciando complicit\u00e0 dei consiglieri Polvere e Cini, i quali, a proposito di una richiesta di riduzione del canone per le acque di Telese da parte del concessionario Minieri, avrebbero al Pacelli stesso confidato che il Minieri, per assicurarsi tale riduzione, aveva dovuto sborsare L. 40.000.\nPacelli venne quindi sfidato a duello, con lettera trasmessagli dai padrini dell'onorevole Polvere il 9 ottobre 1881, ma sebbene lo scontro non ebbe luogo per l'intervento di comuni amici, fra cui l'avvocato Cirelli e il barone Francesco Farina, la vicenda fin\u00ec addirittura in Parlamento tant'\u00e8 che il 12 aprile 1882, il Ministro di Grazia e Giustizia, Zanardelli, trasmetteva al Presidente della Camera l'istanza di autorizzazione a procedere, inoltrata dal Procuratore del Re al Tribunale Civile e correzionale di Napoli, contro l'onorevole S. Pacelli, imputato di libello in danno di Nicola Polvere.\nLa domanda venne accolta e con la seduta del 26 aprile dello stesso anno fu data comunicazione all'assemblea dal Segretario Relatore Luigi Ferrari. Nel dibattito intervenne anche il giornale \"La Gazzetta Piemontese\" che - sul numero del 10 novembre 1881 - espose una diversa verit\u00e0 dei fatti accusando proprio Pacelli di essere stato mosso da \"\"una causa di interesse personale; risulta infatti dai documenti che il Pacelli, che nel 1877 era presidente del Consiglio Provinciale di Benevento, in quell'anno stesso trattava segretamente col Minieri per entrare socio con lui nella concessione degli stabilimenti provinciali; trattava col Minieri per ottenere, nel caso non ci riuscisse ad avere la concessione degli stabilimenti provinciali, l'esercizio di altri stabilimenti privati nell'istesso territorio di Telese, per fare in tal modo concorrenza alla Provincia del cui Consiglio, come dissi, il Pacelli era allora Presidente! Questi fatti sono riprovati da documenti e da lettere dello stesso Pacelli. Come vedete la cosa \u00e8 molto grave; non si tratterebbe pi\u00f9 soltanto di un atto indelicato, si tratterebbe di qualche cosa di peggio\" [ nota] La data 1877 riportata dalla \u00abGazzetta Piemontese\u00bb in relazione alle mansioni di Salvatore Pacelli come Presidente della Provincia di Benevento in carica in quell'anno \u00e8 per\u00f2 errata, poich\u00e9 egli tenne la presidenza dal 1\u00ba settembre 1873 al 13 agosto 1876. Chiarito ci\u00f2, Pacelli potrebbe quindi aver siglato segreti accordi o da Presidente - ma appunto nel 1875 o 1876 quando secondo alcuni fu stipulata la concessione \u2013 oppure come Consigliere Provinciale nell'anno successivo quando effettivamente le Terme entrarono in esercizio.\"\nAttivit\u00e0 politica.\nParallelamente all'impegno nelle amministrazioni locali, il marchese Polvere intraprese anche la carriera politica a livello nazionale venendo eletto Deputato al Parlamento del Regno d'Italia nella XII Legislatura (1874), e risultando poi pi\u00f9 volte vincitore anche nelle successive consultazioni contro il barone Nicola Nisco.\nNisco - neoguelfo e poi liberale - non perdon\u00f2 mai al marchese Polvere quelle vittorie elettorali e rimase lungamente suo acerrimo nemico e avversario politico, non risparmiandogli ingiuriosi appellativi definendolo \"asino\" e \"uomo di poche lettere\", nonch\u00e9 cercando di screditarlo con infondate accuse nei suoi lavori storiografici, cos\u00ec come del resto era notoriamente nel suo stile, tant'\u00e8 che Mario Rotili ebbe a definire Nisco \u00abstorico dei suoi tempi, non sempre obiettivo e veritiero\u00bb.\nRiconfermato nella carica di deputato per sei volte fino al 1890, Polvere venne nominato Senatore del Regno per censo il 10 ottobre 1892 e su designazione di Giovanni Giolitti, cui aveva dato ampio sostegno politico, restando al Senato fino alla morte.\nIn veste di deputato Nicola Polvere espresse nel 1876 alla Camera parere contrario alla legge che intendeva regolare l'amministrazione della Lista Civile, ossia il patrimonio Reale e \u00abl'assegnazione annua inserita nel bilancio dello Stato di una somma a favore del Re in ragione dell'ufficio da lui esercitato\u00bb. Nel 1877 (26 maggio) appoggi\u00f2 alla Camera l\u2019intenzione del presidente del Consiglio Depretis di avviare la riforma finanziaria che prevedeva l\u2019abolizione del corso forzoso, il pareggio del bilancio e l\u2019attenuazione delle imposte pi\u00f9 gravose per le classi meno abbienti, prendendo inoltre parte alle discussioni sui dazi sui generi alimentari quali sale e zucchero.\nQuando il 26 dicembre 1877 il Ministero dell\u2019Agricoltura venne soppresso da Depretis con un Regio Decreto, Nicola Polvere fu tra i deputati che espressero dissenso sia per tale provvedimento e sia per le modalit\u00e0 di esecuzione, avvenuta senza interpellare il Parlamento. Pertanto nel \"1878 (7 giugno)\" egli, esprimendo voto favorevole, partecip\u00f2 alla discussione del disegno di legge sulla ricostituzione del Ministero di Agricoltura e Commercio, approvato il giorno 30 dello stesso mese.\nIl 17 marzo 1880 partecip\u00f2, nel II governo Cairoli, alla discussione sul disegno di legge per il riordinamento dell\u2019arma dei Carabinieri Reali, mentre nel mese di maggio, assegnato al I\u00b0 Ufficio della Camera, partecip\u00f2 attivamente al dibattito sulla riforma elettorale e con altri deputati vot\u00f2 a favore della proposta dell'onorevole Felice Cavallotti con cui \u00abla Camera prende formale impegno di non decretare le proprie vacanze estive se prima tale riforma non sia stata discussa e votata\u00bb, sebbene l\u2019iter di approvazione si riveli poi oltremodo lungo e complesso durato due anni.\nIl 1\u00ba marzo 1890 Nicola Polvere intervenne alla Camera nel corso della discussione della legge n. 6702 che mirava a riformare le circoscrizioni giudiziarie e present\u00f2 con l\u2019onorevole Andolfato un emendamento a tutela delle \u00abesistenti circoscrizioni amministrative, elettorali e finanziarie\u00bb. La legge viene approvata il 30 marzo dopo un lungo iter e l\u2019intervento personale di Crispi che, nella duplice veste di Presidente del Consiglio e Ministro dell\u2019Interno, pur di ottenere il ritiro degli emendamenti fornisce ampie rassicurazioni ai deputati Andolfato e Polvere circa le loro richieste.\nNel novembre del 1890, alla viglia delle elezioni nazionali, Polvere espresse in veste di senatore parere contrario alle normative che attribuivano allo Stato l\u2019assistenza ai bisognosi.\nIl 22 novembre 1895, infine, il Senato approv\u00f2 il progetto di legge sul procedimento speciale in materia di contravvenzioni alla cui stesura Polvere collabor\u00f2 con il Ministro di Grazia e Giustizia proponendo un emendamento al testo del relatore Basanti sull\u2019articolo 2.\nNotizie familiari.\nIl marchese Polvere visse nell'avito palazzo Polvere di Pago Veiano in Corso Margherita e in quello di Benevento in Corso Dante (oggi palazzo Polvere Jelardi). Fu uno dei pi\u00f9 insigni rappresentanti dell'aristocrazia sannita e spos\u00f2 nel 1859 donna Amalia Cassitto del patriziato di Ravello dei Conti di Ortenburg, Stevburg e Cilia, del fu Dionisio Cassitto e di donna Marianna de Mattheis. Dalle loro nozze nacque un solo figlio maschio, il primogenito Carlo, morto per\u00f2 a solo dieci giorni nel 1860, e poi sette figlie femmine delle quali ne sopravvissero solo cinque fino ad et\u00e0 matura.\nEgli fu quindi l'ultimo rappresentante del nobile ed antico casato poich\u00e9 un fratello, Carlo, medico, mor\u00ec giovanissimo e celibe, mentre l'altro germano Giuseppe (Pago Veiano 1838- Benevento 1912) vest\u00ec gli abiti religiosi e fu canonico del Capitolo metropolitano di Benevento, monsignore e prelato domestico di papa Pio X.\nEstinta con la sua morte, la famiglia dei marchesi Polvere conflu\u00ec in quelle di alcune delle sette figlie:\nMorte e commemorazioni.\nNicola Polvere, vedovo dal 1895, si spense dopo breve malattia nel suo palazzo di Benevento ed ebbe solenni esequie nel Duomo per poi essere tumulato nella cappella gentilizia del cimitero cittadino. Un busto bronzeo venne eseguito dallo scultore Giuseppe Pellegrini; Il 6 maggio 2015 (nel giorno del 182\u00ba anniversario della nascita e nell'anno del centenario della morte) una copia di tale busto \u00e8 stata donata dal pronipote Andrea Jelardi alla Biblioteca Provinciale di Benevento \"Antonio Mellusi\" e collocato sullo scalone del palazzo Terragnoli in Corso Garibaldi ove ha sede la medesima istituzione.\nPoco dopo la scomparsa, Nicola Polvere venne commemorato alla Camera dagli on. Vincenzo Bianchi e Celesia, nonch\u00e9 dal presidente Marcora, mentre in Senato fu ricordato con queste parole del Presidente Giuseppe Manfredi:\n\u00abPianta amaramente in Benevento \u00e8 la morte del marchese Nicola Polvere, avvenuta il 6 del mese corrente; ch'egli vi era da tutti tenuto in molto pregio ed affetto per le elette qualit\u00e0 della mente e del cuore. era nato in Pago Veiano, provincia beneventana, il 6 maggio 1833; e con la nobilt\u00e0 e la fortuna aveva ereditato dalla famiglia i sentimenti liberali. Di pari sentimenti ebbe i precettori in Napoli, ove fu mandato nel 1848, e fin\u00ec gli stud\u00ee con quelli del diritto. Ritornato al paese nativo vi sal\u00ec in reputazione per i pubblici uffici; ed eletto sindaco giovanissimo, tenne con generale approvazione, la carica lungamente. Nel Consiglio provinciale di Benevento presto entrato, pi\u00f9 non ne usc\u00ec; ne fu presidente; ed alla Deputazione pi\u00f9 volte appartenne.Al pi\u00f9 importante momento della vita della provincia va legato il suo nome. Anche del corpo elettorale politico god\u00e9 il maggior favore e la pi\u00f9 costante ed inalterata fiducia. Eletto deputato nel 1874, tenne il mandato per diciotto anni in sei legislature continue. Rappresent\u00f2 il collegio il San Giorgio la Montagna dalla XII alla XIV; e fu tra i rappresentanti del collegio unico della provincia di Benevento a scrutinio di lista dalla XV alla XVII. Ademp\u00ec il dovere con assiduit\u00e0 e coscienza, caro ai colleghi, in grazia sempre degli elettori. Nel 10 ottobre 1892 fu nominato senatore; e, finch\u00e9 pot\u00e9, intervenne ai nostri lavori. La morte del senatore Polvere \u00e8 altra perdita di un degno ed onorando collega, che aumenta il lutto del Senato\u00bb.\nCui seguirono quelle del senatore Giuseppe D'Andrea:\n\u00abCon affetto devoto di figlio il senatore Polvere si occup\u00f2 della provincia di Benevento, senza destare odii o rancori. Una altra bella prerogativa di lui era quella di aver molto denaro e di averlo in molta parte speso, con larga generosit\u00e0, a beneficio delle classi meno abbienti, dalle quali fu sempre ben veduto ed amato. Ma non basta, giacch\u00e9 tutto il bene che egli fece per i poveri del suo paese nativo lo fece con grande modestia, senza andare in cerca di lodi, facendo il bene per il bene, senza preoccuparsi di raccogliere sul suo nome fama ed onori\u00bb.\n(Cfr. Senato del Regno, \"Atti parlamentari. Discussioni\", 10 marzo 1915).\nIl 6 maggio 2015 (a cento anni dalla scomparsa e nel giorno in cui nacque) un busto raffigurante Nicola Polvere e donato dal pronipote Andrea Jelardi \u00e8 stato collocato sullo scalone principale della Biblioteca Provinciale di Benevento \"Antonio Melusi\" presso il palazzo Terragnoli.\nCuriosit\u00e0.\nPoich\u00e9 il Senatore Polvere possedeva cospicui beni, i nemici con invidia, e gli amici con ammirazione, gli affibbiarono il nomignolo di \u201cpolvere\u2026d\u2019oro\". Pur essendo di animo magnanimo, il marchese Polvere fu tuttavia fermamente alieno dal concedere favoritismi e raccomandazioni a chicchessia tant'\u00e8 che la figlia Carlotta, in caso di persone realmente meritevoli e bisognose, ne imitava la calligrafia e la firma per trovargli un'occupazione. ."}
{"id": "1373670", "revid": "145180", "url": "https://it.wikipedia.org/wiki?curid=1373670", "title": "Numeri primi di Woodall", "text": ""}
{"id": "1373672", "revid": "145180", "url": "https://it.wikipedia.org/wiki?curid=1373672", "title": "Numero primo di Cullen", "text": ""}
{"id": "1373674", "revid": "145180", "url": "https://it.wikipedia.org/wiki?curid=1373674", "title": "Numeri primi di Cullen", "text": ""}
{"id": "1373676", "revid": "547034", "url": "https://it.wikipedia.org/wiki?curid=1373676", "title": "Peugeot 908 HDi FAP", "text": "La Peugeot 908 HDi FAP \u00e8 una vettura Sport Prototipo da competizione, costruita dalla casa automobilistica francese Peugeot secondo le norme ACO classe LM-P1 per gareggiare nella 24 Ore di Le Mans; ha partecipato al campionato Le Mans Series e ha preso parte occasionalmente ad alcune prove dell'American Le Mans Series.\nContesto.\nIl 14 giugno 2005 la Peugeot, tramite il suo amministratore delegato Frederic Saint-Geours, annunci\u00f2 l'intenzione di ritirarsi a fine anno dal Campionato del mondo rally in cui gareggiava con la Peugeot 307 WRC, per intraprendere un nuovo programma sportivo avente come obiettivo la vittoria della 24 Ore di Le Mans con un prototipo spinto da un motore diesel. L'azienda francese tornava quindi a competere nelle corse endurance dopo la proficua esperienza nei primi anni novanta con la Peugeot 905, questa volta per\u00f2 a scopo di marketing con un motore alimentato a gasolio (considerando la consistente percentuale di unit\u00e0 diesel messe in commercio dalla Peugeot) con l'intento di sviluppare soluzioni tecnologiche da trasmettere in seguito alla produzione di serie.\nLa Peugeot 908 HDi FAP \u00e8 stata concepita dalla Peugeot Sport sotto la direzione tecnica di Bruno Famin, il quale assunse il suo incarico il 1\u00ba ottobre 2005. Al progetto contribuirono anche Jean-Marc Schmit, responsabile per la parte telaistica e Patrice Lacour, capo officina, gi\u00e0 operativi in seno alla Peugeot Sport al momento del varo del programma. Il progetto inizio realmente 1\u00ba gennaio 2006 con l'arrivo di nuovi tecnici: Paolo Catone venne nominato capo progettista, Claude Guillois responsabile per la parte motoristica e Guillaume Cattelani responsabile della veste aerodinamica.\nIl 15 giugno 2006 presso il Circuit de la Sarthe nei giorni antecedenti la 24 Ore di Le Mans, la Peugeot present\u00f2 il motore V12 HDi FAP che avrebbe poi spinto i suoi prototipi LMP1. Nell'ottobre 2006 al Salone dell'automobile di Parigi venne esposto al pubblico il prototipo statico e camuffato della futura 908, svelando che la vettura avrebbe avuto una conformazione coup\u00e9, diversamente dagli altri prototipi dell'epoca che avevano carrozzeria roadster.\nLa presentazione della 908 in veste definitiva e marciante avvenne il 10 gennaio 2007 presso la pista di prova di propriet\u00e0 della Peugeot a Mortefontaine, sull'anello dell'alta velocit\u00e0, con giornalisti e fotografi assiepati sul rettilineo, mentre dalla curva parabolica uscirono 6 Peugeot 407 ciascuna guidata dai piloti titolari (St\u00e9phane Sarrazin, Nicolas Minassian, S\u00e9bastien Bourdais, Pedro Lamy, Marc Gen\u00e9 e Jacques Villeneuve) e nel mezzo la 908 HDi FAP con livrea nero carbonio pilotata dal collaudatore \u00c9ric H\u00e9lary che parcheggi\u00f2 la vettura dinnanzi ai giornalisti. Si tratta della seconda vettura alimentata a gasolio realizzata appositamente per puntare alla vittoria assoluta della 24 Ore di Le Mans dopo la pioniera Audi R10 TDI.\nTecnica.\nMotore.\nIl prototipo \u00e8 mosso da un motore V12 turbodiesel denominato \"HDi\", con un angolo di 100\u00ba fra le due bancate di cilindri, questo per abbassare maggiormente il baricentro del propulsore. Realizzato in lega leggera, ha una cilindrata di 5.500 cm\u00b3, le testate sono a quattro valvole per cilindro azionate tramite una distribuzione con doppio albero a camme in testa, \u00e8 sovralimentato per mezzo di due turbocompressori Garrett collegati a due intercooler e dispone di un sistema di iniezione diretta common rail fornito dalla Bosch, \u00e8 in grado di sviluppare oltre 700 CV di potenza massima e 1.200 Nm di coppia massima. In base al regolamento, questa unit\u00e0 \u00e8 dotata di due flange da 40,3\u00a0mm poste sui collettori di aspirazione e di due valvole pop-off che agiscono sui turbocompressori con una pressione massima di 2,94 bar, questo al fine di limitare la potenza massima mediante la limitazione della quantit\u00e0 d'aria necessaria alla combustione interna. I collettori di scarico sono dotati di filtro antiparticolato \"FAP\", utilizzato per ridurre le emissioni inquinanti. Questo propulsore ha un sistema di raffreddamento a liquido per mezzo di due radiatori, collocati uno per ciascun lato dell'abitacolo sulle pance laterali assieme ad altrettanti radiatori dell'olio motore. \nLa 908 essendo una vettura LMP1 coup\u00e9, monta obbligatoriamente un sistema di aria condizionata necessario per evitare una temperatura superiore ai 32\u00a0\u00b0C all'interno dell'abitacolo (in quanto un calore eccessivo sarebbe rischioso per il pilota), la Peugeot utilizza una presa di forza alla fine del cambio che aziona un compressore, per compensare l'energia assorbita per il funzionamento di questo accessorio l'ACO consente delle flange sui condotti di aspirazione pi\u00f9 larghe di 0,4\u00a0mm rispetto a quelle di una sport aperta, come la coetanea rivale Audi R10 TDI (di pari cilindrata e alimentazione). \nNel 2009, l'ACO applica dei correttivi per diminuire la potenza dei motori diesel superiore a quella dei benzina, il nuovo regolamento tecnico impone una pressione massima di sovralimentazione di 2,75 bar e due air restrictor con un diametro di 38,3\u00a0mm (37,9\u00a0mm invece per le sport aperte prive di aria condizionata nell'abitacolo).\nNel 2010, per regolamento viene sensibilmente ridotta la larghezza delle flange che passa a 37,8\u00a0mm, anche la pressione di sovralimentazione \u00e8 stata diminuita con un limite massimo di 2,59 bar.\nL'anno seguente, l'ACO introduce nuovi regolamenti tecnici volti alla riduzione delle potenze perci\u00f2 i nuovi prototipi LMP1 sono dotati di motori di cilindrata e frazionemto inferiore, la 908 come altre vetture costruite secondo le precedenti normative possono ancora gareggiare in via transitoria nel 2011, ma con determinate restrizioni: il serbatoio del carburante \u00e8 limitato ad una capienza di 66 litri mentre il motore viene depotenziato con flage da 33,5\u00a0mm e con una pressione di sovralimentazione massima di 2,00 bar.\nTrasmissione.\nIl motore posteriore longitudinale trasmette la propria potenza alle ruote motrici posteriori tramite una frizione multidisco cerometallico e un cambio logitudinale, sequenziale a 6 rapporti (pi\u00f9 retromarcia) a comando elettropneumatico con palette attuatrici poste sul volante, la scatola del cambio fornita dallo specialista inglese \"Ricardo\" \u00e8 realizzata in lega di alluminio ed \u00e8 collegata ad un differenziale autobloccante a slittamento controllato.\nAerodinamica.\nLa 908 \u00e8 il primo prototipo coup\u00e9 ad essere schierato dopo la Bentley Speed 8, vincitrice a Le Mans nel 2003, ultima sport con il tetto a gareggiare. I progettisti Peugeot optano per una sport chiusa per una questione di continuit\u00e0 con la progenitrice Peugeot 905, ma anche in vista di alcune proposte tecniche annunciate dall'ACO nel 2006, che prevedevano a partire dal 2010 l'utilizzo solo di sport-prototipi coup\u00e9 per la classe regina.\nLa conformazione chiusa di questa vettura consente di realizzare un telaio pi\u00f9 rigido grazie al montante posto sul parabrezza, anche il profilo aerodinamico ne giova risultando migliore rispetto ad una sport aperta.\nPer la 24 Ore di Le Mans 2008 viene schierata una versione evoluzione, in cui la carrozzeria del cofano motore \u00e8 pi\u00f9 rastremata, la coda ha un profilo pi\u00f9 basso, diverse sono anche le 2 prese d'aria dinamiche motore/freno poste d'innanzi alle ruote posteriori ora pi\u00f9 in alto e di sezione ogivale.\nNel 2009, l'ACO apporta ulteriori correttivi al regolamento tecnico, riducendo la larghezza dell'alettone posteriore a 1.600\u00a0mm in luogo dei precedenti 2.000\u00a0mm. In occasione della 24 Ore di Le Mans, la Peugeot schiera tre vetture con aggiornamenti aerodinamici al diffusore anteriore con paratia che copre le precedenti presa d'aria fra i braccetti superiori e inferiori delle sospensioni anteriori, convogliando il flusso d'aria al di sopra delle sospensioni soluzione che verr\u00e0 poi utilizzata esclusivamente su tale circuito.\nTelaio e corpo vettura.\nIl telaio della vettura \u00e8 una monoscocca realizzata in fibra di carbonio progettata dall'ingegnere italiano \"Paolo Catone\", dello stesso materiale la carrozzeria, il peso della vettura si attesta sui 925\u00a0kg.Le sospensioni sono del tipo indipendenti, hanno uno schema a triangoli sovrapposti con puntoni diagonali (push rod) sia all'avantreno e che al retrotreno con barre antirollio regolabili, lo sterzo \u00e8 a cremagliera e servoassistito elettricamente.Monta pneumatici Michelin radiali su cerchi BBS in magnesio, le ruote anteriori misurano 13,5\" di larghezza x 18\" di diametro con un battistrada da 33/68-18\", le posteriori 14,5\"x18\" con 37/71-18\".L'impianto frenante fornito dalla Brembo \u00e8 composto da dischi freno in carbonio del diametro di 380\u00a0mm all'anteriore e di 355\u00a0mm al posteriore con pinze freno monoblocco in lega leggera a 6 pompanti, con una ripartizione di frenata regolabile dal pilota. Il serbatoio del carburane per regolamento ha una capacit\u00e0 massima di 90 litri di gasolio. Il parabrezza \u00e8 realizzato in policarbonato, come le portiere dell'abitacolo che hanno un'apertura di tipo \"a farfalla\"\nNella stagione agonistica 2008, l'apporto di diversi affinamenti tecnici consentono di rientrare sotto i 900\u00a0kg di peso, nel 2009 invece il regolamento tecnico impone per i prototipi diesel un peso minimo di 930\u00a0kg.\nDal 2006 al 2010 in totale sono stati costruiti 10 telai, di cui il #1 non \u00e8 mai stato impiegato in gara ma solo nei test di sviluppo.\nPeugeot 908 Hybrid.\nNel settembre 2008, in occasione della 1000 km di Silverstone viene presentata la \"908 HY\" si tratta di una versione ibrida del prototipo francese, il cui scopo \u00e8 quello di sviluppare nelle competizioni la soluzione tecnica della propulsione endotermica accoppiata ad un propulsore elettrico, a cui molte case automobilistiche guardano con molto interesse per quanto riguarda la produzione di serie.\nLa vettura \u00e8 dotata di un sistema di recupero dell'energia cinetica durante le fasi di frenata, del tutto simile al KERS di Formula 1, che aziona un motore elettrico da 60\u00a0kW (80\u00a0CV), l'energia prodotta alimenta 10 batterie composte da 600 celle agli ioni di litio.\nLa 908 Hybrid pu\u00f2 cos\u00ec muoversi in modalit\u00e0 totalmente elettrica (ad esempio per percorrere la corsia box), con l'ausilio del solo motore V12 turbodiesel, oppure in modalit\u00e0 ibrida. In quest'ultima configurazione i vantaggi stanno in un'ulteriore spinta di 80\u00a0CV per circa 20 secondi quando richiesto (utile nei sorpassi), oppure nella diminuzione dei consumi di gasolio compresa tra il 3% ed il 5%.\nEra stata studiata in previsione di aperture regolamentari che permettessero di gareggiare a vetture dotate di propulsione ibrida, cosa poi consentita a partire dal 2009 tuttavia senza la possibilit\u00e0 di raccogliere punti validi per la classifica del campionato, perci\u00f2 non fu mai schierata in gara.\nRisultati sportivi.\nStagione sportiva 2007.\nLa 908 viene presentata nel gennaio 2007. Con questa vettura la Peugeot punta a vincere principalmente la 24 Ore di Le Mans,ma partecipa comunque anche al campionato europeo \"Le Mans Series\", nel quale fa il proprio debutto ufficiale a maggio in occasione della prima prova di campionato, la 1000 km di Monza, gara che viene vinta agevolmente. \nAlla 24 Ore di Le Mans 2007, la 908 conquista la pole position davanti all'Audi R10, ma durante la gara i prototipi francesi non riescono a tener testa alle barchette tedesche, accusando anche qualche inconveniente di giovent\u00f9; il risultato finale \u00e8 comunque positivo dato che vede la 908 dell'equipaggio St\u00e9phane Sarrazin, Pedro Lamy e S\u00e9bastien Bourdais arrivare secondi assoluti, mentre la vettura gemella \u00e8 costretta al ritiro nelle ultime battute di gara ad 1 ora e 30 minuti dal termine mentre occupava la seconda posizione.\nNell'ambito del campionato Le Mans Series (LMS), la Peugeot vince tutte le sei prove di campionato con le due 908 LMP1. Il titolo arriva all'ultima prova, la 1000\u00a0km di Interlagos, nonostante qualche inconveniente tecnico in ogni gara \u00e8 sempre una delle due vetture a conquistare il gradino pi\u00f9 alto del podio; il titolo piloti va alla coppia Pedro Lamy e St\u00e9phane Sarrazin.\nStagione sportiva 2008.\nNel 2008 la Peugeot partecipa alla 12 Ore di Sebring, prima prova del campionato statunitense ALMS con una sola 908, questo per verificare i progressi della vettura in vista della 24 Ore di Le Mans. Nelle prove libere fa segnare i migliori tempi, in qualifica ottiene la seconda posizione, in gara subito dopo la partenza prende il comando fino a quando a met\u00e0 gara emergono problemi al sistema idraulico che impongono una lunga sosta forzata ai box per sostituire alcuni particolari, la vettura scivola quindi in classifica e conclude la gara in 12 posizione.\nAlla 24 Ore di Le Mans vengono schierate tre vetture ufficiali, sin dalle prove si nota la loro netta superiorit\u00e0 velocistica, tanto che St\u00e9phane Sarrazin sigla una pole-position record di 3 min 18 secondi 513, quasi 8 secondi inferiore all'anno prima, le tre Peugeot 908 monopolizzano i primi tre posti in griglia di partenza. Nelle prime fasi di gara si assiste alla fuga delle Peugeot solo una delle Audi R10 TDI riesce ad arginare il predominio, poi mentre Sarrazin era leader insorgono problemi al cambio che costringono il prototipo a fermarsi per delle riparazioni; in vetta alla classifica inizia dura lotta tra due Peugeot e una Audi che si alternano al comando, all'imbrunire l'altra 908 esce di pista insabbiandosi e perdendo alcuni minuti per ripartire. Durante la notte inizia a piovere e le 908 non riescono ad esprimersi al meglio in condizioni di bagnato, l'Audi R10 riesce a conservare un discreto margine sempre inferiore ad un giro e vince la gara, due Peugeot 908 arrivano invece in seconda e terza posizione.\nLa squadra Peugeot vince le prime 4 delle 5 prove del campionato Le Mans Series (LMS), ma non \u00e8 sempre lo stesso equipaggio a vincere, perci\u00f2 fino all'ultima corsa anche la squadra Audi sempre a podio resta in lizza per il titolo, che alla fine far\u00e0 proprio suo, infatti durante l'ultima corsa, la 1.000\u00a0km di Silverstone, Minassian esce di pista e distrugge una 908, mentre l'altra vettura gemella guidata da Sarrazin \u00e8 costretta ad una lunga sosta per riparare i danni riportati in un contatto con l'Audi di Capello e accusa un forte ritardo. Audi conquista quindi sia il titolo costruttori sia quello piloti, sovvertendo i favori dei pronostici che erano tutti per la Peugeot.\nIn ottobre la Peugeot partecipa anche alla Petit Le Mans sul circuito di Road Atlanta, la squadra schiera solamente una vettura, che dopo aver siglato la pole position, il giro veloce, non \u00e8 per\u00f2 in grado di vincere la maratona, arrivando seconda a soli 4 secondi di distacco dall'Audi R10.\nStagione sportiva 2009.\nIl team Peugeot Sport per la stagione sportiva 2009 ha come unico obiettivo la vittoria a Le Mans, per prepararsi al meglio in vista della maratona francese, partecipa alla 12 Ore di Sebring con 2 vetture, di cui una giunge seconda assoluta con l'equipaggio Sarrazin-Bourdais-Montagny, mentre l'altra dopo aver manifestato problemi al cambio conclude in quinta posizione una gara vinta dalla debuttante Audi R15 TDI.\nIn Europa non partecipa al campionato LMS, presentandosi esclusivamente alla 1000 km di Spa con 2 vetture come test di preparazione per la 24 Ore di Le Mans, dominando tutto il week-end, alla fine vince l'equipaggio formato da Christian Klien, Simon Pagenaud e Nicolas Minassian, la seconda vettura, quella dell'equipaggio formato da Marc Gen\u00e9, David Brabham e Alex Wurz conclude in decima posizione per un contatto e uno stop and go di 4 minuti.\nAlla 24 Ore di Le Mans 2009, vengono schierate tre vetture ufficiali, per contrastare pi\u00f9 efficacemente le squadre Audi e Aston-Martin Peugeot affida anche una 908 semi-ufficiale alla Pescarolo Sport. Nelle qualificazioni la 908 fa segnare il miglior tempo, nel warm-up le 908 segnano i tempi pi\u00f9 veloci. La gara \u00e8 molto combattuta, non priva di errori e noie tecniche, viene condotta dalle Peugeot a ritmi molto sostenuti, costantemente pi\u00f9 veloci delle Audi R15 TDI, al traguardo la 908 di Marc Gen\u00e9, David Brabham e Alex Wurz vince la gara, mentre seconda arriva la vettura gemella dell'equipaggio Sarazzin-Bourdais-Montagny distaccata di un solo giro, sesto posto per la 908 di Klien-Minassian-Lamy attardata per uno scontro ai box con la 908 del team Pescarolo di Pegenaud-Boullion-Treluyer durante la prima sosta ai box, quest'ultima vettura si ritira durante la notte per incidente dovuto ad un fuoripista.\nL'ultima corsa della stagione 2009 che vede al via le Peugeot \u00e8 la Petit Le Mans di Road Atlanta, le 2 vetture schierate dal team francese partono appaiate in prima fila, contendendosi le prime posizioni con le Audi R15, ma nel corso della gara delle condizioni meteorologiche avverse rendono la pista bagnata e sempre pi\u00f9 insidiosa, tanto che dopo solo 5 ore di gara, mentre le 2 Peugeot 908 sono in testa, la corsa viene sospesa prima momentaneamente e poi in via definitiva data la persistenza di intense precipitazioni piovose. La vittoria va all'equipaggio Montagny-Sarrazin davanti a i compagni Lamy-Minassian.\nStagione sportiva 2010.\nNel 2010 la Peugeot inizia la propria stagione sportiva partecipando con due vetture alla 12 Ore di Sebring, gara nella quale ottiene una doppietta, a vincere \u00e8 l'equipaggio composto da Marc Gen\u00e9, Anthony Davidson e Alex Wurz, davanti alla vettura gemella di Minassian-Lamy-Bourdais.\nIn maggio il team Peugeot disputa la 1000 km di Spa con tre vetture ufficiali, ottenendo il 1\u00ba e il 2\u00ba posto finali, a vincere \u00e8 il trio formato da Bourdais-Lamy-Pagenaud, partiti dalla pole position.\nAlla 24 Ore di Le Mans partecipano 4 Peugeot 908 HDi: tre ufficiali e una privata, schierata dal team Oreca, in qualifica le vetture francesi ottengono i primi quattro posti in griglia, seguite dalle 3 Audi. Nelle prime fasi di gara, le 4 Peugeot vanno in fuga imponendo un ritmo sostenuto, tuttavia dopo due ore e mezza la vettura #3 di Lamy-Bourdais-Pagenaud, che era partita in pole-position e che era in testa alla corsa, \u00e8 costretta al ritiro per rottura del supporto della sospensione; dopo 16 ore la #2 di Minassian-Sarrazin-Montagny si ferma per problemi al motore e nelle ultime due ore di corsa anche le altre due 908 sono costrette al ritiro per lo stesso inconveniente, cio\u00e8 la rottura delle nuove bielle in titanio dei V12 Peugeot che non hanno retto per tutto l'arco della gara, disputata in condizioni meteo di asciutto e fresco, con poche neutralizzazioni perci\u00f2 sempre a ritmi elevati. Nonostante la superiorit\u00e0 dimostrata nelle prove cronometrate, tutte le vetture francesi si ritirano per problemi tecnici \"lasciando\" la vittoria alle Audi, che monopolizzano il podio con la loro R15 TDI plus.\nLa Peugeot, inoltre, prende parte alla 1000 km di Silverstone, ultimo appuntamento del campionato Le Mans Series e prima gara dell'ILMC; vince la 908 guidata da Minassian e da Davidson, mentre la Peugeot del Team Oreca Matmut giunge al 2\u00ba posto. Grazie a questi risultati Peugeot vince il campionato costruttori e quello piloti, con St\u00e9phane Sarrazin; il Team Oreca conquista il primo posto nella classifica a squadre.\nLa Peugeot partecipa con 2 vetture anche alla Petit Le Mans di Road Atlanta, gara valida per l'ILMC: partite dalla prima fila, ottengono il 1\u00ba e il 2\u00ba posto assoluti in gara, vince l'equipaggio composto da Montagny-Sarrazin-Lamy davanti ai compagni Gen\u00e9-Wurz-Davidson. In novembre con la vittoria di St\u00e9phane Sarrazin e Franck Montagny alla \"1000 km di Zhuhai\", la Peugeot vince cos\u00ec tutte e 3 le prove della ILMC e per tanto vince la prima edizione di questo nuovo campionato.\nStagione sportiva 2011.\nNel 2011, in seguito ad un cambio nei regolamenti tecnici, la squadra ufficiale Peugeot Sport costruisce e schiera le nuove Peugeot 908 in sostituzione della 908 HDi che continua a gareggiare (anche se limitata nelle prestazioni) per mezzo del team francese Oreca che la schiera nell'Intercontinental Le Mans Cup. Alla 12 Ore di Sebring, prova d'apertura della serie (contestualmente valida anche per l'ALMS), la vettura pilotata da Olivier Panis, Loic Duval e Nicolas Lapierre ottiene la vittoria. Nella 24 ore di Le Mans del 2011 la vettura gestita dall'Oreca conquista un quinto posto assoluto e primo degli equipaggi privati. Alla Petit Le Mans la vettura conclude la sua carriera con un secondo posto."}
{"id": "1373688", "revid": "125875360", "url": "https://it.wikipedia.org/wiki?curid=1373688", "title": "Nanni Tamma", "text": "Biografia.\nAttore professionista di teatro, dopo un lungo apprendistato sui palcoscenici ed in programmi radiofonici (partecipava alla realizzazione del mitico programma radiofonico \"La Caravella\" della \"Sede Regionale delle Puglie e della Lucania\" - anche detta brevemente \"Radio Bari\" - negli anni Cinquanta e Sessanta), esord\u00ec sul grande schermo nel 1990 con \"In viaggio con Alberto\" di Arthur Joff\u00e9. In seguito riapparve in una decina di pellicole, tuttavia il ruolo a cui \u00e8 tuttora indissolubilmente legato, resta quello del padre di Carlo Verdone in \"Viaggi di nozze\", diretto da Verdone stesso nel 1995. \nAltra felice e simpatica apparizione \u00e8 contenuta nel film \"C'era un cinese in coma\" di Carlo Verdone in cui recita la parte del \"Mago Tiepolo\" che si cimenta con il classico numero del taglio della cravatta dall'esito non sempre felice (al contrario, invece, il numero \"del furto dell'orologio\" gli riesce benissimo). \u00c8 apparso ancora nel 2007 nella serie televisiva \"Il giudice Mastrangelo\", di Salvatore Basile. Muore a Potenza il 29 marzo 2014 all'et\u00e0 di 89 anni."}
{"id": "1373690", "revid": "1442080", "url": "https://it.wikipedia.org/wiki?curid=1373690", "title": "P.O.P", "text": "P.O.P \u00e8 il secondo album dei The Mad Capsule Markets, il primo sotto la major Victor/Invitation. \u00c8 il primo disco con il chitarrista Ai Ishigaki. Sono state ri-registrate tre canzoni gi\u00e0 presenti in \"Humanity\": \"Sanbyoukan no Jisatsu\", \"Ayatsuri ningyo\" e \"Life Game\". La major ha chiesto di modificare alcuni testi, in quanto troppo pungenti, ma il gruppo, probabilmente per provocazione, ha preferito censurare le parti interessate con dei sibili. L'album \u00e8 composto da due copertine differenti."}
{"id": "1373692", "revid": "187829", "url": "https://it.wikipedia.org/wiki?curid=1373692", "title": "Dialetto calabrese", "text": ""}
{"id": "1373694", "revid": "729019", "url": "https://it.wikipedia.org/wiki?curid=1373694", "title": "Thein Sein", "text": "Carriera militare.\nThein Sein nacque a Kyonku, un piccolo villaggio che ora si trova all'interno della municipalit\u00e0 di Ngapudaw, sul delta dell'Irrawaddy. Nel 1968 si gradu\u00f2 presso l'Accademia dei Servizi di Difesa e venne inquadrato nei servizi, diventando un burocrate piuttosto che un soldato di combattimento.\nNel 1988 serv\u00ec come maggiore presso la 55\u00aa Divisione di fanteria leggera nella regione di Sagaing e, successivamente, come comandante dell'89\u00ba battaglione di fanteria presso Kalay, sempre nella medesima regione. L'anno seguente studi\u00f2 presso il Collegio dello Stato Maggiore Generale di Kalaw, nello Shan.\nNel 1991 torn\u00f2 a Rangun, dopo essere stato promosso al grado di colonnello ed essere entrato col rango di ufficiale di primo grado dello stato maggiore generale presso il Ministero della Guerra. Poco dopo fu promosso al grado di generale di brigata, rimanendo in servizio presso il Ministero.\nNel 1995 fu nominato comandante della Divisione militare del IV Comando Operazioni presso Hmawbi. Un anno dopo, nel 1996, fu trasferito ai vertici del nuovo Comando Militare Regionale del triangolo di Kyaingtong, nello Shan, servendo ivi per quattro anni (1997-2001). Durante l'espletamento di questo incarico venne considerato vicino ai signori della droga, che comandavano l'Armata Unita dello Stato di Wa e la milizia Lahu.\nIl 29 aprile 2010 rassegn\u00f2 le dimissioni dall'esercito, insieme ad altri 22 ufficiali, per guidare da civile il Partito dell'Unione per la Solidariet\u00e0 e lo Sviluppo (braccio politico della giunta militare).\nCarriera politica.\nIl 4 febbraio 2011 \u00e8 stato eletto Capo di Stato, dal nuovo parlamento. In precedenza ha ricoperto le funzioni di primo ministro dal 18 maggio 2007, quando la giunta militare al potere gli ha delegato i poteri precedentemente attribuiti al generale Soe Win, malato di leucemia e deceduto il 12 ottobre 2007, data dalla quale ha ricevuto i pieni poteri.\nFin dal 1997 Thein Shein fa parte dello Consiglio di Stato per la Pace e lo Sviluppo, l'organismo con cui il regime governa il Paese dal 1990; del CSPS \u00e8 stato anche \"secondo segretario\" dal 1997 al 2004 e \"primo segretario\" dal 2004 fino al 24 ottobre 2007. Alle elezioni birmane del 2010 ha guidato la campagna elettorale del Partito dell'Unione per la Solidariet\u00e0 e lo Sviluppo, braccio politico del CSPS.\nViene attualmente considerato il numero quattro per importanza tra i generali della giunta e presiede la Commissione Organizzativa della Convenzione Nazionale, struttura che - almeno ufficialmente - \u00e8 stata creata dal regime per condurre una graduale transizione verso la democrazia; ci\u00f2 nonostante, da essa \u00e8 sempre stata esclusa la Lega Nazionale per la Democrazia, partito di Aung San Suu Kyi che vinse le elezioni del 1988 e che, a causa di un Colpo di Stato, fu successivamente privato del diritto a governare."}
{"id": "1373718", "revid": "124718065", "url": "https://it.wikipedia.org/wiki?curid=1373718", "title": "Vercors (scrittore)", "text": "Divenne celebre in campo letterario con \"Il silenzio del mare\" (\"Le Silence de la mer\", 1942), un'opera di grande successo. \nDopo di esso pubblic\u00f2 \"Il cammino verso la stella\" (\"La Marche \u00e0 l'\u00e9toile\", 1943) e, nel 1946, un altro breve romanzo, \"Le armi della notte\", che si richiamava a un episodio della seconda guerra mondiale. Nel 1952 scrisse \"Animali snaturati\" (\"Les Animaux d\u00e9natur\u00e9s\") e, successivamente, altri testi di narrativa, saggistica e teatro, sempre animati dall'interesse per problemi morali ed esistenziali. \nBiografia.\nFiglio di Louis Bruller, un editore di origine ungherese (sui documenti di nascita Jean fu registrato come Br\u00fcller, ma per tutto il resto della sua vita si firm\u00f2 Bruller) e di Ernestine Bourbon, francese, fu indirizzato dai genitori agli studi di ingegneria che segu\u00ec mansuetamente senza manifestare troppo interesse e si diplom\u00f2 ingegnere elettrico presso l'\u00c9cole Br\u00e9guet di Parigi. Dopo aver scoperto la sua spiccata attitudine al disegno, con il nome di Jean Bruller cominci\u00f2 a pubblicare album di disegni satirici e a illustrare libri per bambini.\nLa sua prima opera significativa, \"21 ricette di morte violenta (21 recettes de mort violente)\", era stata pubblicata nel 1922 a spese dell'autore e fu ristampata successivamente da Tchou (Parigi, 1977). Dopo essersi innamorato di una fanciulla che non ricambiava le sue avances, in questo primo album di autocaricature Vercors aveva voluto prospettare ventuno minacce di suicidi incredibili e spettacolarmente goffi al fine di smuovere la ragazza ritrosa. Non gli riusc\u00ec di conquistarla ma l'album aveva suscitato il riso di tutti coloro che lo sfogliavano e decise quindi di pubblicarlo.\nDa giovane si defin\u00ec \u201dun ragazzo molto pi\u00f9 preoccupato della piega dei suoi pantaloni e della marca delle sue scarpe che non di quello che gli capitava intorno\u201d, fino al 1923.\nIn quell'anno due avvenimenti svegliarono il giovane ventunenne dall'et\u00e0 adolescenziale; Raymond Poincar\u00e9 fece occupare il bacino della Ruhr e un piccolo partito, di cui il programma e lo scarso seguito suscitava ilarit\u00e0 in tutta Francia, prese il 2% dei voti in Germania: il Rassenpartei.\nCon il passare degli anni crebbe, si trasform\u00f2 in Arbeiterpartei, inizi\u00f2 ad allargarsi e ad ottenere consensi tra i giovani prima, in tutta la popolazione dopo.\nIl periodo della guerra.\nQuando nel 1940 i tedeschi occuparono la Francia, molti scrittori francesi scelsero di tacere come forma di protesta nei confronti del nemico. Anche lui al momento dell'invasione nazista ritenne opportuno reagire con il pi\u00f9 rigoroso silenzio creativo.\nQuando tra la fine del 1932 e l'inizio del 1933 Hitler venne nominato cancelliere, matur\u00f2 in Vercors la convinzione che a favorire quell'infausto evento sarebbe stata l'uscita di scena forzata di Aristide Briand, il socialista Ministro degli Esteri costretto a dimettersi proprio nel 1932 per problemi di salute (molti anni dopo Jean volle rendere omaggio a questa grande figura politica scrivendo la biografia intitolata \"Moi, Aristide Briand\", Plon, Parigi 1981).\nLa repubblica di Weimar aveva appena chiesto alla Francia un forte prestito al capo del governo Pierre Laval, il quale sollecitato dallo stesso Briand in punto di morte, lo concesse. Ma mentre quest'ultimo avrebbe accordato quel prestito senza condizioni di sorta, a titolo di solidariet\u00e0 tra Francia e Germania, Laval impose che la somma restasse sotto il controllo francese. Il fatto venne preso come un'umiliazione, Weimar dovette rifiutare e fu questo uno dei motivi che, causando un'immediata carestia, port\u00f2 Hitler al potere.\nFinalmente ormai aveva idee politiche chiare, anche se non necessariamente inquadrate in un partito. Si avvicin\u00f2 ai comunisti ma solo per convenienza quando ormai l'invasione era iniziata.\nIn questo periodo accett\u00f2 anche di entrare nella sezione francese dell'Intelligence Service, organizzazione che per\u00f2 fu subito smantellata a causa del tradimento di un giovane membro inglese.\nFu da qui che ebbe inizio tutto.\nIl figlio di un suo caro amico, Pierre de Lescure, era stato incaricato di trovare collaboratori per una rivista clandestina \"La pense\u00e8 libre\", di cui era uscito allora il primo numero. Fondata dai comunisti voleva essere una rivista aperta a scrittori di ogni provenienza purch\u00e9 decisi a resistere.\nSe Pierre e Jean accettarono subito non fu cos\u00ec per numerosi altri scrittori, che non intendevano compromettersi politicamente. Di fronte a tanti rifiuti, per non vedere fallire la neonata rivista, i due decisero di redigere un intero numero da soli che invogliasse poi chi aveva esitato.\nLa necessit\u00e0 di un racconto da pubblicare in quel numero de \"Le pense\u00e8 libre\" port\u00f2 a \"Il silenzio del mare\" (\"Le Silence de la mer)\", primo titolo pubblicato dall'allora clandestina \u00c9ditions de Minuit a Parigi nel 1942.\nNon avendo mai scritto niente prima, Jean Bruller sorprese se stesso per la rapidit\u00e0 con cui il racconto gli usc\u00ec dalla penna.\nIl giorno pattuito si rec\u00f2 alla sede della rivista con il manoscritto nascosto sotto il braccio. Scopr\u00ec arrivando che la Gestapo, la mattina stessa, aveva fatto irruzione perquisendo ogni cosa. Il manoscritto si era salvato per miracolo (non cos\u00ec per il racconto che aveva scritto contemporaneamente Lescure), ma era necessario un nuovo editore.\nNacquero allora le \u00c9ditions de Minuit. L'ex disegnatore Bruller conosceva alcune persone fidate nel ramo della tipografia. Propose a Pierre di fondare una casa editrice totalmente clandestina che diventasse organo della resistenza. Nessuno dei componenti, per maggior sicurezza, conosceva gli altri. Jean Bruller aveva vari pseudonimi. Drieu era quello che usava di preferenza, pago all'idea che se fosse successo qualcosa a subire le conseguenze sarebbe stato Pierre Drieu La Rochelle, lo scrittore collaborazionista, all'epoca direttore della Nouvelle Revue Fran\u00e7aise.\nTuttavia per l'autore di quel primo libro in corso di stampa, ci voleva un nome diverso da ogni altro, perch\u00e9 neppure i familiari potessero capire chi lo aveva scritto.\nIl nome \"Vercors\" piacque a Jean per la sonorit\u00e0 impressionante e perch\u00e9 al momento dell'invasione tedesca, egli si era trovato ai piedi del massiccio che cos\u00ec si chiamava. Con i compagni aveva deciso che se i tedeschi avessero attraversato l'Is\u00e8re, al di l\u00e0 del quale erano giunti, si sarebbero imboscati sul Vercors per non essere presi prigionieri. Il nome, da allora, aveva assunto per lui un simbolo di libert\u00e0.\nIl silenzio del mare.\nL'idea per il racconto nacque in Bruller da un fatto successogli poco tempo prima a Villiers-sur-Morin, il paese dove egli aveva la casa di famiglia e dove risiedette per tutto il periodo della guerra. L'ufficiale tedesco che aveva presidiato la sua abitazione, gliel'aveva resa al momento dell'armistizio con la pi\u00f9 grande civilt\u00e0. Rientrandovi, Bruller aveva trovato i tappeti rivoltati perch\u00e9 non si sporcassero, tutto in ordine. Di l\u00ec a poco, per strada, aveva incontrato l'ufficiale che gli aveva sorriso. Lui, come reazione istintiva, non aveva risposto al sorriso e aveva tirato dritto.\nSi era pentito subito e si era ripromesso di fare almeno un cenno con il capo, se avesse dovuto incrociare ancora il tedesco.\nQuando questo accadde, il caso aveva voluto che Bruller non fosse solo; un amico di principi fortissimi era al suo fianco, per il quale un saluto in risposta all'ufficiale sarebbe stato inaccettabile.\nDopo quelle due volte, Bruller aveva ritenuto di non potere pi\u00f9 cambiare atteggiamento: sorridere al terzo incontro, sarebbe stato interpretato forse come un pentimento e una richiesta di scusa per i due dinieghi. Si era cos\u00ec imposto, per forza di cose, l'intransigenza assoluta di voltare in capo dall'altra parte ogni volta. Il tedesco, invece, aveva continuato a salutarlo cortesemente per tutto il tempo in cui la truppa era stata al villaggio.\nQuel piccolo libretto di 96 pagine che nacque per caso, stampato in trecentocinquanta copie e diffuso clandestinamente sotto pseudonimo, trasform\u00f2 il disegnatore Jean Bruller nello scrittore Vercors. Fatto tradurre dallo stesso De Gaulle, venne paracadutato con gli aerei sull'Inghilterra perch\u00e9 servisse ai soldati di incitamento.\nQuesto romanzo fece inaspettatamente la sua fortuna. Fu ristampato e divent\u00f2 il simbolo della resistenza francese, ma per Vercors, con il tempo, divent\u00f2 anche la sua prigione. \nScrisse altri romanzi e racconti ma per i pi\u00f9 rimase solo l'autore di quel capolavoro. Con gli anni divenne per lui un assillo l'aver legato se stesso ad un simbolo.\nPativa di essere stato dimenticato come persona, era sicuro che la massa della gente lo ritenesse gi\u00e0 morto da molto tempo, come prova il fatto che mai venne invitato ad una trasmissione televisiva. Un record in negativo: due volte sole in pi\u00f9 di trent'anni.\nNel 1943 ebbe pronto il suo secondo libro. Un altro romanzo breve per via del limite tassativo di 96 pagine: \"Il cammino verso la stella\" (\"Le Marche \u00e0 l'\u00e9toile\", \u00c9ditions de Minuit, Parigi 1943).\nPer scrivere aveva preso ispirazione dalla storia di suo padre, che ancora quindicenne aveva lasciato l'Ungheria a piedi per tornare in Francia, patria originaria di famiglia.\nScrisse poi altri racconti sulla base delle sconvolgenti testimonianze di un amico deportato a Oranienburg (\"Le songe\", Po\u00e9sie, Parigi 1949) e miracolosamente tornato in libert\u00e0, ma il timore dell'urto emotivo di un resoconto cos\u00ec raccapricciante e la possibile sofferenza per tutte le famiglie che avevano congiunti nei campi lo convinsero a pubblicare il tutto dopo la guerra.\nAlle conseguenze delle atrocit\u00e0 naziste sulla psiche di chi le aveva subite dedic\u00f2 il lungo racconto \"Le armi della notte\" (\"Les Armes de la nuit\", \u00c9ditions de Minuit, Parigi 1944), nel quale il protagonista \u00e8 un superstite, tornato dal campo di Hochsworth, convinto di aver oramai perso la sua qualit\u00e0 di uomo, con la conclusione di ritenere che il suo degrado morale sia irreversibile.\nDopo la pubblicazione ricevette molte lettere di superstiti che si rivedevano nel personaggio del protagonista e chiedevano allo scrittore di cambiare la chiusura del racconto o di scriverne un seguito. Rifiutavano l'idea che non ci fosse un modo per ritrovare la qualit\u00e0 d'uomo e riemergere alla vita.\nDopo la guerra.\n\"La potenza del giorno\" (\"La puissance du jour\", Albin Michel, Parigi 1951) forn\u00ec loro la possibilit\u00e0 di sperare ancora. Un racconto che Vercors scrisse nel 1951; gli ci erano voluti infatti quasi cinque anni per poter elaborare una riflessione filosofica sulla condizione degli esseri umani che legittimasse il riscatto del protagonista.\nPer giungere alla conclusione era dovuto passare dalla pubblicazione di saggi (\"Plus ou moins homme\", Albin Michel, Parigi 1949) e dallo studio di Schopenhauer e Leopardi.\nSempre sulla scia dello stesso pensiero scrisse \"Animali snaturati\" (\"Les animaux d\u00e9natur\u00e9s\", Albin Michel, Parigi 1952) e \"Sylva\" (Grasset, Parigi 1961).\nNel 1956 avvenne il divorzio tra lui e il partito comunista, con un libro che probabilmente fu la causa della sua marginalizzazione da parte della sinistra in generale e, di conseguenza, di tutti i mezzi di comunicazione. Con lo scritto, critico ed ironico, intitolato \"P.P.C.\" (\"P.P.C.\", Albin Michel, Parigi 1957), che ironicamente trasformava in Pour Prendre Cong\u00e9 (per prendere congedo), intendeva congedarsi non solo dal movimento comunista ma dalla cosa pubblica nella sua interezza.\nIn et\u00e0 avanzata era andato ad abitare in uno strano alloggio, piccolo e affacciato sulla via, nell'\u00cele de la Cit\u00e9, il cuore di Parigi.\nEntrando erano appesi dei quadri: un Monet, un Sisley, un Pissarro, due Braque, due Picasso, un L\u00e9ger. Vercors lasciava che ci si sorprendesse e solo dopo spiegava; quelle tele erano copie da lui eseguite applicando alla pittura ad olio la tecnica della serigrafia. Erano cos\u00ec perfette che una volta Picasso, posto di fronte ad una dozzina di copie della sua \u201cchitarra cubista\u201d tra le quali si nascondeva il quadro originale, esit\u00f2 a lungo fino a spazientirsi, prima di ritrovare il vero tra i falsi.\nSul finire della sua vita si occup\u00f2 di traduzioni di testi teatrali, inscenando l'\"Amleto\", il \"Macbeth\" e l'\"Edipo re\", e di altri grandi scrittori inglesi come Coleridge ed Edgar Allan Poe.\nMor\u00ec il 10 giugno 1991.\nQuesta voce riproduce, non dichiarandolo, ampie parti dell'introduzione a firma di Gabriella Bosco, \"Noi i solitari, noi i muti\", dell'edizione Einaudi de \"Il silenzio del mare\" (1994)."}
{"id": "1373720", "revid": "1776051", "url": "https://it.wikipedia.org/wiki?curid=1373720", "title": "Capsule Soup", "text": "Capsule Soup \u00e8 il terzo album dei The Mad Capsule Markets. \u00c8 un EP composto da 6 canzoni. In questo lavoro ci sono i primi esperimenti con i campionamenti che caratterizzeranno in seguito il sound del gruppo."}
{"id": "1373721", "revid": "1793900", "url": "https://it.wikipedia.org/wiki?curid=1373721", "title": "Rustico leccese", "text": ""}
{"id": "1373724", "revid": "339392", "url": "https://it.wikipedia.org/wiki?curid=1373724", "title": "Pizzicottina", "text": ""}
{"id": "1373733", "revid": "648716", "url": "https://it.wikipedia.org/wiki?curid=1373733", "title": "Immersione continua", "text": "In matematica, un'immersione continua di uno spazio normato in un altro spazio normato avviene per mezzo di una funzione di inclusione continua tra i due spazi. Si dice che il primo spazio \u00e8 immerso continuamente o con continuit\u00e0 nel secondo. Diversi teoremi di immersione di Sobolev sono teoremi di immersione continua.\nDefinizione.\nSiano formula_1 e formula_2 due spazi normati, con norme formula_3 e formula_4 rispettivamente, tali che formula_5. Se la funzione d'inclusione:\n\u00e8 continua, cio\u00e8 se esiste una costante formula_7 tale che:\nper ogni formula_9, allora formula_1 \u00e8 immerso continuamente in formula_2."}
{"id": "1373734", "revid": "671029", "url": "https://it.wikipedia.org/wiki?curid=1373734", "title": "Provincia del Basso Reno-Vestfalia", "text": "La provincia del Basso Reno-Vestfalia (\"Niederrheinischer und Westfaelischer Reichskreis\") fu una provincia o circolo del Sacro Romano Impero, da non confondere con l'omonimo ducato di Vestfalia, appartenente all'elettore di Colonia. Aveva come suoi direttori il vescovo di M\u00fcnster e alternativamente gli elettori del Brandeburgo e del Palatinato, rispettivamente, come duchi di Kleve e di J\u00fclich con sede della cancelleria del circolo ad Aquisgrana. Era uno dei circoli pi\u00f9 ricchi per numero di stati appartenenti costituiti da principati vescovili, abbazie principesche, ducati, principati, varie contee, e tre citt\u00e0 imperiali. Le sue vicende politiche sono caratterizzate dalle lotte nate nel XVIII secolo per l'elezione del nuovo principe-vescovo di M\u00fcnster. Il capitolo era diviso ed elesse nell'ottobre 1706, alla morte del Plettenberg, il principe Carlo di Lorena, vescovo di Osnabrueck, mentre la controparte elesse il conte Francesco Ermanno Giuseppe Wolff von Metternich, vescovo di Paderborn. La contestazione della elezione fu allora portata all'arbitrato della corte pontificia che favor\u00ec il Metternich.\nComposizione.\nLa provincia era costituita da:\nEnclavi.\nLa provincia aveva anche delle enclavi non ad essa appartenenti:"}
{"id": "1373738", "revid": "33689", "url": "https://it.wikipedia.org/wiki?curid=1373738", "title": "Motorino", "text": ""}
{"id": "1373744", "revid": "45927", "url": "https://it.wikipedia.org/wiki?curid=1373744", "title": "Cinquantino", "text": ""}
{"id": "1373748", "revid": "1573940", "url": "https://it.wikipedia.org/wiki?curid=1373748", "title": "SPEAK!!!", "text": "SPEAK!!! \u00e8 il quarto album dei The Mad Capsule Markets. Questo disco presenta due canzoni originarie della demo dei \"Berrie\" e una cover dei YMO: \"Solid State Survivor\", che \u00e8 la prima canzone che il gruppo canta completamente in inglese."}
{"id": "1373758", "revid": "3082", "url": "https://it.wikipedia.org/wiki?curid=1373758", "title": "Concistorio", "text": ""}
{"id": "1373765", "revid": "124749959", "url": "https://it.wikipedia.org/wiki?curid=1373765", "title": "Consorzio per le Autostrade Siciliane", "text": "Il Consorzio per le Autostrade Siciliane (\"CAS\") \u00e8 ente pubblico economico della Regione Siciliana, concessionario per la gestione dell'A20 Messina-Palermo, A18 Messina-Catania e per la Siracusa-Gela.\nStoria.\nViene costituito nel 1997 dopo lo scioglimento dei tre vecchi consorzi autostradali concessionari dell'ANAS, Consorzio Messina-Palermo, Consorzio Messina-Catania e Consorzio Siracusa-Gela, istituiti allora con legge regionale n.4 del 1965.\n\u00c8 stato un ente pubblico non economico soggetto alla vigilanza della Regione Siciliana, proposto alla gestione di alcune tratte autostradali dell'isola in base a una concessione con l'Anas stipulata il 27 novembre 2000 con scadenza 2030.\nHa la sede legale in Messina, contrada Scoppo, in un edificio costruito all'interno dell'anello dello svincolo di Messina Boccetta inaugurato nel 1972; altre sedi in Palermo e Roma.\nLa legge regionale 11 febbraio 2021, n. 4 ne ha mutato la natura in ente pubblico economico; bench\u00e9 il servizio studi dell'Assemblea Regionale Siciliana avesse messo in guardia sulla genericit\u00e0 del testo e la possibile interruzione del servizio a causa della mancata previsione della successione del nuovo ente nella concessione con Anas, apparentemente nessuna interruzione ha avuto luogo e il nuovo ente resta \"de facto\" il concessionario autostradale.\nTratte gestite.\nIl totale gestito \u00e8 di 300,5\u00a0km.\nProgetti.\nSono in corso i lavori per la realizzazione dei lotti 6+7 e 8 della Siracusa-Gela che collegheranno Rosolini a Marina di Modica per circa 20\u00a0km.\nPer il completamento dell'autostrada fino a Gela mancheranno altri 68\u00a0km circa.\nDati societari.\nLe deliberazioni degli organi di amministrazione del Consorzio inerenti ai bilanci preventivo e consuntivo sono sottoposte all'approvazione dell'Assessore regionale delle Infrastrutture, previo parere dell'Assessore regionale dell'Economia.\nLe deliberazioni concernenti regolamenti, statuti e piante organiche del Consorzio o modifiche allo stato giuridico ed economico del relativo personale sono soggette all'approvazione della Giunta regionale, su proposta dell'Assessore regionale delle Infrastrutture.\nLe restanti deliberazioni sono immediatamente esecutive e vanno trasmesse all'Assessorato regionale delle Infrastrutture entro dieci giorni dalla loro adozione.\nCompete all'Assessore regionale delle Infrastrutture il potere di disporre verifiche od ispezioni straordinarie, nonch\u00e9 di proporre al Presidente della Regione lo scioglimento degli organi consortili in caso di gravi e ripetute irregolarit\u00e0 amministrative.\nLa Regione Siciliana partecipa al Consorzio con una quota del 91%; gli altri enti partecipanti sono: le citt\u00e0 metropolitane di Catania e di Messina e i liberi consorzi di Siracusa e Ragusa; le Camere di Commercio, Industria, Artigianato ed Agricoltura di Catania, Messina e Siracusa; l'IRSAP; i Comuni di Barcellona Pozzo di Gotto, Catania, Messina, Patti, Siracusa, Rosolini, Modica."}
{"id": "1373769", "revid": "767487", "url": "https://it.wikipedia.org/wiki?curid=1373769", "title": "Basia Trzetrzelewska", "text": "Il suo genere \u00e8 il pop-jazz. Ha avuto successo internazionale negli anni ottanta, soprattutto cantando nel gruppo inglese dei Matt Bianco. La sua carriera da solista \u00e8 stata comunque piuttosto fortunata. \u00c8 anche autrice e produttrice. Risale al 2007 la pubblicazione di una raccolta dei suoi brani pi\u00f9 celebri."}
{"id": "1373771", "revid": "1632387", "url": "https://it.wikipedia.org/wiki?curid=1373771", "title": "MIX-ISM", "text": "MIX-ISM \u00e8 il quinto album dei The Mad Capsule Markets, il primo ad essere registrato fuori dal Giappone, in Inghilterra."}
{"id": "1373781", "revid": "287204", "url": "https://it.wikipedia.org/wiki?curid=1373781", "title": "Rintaro", "text": ""}
{"id": "1373793", "revid": "93556", "url": "https://it.wikipedia.org/wiki?curid=1373793", "title": "Paramount International Networks", "text": "Paramount International Networks \u00e8 una divisione per il mercato non statunitense, che \u00e8 invece di competenza di Paramount Domestic Networks, del conglomerato dei mass media Paramount Global. Questa trasmette vari canali internazionali tra cui MTV, Comedy Central, Nickelodeon, Paramount Network e VH1.Presidente e amministratore delegato \u00e8 dal 2021 l'italiano Raffaele Annecchino.\nDivisioni.\nA partire da gennaio 2020, Paramount Networks International opera attraverso due brand (Entertainment e Youth Brands, Kids and Family) e tre divisioni territoriali (Americas, UK e Australia ed EMEAA). \nQuesta divisione serve Paesi Bassi, Belgio, Danimarca, Finlandia, Norvegia, Svezia, Germania, Austria, Svizzera, Estonia, Lettonia, Lituania, Ungheria, Macedonia del Nord, Romania, Polonia, Ucraina e Russia. \nQuesta divisione serve Francia, Spagna, Portogallo, Medio Oriente e Africa. \nQuesta divisione serve l'Italia e ha sede a Milano.\nViacom 18 \u00e8 una joint venture tra Paramount Global e TV18 che serve India e mercato asiatico.\nMTV.\nCanali.\nQuesta \u00e8 una lista di canali nazionali di MTV, in ordine di lancio:\nCanali digitali terrestri e satellitari.\nPaneuropei\nItalia\nGrecia\nAfrica\nFrancia\nSpagna\nRegno Unito e Irlanda\nAltri canali.\nParamount Channel.\nQuesta \u00e8 una lista di canali nazionali di Paramount Channel, in ordine di lancio:"}
{"id": "1373794", "revid": "124123", "url": "https://it.wikipedia.org/wiki?curid=1373794", "title": "Helen Fouch\u00e9 Gaines", "text": "Biografia.\nHelen Fouch\u00e9 Gaines nacque il 12 ottobre 1888 a Hot Springs, Arkansas, figlia di Abner e Virgie T. Pass\u00f2 la prima infanzia nella cittadina di Lake Village. Nel 1893 la sua famiglia si trasfer\u00ec a Little Rock, dove nel 1906 Helen consegu\u00ec il diploma superiore alla Central High School. Dopo essersi dedicata all'insegnamento per alcuni anni, si trasfer\u00ec a Washington prima della Grande Guerra e l\u00ec inizi\u00f2 gli studi universitari senza completarli. Durante la guerra lavor\u00f2 probabilmente come crittanalista per la Marina Americana. A giudicare dalla sua conoscenza dell'ambiente e dalla sua attivit\u00e0 successiva ci\u00f2 \u00e8 molto verosimile, ma in certe sue note autobiografiche \u00e8 scritto solo: \"A partire da quel momento [il trasferimento a Washington], inizio a dimenticare parecchio - forse con qualche motivo?\". Nel 1919 torn\u00f2 a Little Rock, per prendersi cura della madre inferma, che condusse con s\u00e9 a El Paso (Texas). Qui si spos\u00f2, ma il matrimonio ebbe evidentemente vita breve, e nel 1925 Helen si stabil\u00ec definitivamente a Lake Village, dove risiedette fino alla morte, avvenuta il 2 aprile 1940. I funerali furono celebrati il 4 aprile dal Rev. E. N. Stowell, Pastore della Chiesa Episcopale, alla quale Helen apparteneva.\nOpere.\nHelen Fouch\u00e9 Gaines scrisse dei romanzi, che non riusc\u00ec mai a far pubblicare. L'altra sua passione era la crittografia. Scrisse molto per varie pubblicazioni hobbistiche del settore, fra cui \"The Master Puzzler\" e la rubrica The Black Chamber in \"G-MEN Detective\", ma la maggior parte dei suoi articoli venne pubblicata fra il 1933 e il 1940 sulla rivista dell'American Cryptogram Association (ACA), \"The Cryptogram\". Ancora oggi la rubrica Cipher Exchange di quel periodico \u00e8 dedicata alla memoria di PICCOLA, il \"nom de plume\" italiano da lei adottato in seno all'ACA. Nel 1938 prepar\u00f2 in forma dattiloscritta la prima traduzione inglese del \"Manuale di Crittografia\" di Luigi Sacco, a partire dalla seconda edizione italiana del libro, quella del 1936. Non a caso Luigi Sacco \u00e8 citato nella prefazione dell'opera pi\u00f9 notevole della sua vita, ossia il manuale di introduzione alla crittanalisi, intitolato \"Elementary Cryptanalysis\", noto anche con la sigla ELCY.\nElementary Cryptanalysis.\nIl libro \"Elementary Cryptanalysis. A Study of Ciphers and Their Solution\" [\"Crittanalisi elementare. Studio delle cifre e della loro soluzione\"] venne pubblicato nel 1939 dall'American Photographic Publishing di Boston, con la sponsorizzazione dell'ACA. Helen non fece in tempo ad assaporare il successo costante avuto dal suo libro. Il libro arriv\u00f2 alla quinta edizione nel 1944, e fu in seguito ristampato, in formato pi\u00f9 piccolo, dalla casa editrice Dover nel 1956. Il titolo \"Elementary Cryptanalysis\" fu considerato riduttivo per un libro di tale complessit\u00e0, perci\u00f2 fu cambiato in \"Cryptanalysis\". \u00c8 tuttora disponibile, essendo stato ristampato pi\u00f9 volte. Testo e diagrammi furono scritti da PICCOLA su una semplice macchina per scrivere regalatale dall'ACA, utilizzando materiale preparato anche da altri membri dell'ACA, e riunisce in un solo volume una notevolissima quantit\u00e0 di informazioni relative alla crittografia classica, passando in rassegna, nei suoi 23 capitoli, quasi tutte le tecniche per cifrare e decifrare conosciute nel periodo fra le due guerre, ossia prima dell'avvento dell'Esame Kasiski e altri ancora su una variet\u00e0 di altre cifre. In appendice \u00e8 riportata una serie di tabelle che aiutano nella decrittazione. Alla fine di ogni capitolo ci sono poi degli esercizi proposti per la soluzione, 167 in tutto. Nell'edizione Dover del libro sono anche aggiunte le soluzioni di quasi tutti gli esercizi. Un indice degli argomenti posto alla fine del libro ne facilita la consultazione.\nPer moltissimi anni ELCY \u00e8 rimasto il pi\u00f9 completo testo non classificato di crittanalisi mai pubblicato in lingua inglese."}
{"id": "1373797", "revid": "1573940", "url": "https://it.wikipedia.org/wiki?curid=1373797", "title": "P-A-R-K", "text": "P-A-R-K \u00e8 il sesto album dei The Mad Capsule Markets, l'ultimo disco con sonorit\u00e0 punk, dopo il radicale cambiamento portato con il successivo 4 Plugs. Nel 1996 \u00e8 stato pubblicato negli Stati Uniti, ma \u00e8 praticamente passato in sordina."}
{"id": "1373800", "revid": "188323", "url": "https://it.wikipedia.org/wiki?curid=1373800", "title": "Suzuki GSX-R 250", "text": ""}
{"id": "1373801", "revid": "188323", "url": "https://it.wikipedia.org/wiki?curid=1373801", "title": "Suzuki GSX-R 400", "text": ""}
{"id": "1373802", "revid": "74801", "url": "https://it.wikipedia.org/wiki?curid=1373802", "title": "Diana Munz", "text": "Specializzata nel mezzo fondo dello stile libero (400 e ), ha vinto 3 medaglie olimpiche e 6 medaglie mondiali; gli unici ori sono giunti con le staffette statunitensi della sl:\nall'Olimpiade di Sydney nel 2000 e ai mondiali di Barcellona nel 2003."}
{"id": "1373806", "revid": "125212551", "url": "https://it.wikipedia.org/wiki?curid=1373806", "title": "Bow Wow", "text": " Lanciato nel mondo della musica a soli 6 anni, ha successivamente raggiunto un notevole successo commerciale negli anni successivi. Nel corso della sua carriera ha pubblicato 7 album e partecipato a diversi film e show televisivi in qualit\u00e0 di attore. Ha inoltre condotto trasmissioni di successo come 106 &amp; Park.\nCarriera musicale.\nInfanzia, Beware of Dog, Doggy Bag (1993-2002).\nLa passione di Moss per il rap nasce quando ha soltanto 3 anni, ma inizia a rappare a tutti gli effetti in maniera amatoriale all'et\u00e0 di 6 anni. In questo periodo ha modo di esibirsi in un evento in cui viene notato dal gi\u00e0 celebre Snoop Dogg, il quale gli assegna immediatamente lo pseudonimo di Lil Bow Wow e gli d\u00e0 modo di apparire in una traccia del suo successivo album \"Doggystyle\", pubblicato nel novembre dello stesso anno. Nel 1998 incontra il produttore discografico Jermain Dupri, che gli permette di apparire nella colonna sonora del film \"Wild Wild West\".\nSuccessivamente i suoi genitori acconsentono a legare Moss all'etichetta discografica Columbia Records, sotto la quale debutta nel mondo della discografia nel 2000 con l'album \"Beware of Dog\". L'album, promosso attraverso singoli in collaborazione con artisti gi\u00e0 noti come le Xscape e lo stesso Snoop Dogg, raggiunge la numero 8 della Billboard 200 e vende oltre 2 milioni di copie in USA. Nel 2001 pubblica il suo secondo album \"Doggy Bag\", che vende oltre 1 milione di copie in USA; i singoli estratti da questo progetto ottengono un riscontro minore rispetto a quelli estratti dall'album precedente.\nIn seguito alla pubblicazione dell'album, Lil Bow Wow partecipa alla colonna sonora del film \"Basketball\" con il brano \"Like Mine\", che ottiene un notevole riscontro commerciale. Nel 2002 l'artista dichiara a MTV di aver deciso di cambiare il suo nome d'arte semplicemente in Bow Wow affinch\u00e9 potesse continuare a rappresentarlo anche negli anni a venire e perch\u00e9 irritato dal fatto che molti altri rapper giovani stessero optando per nomi d'arte simili al suo.\nUnleashed, Wanted, The Price of Fame, Face Off, New Jack Classic City (2003-2009).\nNel 2003 pubblica il suo terzo album \"Unleashed\", il primo in cui \u00e8 accreditato come Bow Wow e il primo a non essere prodotto da Jermaine Dupri. L'album, che include collaborazioni con artisti come Birdman, Mario e Amerie, viene certificato oro in USA. In seguito alla pubblicazione del disco, Bow Wow collabora con l'allora anche lei giovanissima JoJo nel singolo \"Baby It's You\". Nel 2005 l'artista pubblica l'album \"Wanted\": i primi singoli da esso estratti, \"Let Me Hold You\" con Omarion e \"Let You\" con Ciara, diventano i maggiori successi discografici dell'artista. L'album viene certificato platino in USA. Nei mesi successivi l'artista continua a pubblicare collaborazioni con vari artisti. Nel 2006 prende parte alla colonna sonora del film \",\" a cui partecipa anche come attore.\nSempre nel 2006 pubblica il suo quinto album \"The Price of Fame\", lanciato dal lead single \"Shorty Like Mine\" in collaborazione con Chris Brown. Il singolo ottiene un notevole riscontro commerciale (numero 9 nella Billboard Hot 100) e l'album viene certificato oro. Nel 2007 Bow Wow collabora con Omarion nell'album \"Face Off\", un progetto costituito interamente da collaborazione fra i due artisti. Segue il lancio di 2 mixtape: \"Half Dog Vol. 1\" e \"Half Dog Vol 2\". Nel 2009 pubblica il suo settimo album New Jack City II: il progetto, che include collaborazioni con T.I. e Jermaine Dupri, segna la fine della partnership fra Bow Wow e Columbia. In seguito alla pubblicazione del disco, il rapper firma infatti un contratto con la Cash Money Records, etichetta di propriet\u00e0 di Birdman e Lil Wayne. Sempre nel 2009 collabora con Tiffany Evans, anche lei ex bambina prodigo, nel brano \"I'm Grown.\"\nAlbum mai pubblicato, singoli vari (2010-presente).\nNel 2010 Bow Wow annuncia la pubblicazione dell'album Underrated, che avrebbe dovuto includere numerosissime collaborazioni di rilievo. I brani \"For My Hood\" con DJ Khaled e Sean Kingston e \"Ain't Thinkin' Like You\" con Chris Brown vengono lanciati come primi singoli. Dopo numerosi posticipi e vari anni spesi concentrandosi principalmente sulla carriera televisiva, Bow Wow annuncia nel 2015 di aver lasciato l'etichetta e che l'album non sarebbe mai stato pubblicato. Nel 2017 annuncia il suo ritiro come rapper e l'imminente pubblicazione di un nuovo album: il progetto non \u00e8 mai stato pubblicato, tuttavia negli anni successivi l'artista pubblica svariati altri singoli, senza mai ritirarsi effettivamente dal mondo della musica.\nAltre attivit\u00e0.\nIn concomitanza con il suo esordio come artista musicale, Bow Wow ha debuttato anche come attore apparendo in svariati episodi di serie TV e sit com in qualit\u00e0 di guest star. Il suo debutto sul grande schermo avviene nel 2002 nel film \"Il Sogno di Calvin\", in cui interpreta un bambino che sogna di diventare un campione della NBA; fanno seguito a ci\u00f2 svariati cameo in altre pellicole. Ha successivamente avuto ruoli di rilievo in film come ' e \"Hurrican Seasons\", oltre ad ottenere parti in serie TV di grande successo come Smallville e Ugly Betty. Nel 2010 recita nel film Lottery Ticket. Nel 2013 recita inoltre nel quinto capitolo della saga di Scary Movie. Entra successivamente a far parte del cast della serie TV ', spin off di \"CSI\" che va in onda a partire dal 2015.\nA partire dagli ultimi mesi del 2013, Moss debutta come conduttore televisivo ottenendo la conduzione di \"106 &amp; Park\", programma di punta della rete televisiva BET. Affiancato dalla cantante canadese Keshia Cant\u00e9, anche lei al debutto come conduttrice, Bow Wow rimane al timone dello show fino alla sua chiusura, avvenuta a fine 2014. Nel 2016 conduce un'edizione della trasmissione australiana \"RnB Friday Nights.\" Tornato in USA conduce il game show a tematica musicale \"Tracks\", prodotto da Christina Aguilera e trasmesso da Spike. A partire dal 2017 prende parte al reality show \"Growing Up Hip Hop Atlanta,\" come parte del cast principale; viene riconfermato per tutte le successive edizioni dello show.\nA partire dal 2014, Shad Moss \u00e8 stato accreditato con il suo vero nome e non pi\u00f9 con lo pseudonimo di Bow Wow in qualsiasi attivit\u00e0 abbia intrapreso, fatta eccezione di quella musicale. Ciononostante, a fine gennaio 2021 lancia un account Onlyfans a nome di Bow Wow.\nVita privata.\nDurante l'adolescenza, Bow Wow ha avuto una relazione con la collega Ciara. Ha una figlia chiamata Shai Moss. Nel 2012 \u00e8 stato condannato a versare 3000 dollari al mese di alimenti per la bambina. Nel medesimo periodo l'artista ha dichiarato di aver sofferto di pensieri suicidi. Si \u00e8 successivamente fidanzato in via ufficiale con Erica Mena, gi\u00e0 nota come personaggio televisivo in USA.\nNel 2008 Bow Wow ha portato avanti una campagna per convincere le persone a votare per le elezioni presidenziali. Ciononostante, nel 2016 l'artista ha dichiarato di non aver intenzione di votare alle presidenziali in quanto non si identificava con nessuno dei candidati in corsa per la presidenza. Nel 2014 ha partecipato ad alcune manifestazioni di protesta contro l'omicidio di Michael Brown da parte della polizia statunitense.\nSingoli.\nFresh Azmin\nDoppiatori italiani.\nBow Wow \u00e8 stato doppiato da:"}
{"id": "1373809", "revid": "1776051", "url": "https://it.wikipedia.org/wiki?curid=1373809", "title": "4 Plugs", "text": "4 Plugs \u00e8 il settimo album dei The Mad Capsule Markets, ed \u00e8 conosciuto come uno dei lavori pi\u00f9 pesanti e aggressivi del gruppo, introducendo sonorit\u00e0 metal e rap, tipicamente legate al nu metal. In 4 Plugs vede l'esordio di Takeshi Ueda sia come compositore e sia come sperimentatore di nuovi suoni ed effetti mediante il suo basso, tuttavia questo cambio di rotta non dar\u00e0 spazio ad Ai Ishigaki, che nello stesso anno lascer\u00e0 il gruppo. Quest'album contiene molte canzoni scritte totalmente in inglese come \"Walk!\" e \"Don't Suss Me Out\"."}
{"id": "1373810", "revid": "101175", "url": "https://it.wikipedia.org/wiki?curid=1373810", "title": "Suzuki GSX-R 600", "text": ""}
{"id": "1373813", "revid": "188323", "url": "https://it.wikipedia.org/wiki?curid=1373813", "title": "Suzuki GSX-R 1100", "text": ""}
{"id": "1373825", "revid": "78273", "url": "https://it.wikipedia.org/wiki?curid=1373825", "title": "Galleria d'arte moderna di Genova", "text": ""}
{"id": "1373831", "revid": "124123", "url": "https://it.wikipedia.org/wiki?curid=1373831", "title": "Hiroshi Takahashi", "text": "In patria \u00e8 il pi\u00f9 acclamato autore di manga \"picchiaduro\" degli ultimi anni. Il suo debutto avviene nel 1991 su Shonen Champion (Akita Shoten) con la fortunata serie \"Crows\" di 26 volumi, pubblicata in Italia da \"Planet Manga\" ed interrotta al nono volume, seguiti da altri 3 volumi fuori serie e dal sequel \"Worst\" pubblicato da \"Planet Manga\". Altri celebri lavori sono l'autoconclusivo \"Kiku\" e il recente \"Hey! Riki\" in collaborazione con Kouichi Nagata."}
{"id": "1373832", "revid": "2114518", "url": "https://it.wikipedia.org/wiki?curid=1373832", "title": "Provincia della Bassa Sassonia", "text": "La provincia della Bassa Sassonia fu una provincia imperiale del Sacro Romano Impero.\nL'aspetto inusuale di questa provincia era dato dalla presenza dei re di Danimarca, Gran Bretagna e Svezia che erano principi di numerosi stati dell'area.\nComposizione.\nLa provincia era composta dai seguenti stati:"}
{"id": "1373834", "revid": "11452698", "url": "https://it.wikipedia.org/wiki?curid=1373834", "title": "Giacomo Beltrami", "text": ""}
{"id": "1373835", "revid": "125964963", "url": "https://it.wikipedia.org/wiki?curid=1373835", "title": "Pivio e Aldo De Scalzi", "text": "I due non sono parenti: \"Pivio\" \u00e8 il nome d'arte di Roberto Pischiutta, gi\u00e0 membro del gruppo new wave Scortilla, mentre Aldo De Scalzi, gi\u00e0 membro dal 1976 del gruppo progressive Picchio dal Pozzo, \u00e8 il fratello di Vittorio De Scalzi, fondatore dei New Trolls. Lo stesso Aldo ha collaborato pi\u00f9 volte coi New Trolls, scrivendo per loro alcuni brani, tra cui \"Faccia di Cane\", in competizione a Sanremo 85.\nNel 1973 Aldo e Vittorio hanno fondato il loro studio di registrazione, lo Studio G. e le etichette Magma e Grog Records, creando le condizioni per la crescita di gran parte del movimento prog genovese (New Trolls, Picchio dal Pozzo, Alphataurus, Pholas Dactylus, Latte e Miele, Mandillo, Celeste, Sigillo di Horus).\nPivio ha fondato nel 1979 con Marco Odino il gruppo new wave Scortilla, di cui si ricorda la hit \"Fahrenheit 451\", con la quale la band partecip\u00f2 al Festivalbar del 1984. Dopo essersi laureato in Ingegneria Elettronica all'Universit\u00e0 di Genova con una tesi di Informatica musicale, Pivio si \u00e8 trasferito a Roma verso la fine degli anni '80.\nInsieme ad Aldo De Scalzi, ha dato vita a un sodalizio artistico sviluppatosi soprattutto nel campo della musica per film con all'attivo pi\u00f9 di 150 colonne sonore a partire da quella composta nel 1997 per \"Il bagno turco\" di Ferzan \u00d6zpetek.\nI due musicisti nel 1995 hanno formato il marchio Trancendental, con cui compongono musiche di musica mediterranea \"(world music mediterraneo)\", incrociando ritmi del Maghreb e del Medio Oriente.\nHanno composto tra le altre le colonne sonore delle serie tv \"Distretto di Polizia\" e \"L'ispettore Coliandro\", quest'ultima diretta dai Manetti Bros. con cui hanno collaborato assiduamente. Tra i film nati da questa collaborazione: \"Piano 17\", \"L'arrivo di Wang\", \"Paura 3D, Song'e Napule\" per le cui musiche vincono nel 2014, tra gli altri, il David di Donatello, il Nastro d'argento e il Globo d'oro, il musical \"Ammore e malavita\" che \u00e8 valso loro due David di Donatello nel 2018 per il miglior musicista e la miglior canzone originale, due Nastri d'argento per il miglior musicista e la miglior canzone originale, due Ciak d'Oro nel 2018 per il miglior musicista e la miglior canzone originale, il Soundtrack Stars Award alla Mostra del Cinema di Venezia del 2017, il BiFest Award, l'Rdc Award, la Ciliegia d'Oro e il Premio Chioma di Berenice, ed il film del 2021 \"Diabolik\".\nNel 2004 hanno fondato l'etichetta discografica I dischi dell'espleta e le edizioni musicali Cr\u00eauza.\nIl sodalizio.\nL'amicizia tra Pivio e Aldo De Scalzi \u00e8 nata nel corso dei primi anni '80, quando Aldo ha svolto le mansioni di fonico di sala in occasione di alcuni concerti degli Scortilla. In seguito, Aldo (con Danilo Madonia, poi arrangiatoretra gli altrianche di Renato Zero) ha prodotto Fahrenheit 451, il disco della band pubblicato con la Warner.\nIl duo Pivio &amp; Aldo De Scalzi nasce ufficialmente nel 1991 con il disco Maccaia (gergo genovese per \u201cafa estiva\u201d), cui segue nel 1995 Mirag, dove emergono quegli influssi mediorientali da sempre al centro delle ricerche musicali dei due e ancora pi\u00f9 evidenti nel successivo lavoro, Deposizione (1995, firmato con il nome di Trancendental), che rilegge queste suggestioni in un contesto che comprende le influenze di entrambi i musicisti: il progressive e la new wave.\nLe colonne sonore.\nQuando il CD di Pivio e Aldo De Scalzi Deposizione capita tra le mani di Marco Risi e Francesca D\u2019Aloja, questi decidono di coinvolgere i due musicisti in un progetto cinematografico: Il bagno turco (Hamam, 1997), lungometraggio d'esordio di Ferzan \u00d6zpetek. Pivio e Aldo De Scalzi compongono cos\u00ec, in dodici giorni, la loro prima colonna sonora, optando per sonorit\u00e0 ispirate dalla musica turca, al tempo stesso moderne ma anche molto antiche (scelta che era gi\u00e0 alla base di Deposizione).\nNel 1997 Il bagno turco viene selezionato alla Quinzaine des R\u00e9alisateurs del 50\u00ba Festival di Cannes, dove riscuote l'attenzione di pubblico e critica. Distribuito nelle sale da Filmauro il film resta in programmazione per oltre 3 mesi, mentre il disco, distribuito da CNI, vende pi\u00f9 di 300.000 copie. \u00c8 l'inizio, per i due, di una lunga carriera come compositori per il cinema, che comprende, tra le altre, le musiche per i lungometraggi Ormai \u00e8 fatta!, I giardini dell'Eden, Harem Suare, Casomai, El Alamein - La linea del fuoco, Piano 17, Complici del silenzio, Si pu\u00f2 fare, La peggior settimana della mia vita, Razzabastarda e per le serie televisive Distretto di Polizia, L'ispettore Coliandro e Medicina generale.\nI due compositori hanno collaborato assiduamente con i Manetti Bros., tra le colonne sonore pi\u00f9 significative di questo sodalizio: Piano 17, L'ispettore Coliandro, L'arrivo di Wang, Paura 3D, Song'e Napule ed il musical Ammore e malavita presentato in concorso ufficiale alla Mostra del Cinema di Venezia 2017. A questo sodalizio con i due registi vanno iscritti alcuni dei premi pi\u00f9 rapprentativi per la coppia di compositori: 3 David di Donatello, 3 Nastri d'argento (ed altri)."}
{"id": "1373837", "revid": "1711941", "url": "https://it.wikipedia.org/wiki?curid=1373837", "title": "Rashid Ghannushi", "text": "Biografia.\nCresciuto in un'umile famiglia di al-\u1e24\u0101mma (), nella \"wil\u0101ya\" di Gab\u00e8s, R\u0101shid Ghann\u016bshi studi\u00f2 dapprima a Gabes, completandovi i corsi elementari, per entrare poi nel 1959 nell'Universit\u00e0 al-Zayt\u016bna di Tunisi (il pi\u00f9 importante centro di studi islamici tunisino e uno dei principali centri di elaborazione del pensiero islamico sunnita,) fin quando per la Facolt\u00e0 di Teologia fu spostata dal governo tunisino nei locali dell'Universit\u00e0 di Tunisi. Ghannushi si diplom\u00f2 in Teologia e nel 1964 prese a frequentare i corsi della Facolt\u00e0 di Agraria dell'Universit\u00e0 del Cairo, restando affascinato dall'ideologia panaraba nasseriana, fin quando non fu costretto a lasciare il Paese a causa dell'espulsione dei tunisini decretata dal regime egiziano a seguito del profondo dissenso politico intervenuto tra Gamal Abdel Nasser e Habib Bourguiba. Raggiunse allora la Siria, avvicinandosi al fronte militante islamico, venendo in contatto col partito Ba\u02bfth al potere e alla Fratellanza Musulmana, studiando Filosofia nell'Universit\u00e0 di Damasco, completando i corsi nel 1968.\nFrequent\u00f2 quindi i corsi tenuti alla Sorbona di Parigi per addottorarsi in \"Filosofia dell'Educazione\" e prese a militare nella \"Tabl\u012bgh-e Jam\u0101\u02bfa\", una corrente islamica fondamentalistica che si basa sul principio della re-islamizzazione tra gli stessi musulmani e che, comunque, \u00e8 pi\u00f9 vicina alle tesi del pakistano Abu l-A'la al-Maududi che a quelle dell'egiziano Sayyid Qutb.\nLa sconfitta araba nella Guerra dei Sei giorni del 1967 lo aveva intanto convinto della giustezza delle tesi fondamentalistiche e nel 1969 torn\u00f2 in patria per insegnare Filosofia nei licei tunisini.\nAlla fine degli anni settanta Ghannushi fond\u00f2 con altri, tra i quali \u02bfAbd al-Fatt\u0101\u1e25 M\u016br\u016b, il Movimento della Tendenza Islamica (\"\u1e24araka al-ittij\u0101\u1e25 al-Isl\u0101m\u012b - Mouvement de la Tendence Islamique\") ma gi\u00e0 nel 1984 fu recluso e tre anni e pi\u00f9 tardi condannato a morte.\nFu salvato dal \"colpo di Stato sanitario\", con cui Zayn al-\u02bf\u0100b\u012bd\u012bn b. \u02bfAl\u012b (Zine el Abidine Ben Ali) depose l'ormai mentalmente incapace \"Combattente Supremo\" e presidente a vita della Repubblica, Habib Bourguiba (al-\u1e24ab\u012bb Ab\u016b Ruqayba).\nAmnistiato con altri esponenti del MTI, Ghannushi prese quindi parte alle elezioni legislative dell'aprile del 1989, in cui la sua formazione definita Partito della Rinascita ( \"\u1e24izb al-Nah\u1e0da\" ) raccolse il 14,5 % dei consensi ufficiali, ma che gli interessati assicurarono essere ben pi\u00f9 ampio, anche se volutamente occultato dal regime al potere.\nNel 1991 il MTI fu dichiarato fuori legge dal presidente Ben Ali, sotto l'accusa di aver fomentato il rovesciamento violento delle istituzioni. Ghannushi fu quindi costretto a riparare nel Regno Unito, nella cui capitale a lungo ha vissuto e operato in piena libert\u00e0, condannando pubblicamente la violenza indiscriminata e assicurando l'abbandono della lotta armata, nella convinzione di un sicuro successo politico in patria delle tesi da lui propugnate.\nLa sua possibile presenza in un Convegno internazionale svolto a Roma e Napoli e organizzato dall'Universit\u00e0 degli studi di Napoli \"L'Orientale\" e dalla Georgetown University di Washington D.C., inaugurato da Lamberto Dini, ha suscitato veementi articoli sul \"Corriere della Sera\" di Magdi Allam che ricordava le sue precedenti prese di posizione in favore della lotta armata nei paesi arabi sottoposti a dittature sostenute dall'Occidente e dello scontro (talvolta affiancato da azioni terroristiche) contro Israele per l'irrisolta pluridecennale \"questione palestinese\", del tutto dimentico per\u00f2 dell'ultraventennale ripudio della forza come mezzo di soluzione dei problemi politici.\nDopo il 2005, Ghannushi \u00e8 stato criticato all'interno del suo movimento. La sua linea, espressa in Ennahda (\"al-Nah\u1e0da\"), che esortava all'opposizione frontale col regime autocratico di Ben Ali, si scontrava con prese di posizione pi\u00f9 morbide, preoccupate per le sorti dei numerosi oppositori politici incarcerati dal regime, e che sostenevano la necessit\u00e0 di una \u00abriconciliazione nazionale\u00bb.\nGhannushi \u00e8 potuto tornare in patria a seguito della rivoluzione tunisina del 2011 e il partito \u00e8 stato legalizzato il 1\u00ba marzo 2011.\nNelle elezioni costituenti del 23 ottobre 2011 il suo partito al-Nah\u1e0da \u00e8 risultato nettamente vincitore col il 37% dei voti."}
{"id": "1373840", "revid": "125772663", "url": "https://it.wikipedia.org/wiki?curid=1373840", "title": "Lavori sporchi", "text": "Lavori sporchi (\"Dirty Jobs\") \u00e8 un programma trasmesso su Discovery Channel in cui il conduttore Mike Rowe viene ripreso mentre sta svolgendo incarichi difficoltosi, strani o molto sporchi caratteristici di alcune professioni. La trasmissione \u00e8 cominciata con 3 episodi pilota nel novembre 2003, ritornando come serie il 26 luglio 2005. Gli episodi trasmessi su Discovery Channel Europa a volte includono scene che non compaiono nella versione statunitense.\nIn Italia la serie, in 31 episodi, viene trasmessa settimanalmente da Discovery Channel da mercoled\u00ec 12 settembre alle ore 22.00 e dal canale digitale DMAX.\nUna caratteristica di questa trasmissione \u00e8 la giustapposizione del conduttore, Mike Rowe, un distinto uomo di televisione, con le particolari situazioni da operaio in cui \u00e8 messo, e le colorite personalit\u00e0 degli uomini e delle donne che normalmente svolgono quel lavoro per vivere.\nLa sigla del programma \u00e8 la canzone \"We Care A Lot\" dei Faith No More.\nLa voce italiana di Mike Rowe nel programma \u00e8 di Giorgio Bonino.\nFormat.\nUn lavoratore prende il conduttore come un assistente completamente dedicato lungo tutta una giornata tipica di lavoro, durante la quale lavora duro per completare al meglio ogni obiettivo assegnatogli, a fronte di difficolt\u00e0, pericoli o situazioni palesemente disgustose. Il lavoro sporco, quasi sempre, include il cameraman Doug Glover, che alla fine \u00e8 sporco come lo stesso Rowe. Il conduttore spesso scherza sul suo lavoro e lo descrive come \"gioco sporco\", ma non si prende mai gioco del lavoratore. Rowe e la trasmissione decisamente rispettano queste persone per il fatto di svolgere un lavoro che in media le persone non vorrebbero neanche avvicinare, e lo show comincia sempre con la frase :\nStoria.\nLo show \u00e8 uno spin-off di una parte di un programma che il conduttore Mike Rowe fece in una televisione locale di San Francisco, chiamato \"Qualcuno lo deve fare\". Dopo aver completato un pezzo sull'inseminazione artificiale delle mucche, Rowe fu inondato di lettere che esprimevano \"shock, orrore, interesse, incredulit\u00e0 e meraviglia\". Rowe quindi mand\u00f2 la registrazione a Discovery Channel che commission\u00f2 una serie basata su quel concetto. \"Lavori sporchi\" \u00e8 ora prodotto da Craig Piligian (produttore esecutivo) della Pilgrim Film &amp; Television. Il produttore esecutivo di Discovery Channel \u00e8 Gena McCarthy.\nEpisodi.\nNel luglio 2006, vennero messe in onda due puntate speciali per la \"settimana degli squali\" di Discovery Channel, nelle quali Mike Rowe era alle prese con diversi lavori collegati agli animali, quale per esempio il collaudatore di un repellente per squali e di una muta anti squalo. Entrambi questi lavori necessitano di essere immersi in acque infestate di squali.\nVerso la fine di agosto 2006, lo show raggiunse la pietra miliare del centesimo sporco lavoro di Mike Rowe. Questo evento venne celebrato con un episodio speciale di due ore che principalmente mostrava una giornata di lavoro di Mike presso il 187\u00ba Battaglione di ordinanza dell'esercito Americano presso Fort Jackson, in Carolina del Sud, insieme a degli errori e una presentazione della troupe. Alla fine dell'episodio Mike Rowe e Dave Barsky suonano in un duetto chitarra/banjo una canzone sui 100 lavori sporchi.\nOgni episodio finisce con un pezzo, di solito immagini del prossimo lavoro sporco, mentre Rowe dice agli spettatori che l'esistenza dello show dipende dai loro suggerimenti circa lavori sporchi da riprendere, e li istruisce su come visitare il sito ufficiale della trasmissione. Rowe ha sempre affermato, sia in video che fuori, che senza il contributo dei telespettatori, la trasmissione sarebbe stata perduta.\nDal 14 dicembre 2020 arriva su Discovery Channel una nuova serie in quattro parti, \"Lavori Sporchi On The Road\", Mike e la sua squadra gireranno l'America alla ricerca dei posti che hanno fatto la storia di Lavori Sporchi.\nA novembre 2021 Discovery annuncia una nuova stagione del programma a dieci anni dalla messa in onda dell'ultima, negli Stati Uniti la prima puntata \u00e8 stata trasmessa il 2 gennaio 2022\nPezzi non trasmessi.\nSecondo l'artista Stephen Paternite, \"Lavori sporchi\" lo ha filmato nel 2003, decidendo infine di non trasmetterlo perch\u00e9 ritenuto \"troppo estremo\". Il pezzo li mostra insieme mentre lavorano su cadaveri di animali che Paternite trasforma in opere d'arte. Il video \u00e8 disponibile su YouTube sotto il nome \"Too Gross for Discovery\". In un'intervista Rowe cita inoltre l'esistenza di alcuni pezzi che hanno deciso di non trasmettere perch\u00e9 troppo perturbanti, tra cui una \"body farm\" (dove si conservano i cadaveri per esaminarne il processo decompositivo) e investigatori sulla scena del crimine. Anche pezzi messi in onda sono stati modificati, come quello del pulitore di teschi.\nMusica.\nIl tema musicale dello show era originariamente \"We care a lot\" dei Faith No More. Nella prima met\u00e0 del 2007 fu sostituita da una generica sigla per il peso economico dei diritti d'autore.\nRowe spesso canta in camera durante alcuni episodi facendo la parte del cantante d'opera. Nell'episodio 47 (\"Poo Pot Maker\"), Rowe imita i gondolieri di Venezia mentre remano nella Laguna e canta: \"O Solo mio/Don't know the words/ I'm paddling 'round/On ponds of turds...\"\nPromozione.\nPer il lancio della trasmissione in Italia, l'agenzia Guerrilla S.r.l. ha fatto realizzare dei P-Stickers distribuiti tra 100 bagni di altrettanti locali tra Milano, Roma, Bologna e Napoli. I P-Stickers sono adesivi speciali che, posizionati nella tazza del water, restano invisibili fino al contatto con il calore dell'urina, per poi riscomparire con il freddo dell'acqua dello sciacquone."}
{"id": "1373845", "revid": "35804", "url": "https://it.wikipedia.org/wiki?curid=1373845", "title": "Cinderella Man", "text": ""}
{"id": "1373870", "revid": "62004", "url": "https://it.wikipedia.org/wiki?curid=1373870", "title": "Luis Miguel Arconada", "text": ""}
{"id": "1373871", "revid": "154893", "url": "https://it.wikipedia.org/wiki?curid=1373871", "title": "Freeclimber", "text": ""}
{"id": "1373884", "revid": "178920", "url": "https://it.wikipedia.org/wiki?curid=1373884", "title": "Rita Hayworth e la redenzione di Shawshank", "text": ""}
{"id": "1373887", "revid": "308552", "url": "https://it.wikipedia.org/wiki?curid=1373887", "title": "Aleatico", "text": "L'Aleatico \u00e8 un vitigno semi-aromatico a bacca nera (precisamente blu-vermiglio).\nA detta di molti \u00e8 probabilmente una mutazione del Moscato nero toscano. Si producono diversi vini DOC, in particolare in Toscana.\nEtimologia e sinonimi.\nGi\u00e0 citato da Pier de\u2019 Crescenzi (1303) e da Cosimo Trinci (1726) \u00e8 di dubbia etimologia:\nDetto anche Aliatico, Leatico e Liatico, \u00e8 variamente denominato a seconda delle zone geografiche: Aleatico della Toscana, Aleatico nero di Firenze, Aleatico di Benevento, Aleatico dell'isola d'Elba.\nCaratteristiche.\nLa pianta ha una foglia media pentagonale, trilobata di colore verde cupo il cui grappolo \u00e8 piccolo, spargolo ed allungato. L'acino \u00e8 sferoidale,medio piccolo, con buccia molto pruinosa di colore blu-vermiglio.\nDi vigoria medio-buona e produttivit\u00e0 media ma costante; vitigno precoce, matura tra la fine di agosto e i primi di settembre.\nIl vino che si ottiene, dopo un periodo di appassimento delle uve al sole o all'aria, \u00e8 di colore rosso rubino con sfumature violacee accentuate, nei primi mesi di vita, per virare ad un rosso rubino intenso gi\u00e0 nella primavera successiva alla vendemmia. Profumo intenso, caratteristico, ricorda le amarene sotto spirito; al gusto \u00e8 morbido, dolce e leggermente astringente, ben equilibrato se con acidit\u00e0 fissa elevata.\nDiffusione e coltivazione.\n\u00c8 coltivato essenzialmente in cinque zone:"}
{"id": "1373893", "revid": "188116", "url": "https://it.wikipedia.org/wiki?curid=1373893", "title": "Ordini di battaglia dell'artiglieria del Regno d'Italia (1805-1814)", "text": ""}
{"id": "1373898", "revid": "119448633", "url": "https://it.wikipedia.org/wiki?curid=1373898", "title": "Suzuki SV 650", "text": "La Suzuki SV650 \u00e8 una motocicletta bicilindrica della casa giapponese Suzuki, facente parte della serie Suzuki SV.\nPrima serie (1999-2002).\nUsc\u00ec sul mercato nel 1999 nelle due versioni \"SV650\" (naked) e \"SV650S\" (semicarenata) e ottenne immediatamente i favori di pubblico e critica specializzata, grazie al motore bicilindrico a \"V\" dalla notevole elasticit\u00e0 ed erogante circa 68 CV alla ruota (72CV all'albero) dotato di grande allungo e risposta molto pronta ai regimi bassi e medi; inoltre la leggerezza del telaio permetteva alla moto (meno di 170\u00a0kg di peso a secco) di essere molto reattiva e particolarmente adatta alla guida sportiva, ma allo stesso tempo, date le dimensioni leggermente pi\u00f9 ampie della concorrenza di pari categoria, era adatta ad essere guidata anche da persone pi\u00f9 adulte e pi\u00f9 esperte.\nUno dei pi\u00f9 grandi successi commerciali del suo periodo, la SV650 fu l'unica vera concorrente della Ducati Monster, diventando per\u00f2, anche se la categoria non era la stessa, diretta concorrente anche della Honda Hornet (una 4 cilindri di circa 90 CV), altra grande favorita del segmento.\nAlcuni piccoli difetti erano invece imputabili alle prime SV, come la sua poca stabilit\u00e0 in autostrada, dove risentiva molto del vento e delle scie dei mezzi di fronte, in special modo quando carica e con due passeggeri; inoltre, la forcella, di tipo economico, risultava troppo morbida e cedevole per una guida \"allegra\"; per ovviare quest'ultimo inconveniente, vennero messi in commercio dei kit aftermarket composti da olio e molla per irrigidirne l'assetto. Infine, la sella di tipo \"split\" divisa in due settori, pur essendo sufficientemente comoda e ampia per una persona anche di grosse dimensioni, non offriva appoggio lombare sufficiente in quanto il segmento rialzato era troppo arretrato.\nCiononostante, data la destinazione d'utilizzo preferenziale che non comprendeva il turismo a lungo raggio, ma bens\u00ec la citt\u00e0 e la gita fuori porta, la SV prima serie \u00e8 rimasta negli anni ricercata sul mercato dell'usato specialmente nella fascia \"prima moto\" grazie alla sua affidabilit\u00e0, alla facilit\u00e0 di manutenzione e alla guidabilit\u00e0.\nSeconda serie (2003-2008).\nNel 2003 la Suzuki decise per un restyling della serie e abbandon\u00f2 le forme morbide e arrotondate introducendo linee taglienti e aggressive. Venne introdotta l'iniezione digitale SDTV, in grado di assicurare un funzionamento pi\u00f9 regolare, pi\u00f9 potenza e coppia motrice oltre che emissioni inquinanti nettamente ridotte (Euro 3 poi a partire dalla K7, grazie anche alla doppia candela di accensione).\nQuesti cambiamenti per\u00f2 non incontrarono pi\u00f9 il favore del pubblico: la SV seconda serie (alla quale era stata abbinata anche una versione da 1000 cc.) dal 2004 in poi scese di molto nella classifica delle moto pi\u00f9 vendute per poi essere definitivamente eliminata dai listini nel 2008/2009, sostituita dalla Gladius che, anch'essa, non riusc\u00ec a risalire pi\u00f9 la china, in un segmento ormai molto affollato di concorrenza di pari livello come ad esempio la Kawasaki ER-6.\nTutti i telai della SV 650 sono costruiti in lega di alluminio pressofusa, con le travi laterali dotate di un reticolo interno di irrobustimento. Nelle versioni K3 e successive, la costruzione del telaio si avvale di un nuovo sistema di pressofusione che elimina l'aria che si forma nello stampo; questo procedimento porta ad una diminuzione del peso del telaio finito di ben 3\u00a0kg rispetto alla versione precedente.\nLe SV 650 si sono anche messe in mostra nei campionati Supertwins.\nLa Suzuki ha usato lo stesso motore della prima serie della SV nel modello V-Strom 650, una enduro stradale.\nLa prima serie della SV \u00e8 stata replicata dall'azienda coreana Hyosung con il modello Comet 650.\nTerza serie (2016).\nDurante l'edizione 2015 dell'EICMA, Suzuki ha presentato la terza serie della SV 650, che prende il posto della precedente SFV650 Gladius, che a sua volta era subentrata alla seconda serie della SV 650 nel 2009. Il nuovo modello prende la denominazione di SV 650 A, con la A che indica la presenza nella dotazione di serie del sistema ABS che previene il bloccaggio delle ruote in frenata.\nPer quanto lo schema di base del motore sia lo stesso di quello che aveva gi\u00e0 equipaggiato la precedente SFV 650 Gladius e le precedenti serie della SV 650, esso si presenta in questa ultima versione rinnovato. Le modifiche hanno cos\u00ec permesso di ottenere una maggiore potenza, per un totale di 75 CV, un minor peso e l'omologazione secondo la normativa anti inquinamento EURO IV. Il design abbandona le forme della Gladius per ricongiungersi con i motivi stilistici delle precedenti SV 650, ossia la presenza del telaio a traliccio ben in evidenza, il fanale rotondo e l'assenza di sovrastrutture.\nNel 2017 \u00e8 stata presentata la versione caf\u00e9 racer: Suzuki SV650X. La tecnica resta la stessa del modello base ma cambia l'estetica. Per l'Italia \u00e8 disponibile anche Suzuki SV650X-TER con scarico artigianale Fresco, frecce LED e portatarga Walter Moto.\nLa versione 2021 si presenta con il motore V-Twin omologato Euro 5 da 76 cv, ma anche con una versione da 48 cv guidabile dai titolari di patente A2. Oltre all'ABS sono presenti l\u2019Easy Start System, che facilita l\u2019avviamento del motore, ed il Low RPM Assist che stabilizza il regime nelle partenze e nella marcia a bassa andatura, scongiurando il rischio di spegnimenti involontari."}
{"id": "1373906", "revid": "1909146", "url": "https://it.wikipedia.org/wiki?curid=1373906", "title": "Provincia dell'Alto Reno", "text": "La provincia dell'Alto Reno fu una delle province imperiali (\"Reichskreis\") del Sacro Romano Impero.\nIl suo territorio era estremamente frammentato, si estendeva da sud comprendendo dei territori della Savoia fino al Langraviato d'Assia-Kassel a nord nell'area tra Francia, la provincia Sveva e quella di Franconia.\nAll'interno della provincia della Bassa Sassonia si trovavano alcune exclavi (ad esempio la contea di Schaumburg) appartenenti al Langraviato d'Assia-Kassel. Il territorio era anche inframmezzato da aree appartenenti alla casa d'Asburgo, all'elettorato del Palatinato e aree appartenenti a principi confessionali della Provincia dell'Elettorato del Reno. Vi erano inoltre diverse aree minori appartenenti a cavalieri dell'impero.\nDirettori del circondario erano l'elettore del Palatinato e il vescovo di Worms, entrambi cattolici a seguito del trattato di Weinheim (1690) e nonostante le minacce di secessione dal circondario dei principi protestanti che chiedevano un direttore di fede luterana. Alcuni feudi appartenenti all'impero, anche se non membri di questo circondario, erano sottoposti all'alta sovranit\u00e0 francese dopo la Pace di Vestfalia. In particolare, nella bassa Alsazia si trovavano le contee di Hanau, le signorie di Oberbronn, Niederbronn, Lembach, Mannweiler, Reichesweiler per le quali numerosi principi tedeschi risultavano vassalli del re di Francia. Anche varie abbazie imperiali ed immunit\u00e0 ecclesiastiche si trovavano in territorio francese e come tali indipendenti fino alla Rivoluzione francese (Rusfac, M\u00fcrbach, Andlau, Lure, R\u00fchlingen, Unterlinden, ecc.). Gli stati appartenenti a questo circondario erano distinti nel Banco dei principi ecclesiastici, in quelli dei principi secolari, dei conti e dei signori, delle citt\u00e0 imperiali.\nGran parte di questo circondario fu annesso alla Francia nel corso del XVII.\nComposizione.\nLa provincia era composta dai seguenti stati:"}
{"id": "1373912", "revid": "1161730", "url": "https://it.wikipedia.org/wiki?curid=1373912", "title": "Partito Comunista (Marxista-Leninista-Maoista) Bhutanese", "text": "Il Partito comunista del Bhutan (marxista-leninista-maoista) \u00e8 un partito politico bhutanese fondato ufficialmente il 22 aprile 2003 (ma attivo dal 2001), vietato e clandestino in Bhutan.\nCreato nei campi profughi dove vivono oltre centomila Lotshampa (bhutanesi di origine nepalese) espulsi dal Bhutan dopo la pulizia etnica degli anni novanta, il partito ha un programma rivoluzionario il cui scopo \u00e8 rovesciare la monarchia di Thimphu e creare una repubblica popolare.\nTra i suoi obiettivi immediati, il rimpatrio di tutti i profughi espulsi dal Paese e una serie di richieste economiche e politiche, come uno stipendio minimo garantito di 150 ngultrum al giorno per tutti e la distribuzione delle terre ai contadini pi\u00f9 poveri, oltre alla completa libert\u00e0 di parola e di stampa all'interno del Bhutan.\nIl segretario generale del partito - che si fa chiamare Vikalpa e di cui si ignora la reale identit\u00e0 - accusa il re del Bhutan Jigme Khesar Namgyal Wangchuck di violare i diritti umani e di far vivere il suo popolo nell'analfabetismo e nella miseria.\nPochi mesi dopo la sua nascita (avvenuta simbolicamente nel giorno del compleanno di Lenin) il partito ha creato un'ala militare, la Bhutan Tiger Force, il cui scopo \u00e8 quello di inviare uomini clandestinamente nel territorio del Paese a fare attentati. La zona del Bhutan pi\u00f9 colpita \u00e8 il sud ovest, l'area di confine vicina a India e Nepal e in particolare la citt\u00e0 di Phuentsholing, secondo centro del regno in un'area commerciale a ridosso della frontiera con il Nepal. Tra il 2004 e il 2007 la guerriglia ha colpito con ordigni rudimentali lasciati vicino alle fabbriche o ai tralicci dell'alta tensione che trasportano energia elettrica verso l'India.\nI ribelli maoisti bhutanesi si ispirano, nella loro strategia, alla guerriglia nepalese di Prachanda (attiva tra il 1996 e il 2006) e secondo l'Intelligence indiana sarebbero in rapporti anche con alcuni movimenti indipendentisti dell'Assam e del Bengala Occidentale, in India."}
{"id": "1373914", "revid": "152717", "url": "https://it.wikipedia.org/wiki?curid=1373914", "title": "Crisi di astinenza", "text": ""}
{"id": "1373920", "revid": "33689", "url": "https://it.wikipedia.org/wiki?curid=1373920", "title": "Responsabilit\u00e0 aquiliana", "text": ""}
{"id": "1373925", "revid": "80339", "url": "https://it.wikipedia.org/wiki?curid=1373925", "title": "Yana", "text": ""}
{"id": "1373932", "revid": "1745361", "url": "https://it.wikipedia.org/wiki?curid=1373932", "title": "Epafo", "text": "\u00c9pafo () o Munanzio \u00e8 un personaggio della mitologia greca, re d'Egitto e figlio di Zeus ed Io. Un'altra versione meno diffusa lo descrive come figlio di Protogenia. \u00c9pafo ebbe una sorella di nome Ceroessa e fu sposo di Menfi da cui ebbe due figlie, Lisianassa e L\u00edbia.\nNella mitologia romana \u00c9pafo \u00e8 il padre di L\u00edbia avuta per\u00f2 dalla sposa Cassiopea.\nNella Religione egizia \u00c9pafo era identificato con Apis.\nMitologia.\n\u00c9pafo nacque sulle rive del fiume Nilo dopo un lungo peregrinare di sua madre che, trasformata in una mucca dalla gelosia di Era (la moglie di Zeus), aveva percorso gran parte del mondo conosciuto fuggendo da un tafano che questa le aveva mandato per mortificarla. Quando infine giunse in Egitto le carezze di Zeus le restituirono la sua figura umana.\nPer\u00f2 la rabbia di Era non era ancora sfumata poich\u00e9 questa ordin\u00f2 ai Cureti di sequestrare il neonato e coloro che furono scoperti da Zeus furono annientati da un suo fulmine prima che rivelassero dove avevano nascosto \u00c9pafo ancora infante.\nCos\u00ec la madre Io intraprese un nuovo viaggio per cercarlo e lo ritrov\u00f2 in Siria, dove scopr\u00ec che veniva allattato da una sposa (Astarte o Saosis) del re Malcandro di Biblos.\nQuando \u00c9pafo fu riportato in Egitto la madre spos\u00f2 il re Telegono a cui \u00c9pafo successe dopo la morte del patrigno.\n\u00c9pafo si spos\u00f2 con Menfi, una figlia del dio Nilo ed in suo onore fond\u00f2 la citt\u00e0 di Menfi che divenne con il tempo la nuova capitale del regno.\nCon Menfi ebbe una figlia chiamata Lisianasa e con la stessa o con Cassiopea, fu padre di L\u00edbia.\nDa tali unioni discesero i libici, gli etiopi ed i pigmei, avendo cos\u00ec questi popoli un'origine comune argivo.\nSecondo Eschilo nel suo \"Prometeo incatenato\", fu uno di questi discendenti (precisamente il tredicesimo) quello che liber\u00f2 il titano dalle catene.\n\u00c9pafo era grande amico di Fetonte al quale somigliava molto, ma gli scherzi o meglio le offese di \u00c9pafo durante una disputa, incitarono Fetonte a chiedere a suo padre di poter condurre per un giorno il carro del sole e con le conseguenze disastrose e che intristirono profondamente \u00c9pafo.\nDopo un regno glorioso \u00c9pafo ebbe una morte orribile ed il vedere il figlio bastardo di suo marito convertito in re di un luogo cos\u00ec bello accese ancora di pi\u00f9 la sete di vendetta di Era, che decise che \u00c9pafo doveva morire mentre cacciava, e convinse i titani a ribellarsi contro suo marito. Sebbene questa ribellione risult\u00f2 infruttuosa, i titani divorarono \u00c9pafo prima che Zeus e gli altri dei dell'Olimpo li gettassero nel Tartaro."}
{"id": "1373937", "revid": "2038157", "url": "https://it.wikipedia.org/wiki?curid=1373937", "title": "B\u0103bana", "text": "B\u0103bana \u00e8 un comune della Romania di 2.820 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 7 villaggi: B\u0103bana, B\u0103j\u0103ne\u0219ti, Ciob\u0103ne\u0219ti, Cotmeni\u021ba, Gro\u0219i, Lupueni e Sl\u0103tioarele.\nI primi documenti attestanti l'esistenza di B\u0103bana, insieme al villaggio di Cotmeni\u021ba, risalgono al 1570.\nL'economia \u00e8 prevalentemente agricola, ma \u00e8 anche attivo un piccolo impianto di risalita per lo sci. "}
{"id": "1373938", "revid": "93556", "url": "https://it.wikipedia.org/wiki?curid=1373938", "title": "Provincia dell'Alta Sassonia", "text": "La provincia dell'Alta Sassonia fu una provincia imperiale del Sacro Romano Impero, creata nel 1512.\nLa provincia venne dominata da due elettorati, quello di Brandeburgo e quello di Sassonia.\nComposizione.\nLa provincia era composta dai seguenti stati:"}
{"id": "1373939", "revid": "287204", "url": "https://it.wikipedia.org/wiki?curid=1373939", "title": "Babana", "text": ""}
{"id": "1373942", "revid": "76963", "url": "https://it.wikipedia.org/wiki?curid=1373942", "title": "The Lone Gunmen", "text": "The Lone Gunmen \u00e8 una serie televisiva \"spin-off\" di \"X-Files\", che ha come protagonisti tre hacker chiamati Pistoleri Solitari (in originale \"Lone Gunmen\"), personaggi ricorrenti nella serie originaria: Melvin Frohike (Tom Braidwood), John Fitzgerald Byers (Bruce Harwood) e Richard \"Ringo\" Langly (Dean Haglund).\nIl nome originale del trio (e della serie) deriva dalla teoria sull'uccisione di John Fitzgerald Kennedy formulata dalla Commissione Warren, che indicava in una sola persona (un \"lone gunman\") l'esecutore dell'omicidio del presidente Kennedy.\nIl primo episodio, trasmesso il 4 marzo 2001, racconta dell'organizzazione, ad opera di una parte del Governo degli Stati Uniti, di un autoattentato, al fine di giustificare una guerra e di conseguenza rinvigorire il mercato delle armi.\nL'attentato consiste nel telecomandare un aereo di linea verso il World Trade Center (un episodio molto simile a quello che accadr\u00e0 circa sei mesi pi\u00f9 tardi, l'11 settembre 2001).\nDopo un inizio promettente la serie \u00e8 stata cancellata dopo soli tredici episodi, l'ultimo dei quali terminante con un cliffhanger, che viene parzialmente risolto nell'episodio \"Modifica genetica\" della nona stagione di \"X-Files\", inserito anche nel DVD della serie rilasciato negli Stati Uniti e nel Regno Unito.\nFanno la loro apparizione come guest star Mitch Pileggi nel ruolo di Walter Skinner (nell'episodio 11 \"The Lying Game\") e David Duchovny nel ruolo di Fox Mulder (nell'episodio 13 \"All About Yves\").\nIn Italia la serie \u00e8 inedita.\nParallelismo con l'attentato dell'11 settembre.\nL'episodio pilota della serie racconta di un aereo che sarebbe dovuto scontrarsi con il World Trade Center di New York. Andato in onda sei mesi prima dell'attentato dell'11 settembre, nell'episodio viene descritta una fazione segreta all'interno del governo degli Stati Uniti che complotta per dirottare a distanza un Boeing 727 in modo che si schianti contro il World Trade Center. Il movente dell'atto, definito \"auto-attentato\", \u00e8 quello di aumentare il bilancio militare del Dipartimento della difesa, accusando paesi stranieri di essere i mandanti dell'attentato. L'attacco viene sventato dai protagonisti che, a bordo dell'aereo, disattivano il pilota automatico pochi secondi prima che l'aereo raggiunga l'obiettivo."}
{"id": "1373944", "revid": "188323", "url": "https://it.wikipedia.org/wiki?curid=1373944", "title": "Suzuki SV 400", "text": ""}
{"id": "1373946", "revid": "188323", "url": "https://it.wikipedia.org/wiki?curid=1373946", "title": "Suzuki SV 1000", "text": ""}
{"id": "1373948", "revid": "287204", "url": "https://it.wikipedia.org/wiki?curid=1373948", "title": "B\u0103icule\u0219ti", "text": "B\u0103icule\u0219ti \u00e8 un comune della Romania di 6.235 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 9 villaggi: Alud, Anghine\u0219ti, Arge\u0219ani, B\u0103icule\u0219ti, M\u00eenice\u0219ti, Stejari, Valea Brazilor Tutana, Valea lui Enache, Zigoneni."}
{"id": "1373950", "revid": "287204", "url": "https://it.wikipedia.org/wiki?curid=1373950", "title": "Baiculesti", "text": ""}
{"id": "1373955", "revid": "212348", "url": "https://it.wikipedia.org/wiki?curid=1373955", "title": "Ultimate Uomo Ghiaccio", "text": ""}
{"id": "1373956", "revid": "110157", "url": "https://it.wikipedia.org/wiki?curid=1373956", "title": "Giulitta", "text": "Origine e diffusione.\nRiprende il nome di santa Giulitta, una martire del IV secolo. La sua origine non \u00e8 del tutto certa; viene considerato da alcune fonti un diminutivo di Giulia (analogo quindi a Giulietta), o comunque un derivato di Giulia/Giulio, ma \u00e8 stata anche formulata l'ipotesi che possa derivare da altri nomi, come ad esempio Giuditta.\nOnomastico.\nL'onomastico si festeggia il 16 giugno in onore di santa Giulitta, martire a Tarso con suo figlio Quirico sotto Diocleziano. Con questo nome si ricordano anche una martire a Cesarea in Cappadocia, il 30 luglio, e una religiosa martire con diversi altri compagni ad Ancira sotto Diocleziano, il 18 maggio, mentre la Chiesa ortodossa russa commemora, il 3 aprile, santa Iulitta Zubova, stolta in Cristo."}
{"id": "1373970", "revid": "287204", "url": "https://it.wikipedia.org/wiki?curid=1373970", "title": "B\u0103lile\u0219ti", "text": "B\u0103lile\u0219ti \u00e8 un comune della Romania di 4.289 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 7 villaggi: B\u0103je\u0219ti, B\u0103lile\u0219ti, Gole\u0219ti, Poieni\u021ba, Priboaia, Ulita e Valea Mare-Bratia."}
{"id": "1373972", "revid": "287204", "url": "https://it.wikipedia.org/wiki?curid=1373972", "title": "Balilesti", "text": ""}
{"id": "1373976", "revid": "298055", "url": "https://it.wikipedia.org/wiki?curid=1373976", "title": "Paulie Gatto", "text": ""}
{"id": "1373977", "revid": "1776051", "url": "https://it.wikipedia.org/wiki?curid=1373977", "title": "Digidogheadlock", "text": "Digidogheadlock \u00e8 l'ottavo album dei The Mad Capsule Markets, ed \u00e8 il primo con TORUxxx, dopo la dipartita di Ai Ishigaki. Quest'album ha suscitato l'interesse di Alec Empire, frontman degli Atari Teenage Riot, che remixer\u00e0 le canzoni \"Crash Pow\" e \"Creature\", e li sceglier\u00e0 come gruppo spalla per i tour. \u00c8 il secondo album ad essere distribuito negli Stati Uniti, ed \u00e8 il primo distribuito in Europa."}
{"id": "1373981", "revid": "767487", "url": "https://it.wikipedia.org/wiki?curid=1373981", "title": "Ritorna l'amore", "text": "\"Ritorna l'amore (Made for Each Other)\" \u00e8 un film del 1939 diretto da John Cromwell.\nTrama.\nUn giovane avvocato di New York, John Mason, in trasferta a Boston per un caso, incontra Jane, una bella e vivace ragazza, se ne innamora immediatamente e di impulso, il giorno dopo, la sposa.\nI due sposini felici, tornano a casa, ma, a causa di difficolt\u00e0 economiche, vanno a vivere con la madre di lui. Harriet, la madre di John, disapprova apertamente il matrimonio e non perde occasione per sottolineare che Jane non sa cucinare, che non sa apparecchiare la tavola, che non \u00e8 una buona moglie. John, pur essendo innamorato della moglie, non riesce a tenere testa a sua madre.\nNel frattempo la coppia ha un bambino, che per\u00f2, poco dopo, si ammala. Tutto questo manda in crisi il rapporto di coppia.\nFinalmente si riesce a trovare un rarissimo siero e, guarito il bambino, ritorna l'amore.\nProduzione.\nIl film \u00e8 tratto dal romanzo \"Made for Each Other\" scritto da Rose Franken, la sceneggiatura \u00e8 stata scritta da Jo Swerling.\nIl tecnico degli effetti speciali Edmund E. Fellegi mor\u00ec in un incidente mentre preparava una scena di questo film. Essendo morto prima della fine del film, Fellegi non risulta nell'elenco dei partecipanti alla realizzazione.\nTagline.\n\"All they asked... A Chance to love!\" (\"Tutto ci\u00f2 che chiedevano... una chance per amare!\")"}
{"id": "1373982", "revid": "864763", "url": "https://it.wikipedia.org/wiki?curid=1373982", "title": "Provincia Sveva", "text": "La Provincia Sveva fu un Circolo imperiale del Sacro Romano Impero, creato dall'imperatore Massimiliano I d'Asburgo nel 1500.\nLa provincia era costituita da un gran numero di piccoli stati; solo il Ducato di W\u00fcrttemberg, i Margraviati di Baden-Baden e di Baden-Durlach ed il Vescovato di Augusta avevano una certa importanza. I direttori della Dieta del circolo imperiale erano il vescovo di Costanza e il duca del W\u00fcrttemberg. Era una delle province pi\u00f9 organizzate da un punto di vista amministrativo: aveva una propria dieta di circolo regolarmente funzionante con la partecipazione di molti principati che non sempre avevano diritto di voto alla dieta imperiale. Gli stati imperiali che avevano diritto di seggio e di voto al Reichstag erano divisi in Banco dei Principi ecclesiastici, Banco dei Principi secolari, Banco dei Prelati svevi, Banco dei Conti e Signori, Banco delle Citt\u00e0 imperiali e libere. Verso la met\u00e0 del XVIII secolo erano rappresentati da 2 vescovati, 22 abbazie principesche, 10 principati, 26 contee, 31 citt\u00e0 imperiali.\nComposizione.\nLa provincia era composta dai seguenti stati:"}
{"id": "1373983", "revid": "287204", "url": "https://it.wikipedia.org/wiki?curid=1373983", "title": "B\u00e2rla", "text": "B\u00e2rla \u00e8 un comune della Romania di 5.504 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 12 villaggi: Afrime\u0219ti, B\u00e2rla, B\u0103de\u0219ti, Brabe\u021bi, Cioce\u0219ti, Malu, M\u00eendra, Moz\u0103ceni, Podi\u0219oru, Urlueni, \u0218el\u0103reasca, Zuvelca\u021bi.\nIl comune \u00e8 situato a circa 50 km da Pite\u0219ti, al confine con i distretti di Olt e di Teleorman.\nL'economia del comune \u00e8 prevalentemente agricola, tuttavia sono presenti sul suo territorio diversi impianti di estrazione di petrolio."}
{"id": "1373992", "revid": "1573940", "url": "https://it.wikipedia.org/wiki?curid=1373992", "title": "Aratinga solstitialis", "text": "Il conuro del sole (Aratinga solstitialis ) \u00e8 un uccello della famiglia degli Psittacidi.\nDistribuzione e habitat.\nL'areale di questa specie \u00e8 ristretto a una parte dello stato del Roraima, nel Brasile settentrionale e alla parte occidentale della Guyana; sulla base di un singolo avvistamento si presume sia presente anche nella zona orientale del Venezuela.\nConservazione.\nLa Lista rossa IUCN classifica \"Aratinga solstitialis\" come specie in pericolo di estinzione (\"Endangered\")."}
{"id": "1373993", "revid": "1964823", "url": "https://it.wikipedia.org/wiki?curid=1373993", "title": "Slobodan Rajkovi\u0107", "text": "Carriera.\nClub.\nDopo aver cominciato la sua carriera nell'OFK Belgrado, nel novembre 2005 la squadra inglese del Chelsea sbors\u00f2 5,2 milioni di euro per accaparrarsi il sedicenne centrale di difesa serbo.\nRajkovi\u0107 rimase all'OFK Belgrado in prestito dal Chelsea fino al termine della stagione 2006-2007 di Superliga serba. Il Chelsea prest\u00f2 quindi il giovane difensore al per la stagione 2007-2008, come controparte per il ritorno di Alex ai \"Blues\".\nIl 5 settembre 2008 la FIFA ha sospeso per un anno il difensore, allora in prestito al Twente, che si era reso protagonista, durante il torneo olimpico, di uno sputo verso l'arbitro Abdullah Al Hilali.\nIl 24 agosto 2011 i tedeschi dell'Amburgo lo acquistano dal Chelsea, firmando un contratto di quattro anni.\nDopo 4 stagioni il 24 giugno 2015 rescinde il suo contratto rimanendo svincolato.\nIl 1\u00ba agosto 2016 viene ingaggiato dal Palermo con cui firma un contratto quadriennale.\nIl suo debutto con la maglia dei siciliani \u00e8 avvenuto il 12 agosto 2016 nella partita di Coppa Italia Palermo- (1-0 dts), mentre il 21 agosto seguente ha esordito in Serie A nella gara Palermo- (0-1), partita in cui \u00e8 stato espulso. Il 18 settembre, durante la partita pareggiata in trasferta (1-1) contro il Crotone esce al 29\u00ba minuto per via di una frattura al naso a seguito di uno scontro col suo compagno di squadra (portiere) Josip Posavec. A quell'infortunio ne segue uno al ginocchio. Il 7 novembre 2016, all'indomani di una sconfitta per 1-2 contro il Milan, subisce un nuovo infortunio al ginocchio che gli fa terminare anzitempo la stagione in cui ha disputato solo 4 partite. A fine anno il Palermo retrocede con 26 punti (frutto di 6 vittorie, 8 pareggi e 24 sconfitte) e lui rimane in rosa. Rientra a disposizione dell'allenatore dei siciliani Bruno Tedino nel dicembre 2017 dopo 1 anno e 1 mese, tornando a giocare 2 mesi dopo (dopo ben 14 mesi lontano dai campi) nella sfida persa in trasferta per 1-0 contro il Perugia partendo titolare e venendo sostituito al 72'. Il 27 febbraio 2018 torna a disputare una partita intera nella gara vinta per 4-1 contro l'. Tuttavia 2 giorni dopo la partita riporta un nuovo infortunio: questa volta si tratta di una frattura composta dell'emipiatto tibiale. Segna la sua prima rete con la maglia del Palermo nella partita di Serie B disputata in trasferta contro il Parma e terminata 3-2 per i ducali. Il 5 agosto 2018 realizza la sua prima doppietta nella gara contro il Vicenza vinta dai rosanero per 8-7 dcr (2-2 dts) valevole per il secondo turno di Coppa Italia (lo stesso Rajkovi\u0107 sigla il quinto gol della sequenza dei tiri di rigore). Nell\u2019estate del 2019 rimane senza squadra dopo il fallimento dei rosanero.\nIl 27 gennaio 2020 firma un contratto di due anni e mezzo con il . Diviene subito titolare della squadra, salvo poi perdere il posto nel finale di stagione.\nDopo avere rescisso il proprio contratto con il cub umbro il 3 agosto 2020, dieci giorni dopo si trasferisce alla Lokomotiv Mosca. Rescinde il contratto a met\u00e0 gennaio 2021, rimanendo svincolato.\nNazionale.\nDa quando ha sedici anni Rajkovi\u0107 \u00e8 membro fisso della Nazionale serba Under-21. \nFa il suo esordio in Nazionale maggiore il 24 maggio 2008 (all'et\u00e0 di 19 anni e 3 mesi) dopo essere stato convocato dal CT serbo Miroslav Djukic nella partita terminata 1-1 tra Irlanda e Serbia.\nStatistiche.\nPresenze e reti nei club.\n\"Statistiche aggiornate al 3 febbraio 2021.\""}
{"id": "1373996", "revid": "2519", "url": "https://it.wikipedia.org/wiki?curid=1373996", "title": "Damak", "text": "Damak (nepalese: \u0926\u092e\u0915) \u00e8 una citt\u00e0 e una municipalit\u00e0 del Nepal, situata nella Provincia No. 1.\nDa un punto di vista amministrativo \u00e8 una municipalit\u00e0 e fa parte del Distretto di Jhapa. La superficie complessiva della municipalit\u00e0 \u00e8 di 7.513 ettari di cui 1.406 a uso residenziale, 5.586 a uso agricolo e 215 a foresta . \nDamak si trova nella parte sudorientale del Paese, nella pianura del Terai, tra i fiumi Ratua Khola (a est) e Mawa Khola (a ovest). \nNell'area di Damak (a 5 km dal centro abitato) sono ubicati i campi profughi gestiti dall'ONU in cui vivono oltre centomila profughi di etnia Lotshampa fuorisuciti dal Bhutan dopo la pulizia etnica degli anni novanta."}
{"id": "1373997", "revid": "697352", "url": "https://it.wikipedia.org/wiki?curid=1373997", "title": "Barla", "text": ""}
{"id": "1373998", "revid": "287204", "url": "https://it.wikipedia.org/wiki?curid=1373998", "title": "Slobodan Rajkovic", "text": ""}
{"id": "1374000", "revid": "599013", "url": "https://it.wikipedia.org/wiki?curid=1374000", "title": "Nii Lamptey", "text": "Biografia.\nIl fratello minore, Nathaniel Lamptey, \u00e8 stato anch'egli un calciatore professionista, militante in Germania.\nIl regista tedesco Christoph Weber gir\u00f2 su di lui e sui \"Black Starlets\" un film/documentario, il cui titolo originale \u00e8 \"Black Starlets - Der Traum vom grossen Fussball\". Il film inizia con la vittoria del Mondiale Under-17 e i successivi festeggiamenti, e poi inizia la ricerca, dieci anni dopo, dei protagonisti di quel successo; vengono intervistati diversi calciatori ghanesi di quella generazione che per lo pi\u00f9 finirono in modesti campionati professionistici, e nessuno aveva tracce di Nii Odartey Lamptey.\nCarriera.\nClub.\nIn 17 anni di professionismo ha giocato nei campionati di 12 differenti nazioni e 4 differenti continenti. Ha annunciato il suo ritiro dal calcio agonistico nel 2008 e dal 19 febbraio 2009 \u00e8 l'allenatore in seconda dei ghanesi del Sekondi Wise Fighters, dove affianca il mister Charles Akonnor.\nNazionale.\nSi \u00e8 messo in luce ai Mondiali Under-17 del 1991 insieme a talenti come Alessandro Del Piero, Marcelo Gallardo e Juan Sebasti\u00e1n Ver\u00f3n. Dopo i Mondiali Under-17 del 1991, vinti proprio dai giovani ghanesi (i \"Black Starlets\", dove militavano anche Samuel Kuffour, Mohammed Gargo, Emmanuel Duah e altri) che poi si resero protagonisti anche nei Mondiali Under-20 e alle Olimpiadi sempre con la stessa generazione di calciatori, fu paragonato a Pel\u00e9 che addirittura lo defin\u00ec il suo \"erede naturale\"."}
{"id": "1374004", "revid": "1360634", "url": "https://it.wikipedia.org/wiki?curid=1374004", "title": "Psicologia dello sviluppo", "text": "La psicologia \u00e8 una disciplina scientifica che studia la mente e il comportamento umano. Una branca della psicologia \u00e8 la psicologia dello sviluppo che \u00e8 lo studio scientifico del comportamento e dello sviluppo degli individui, perci\u00f2 studia i cambiamenti che si verificano in funzione del tempo, dal momento del concepimento fino al momento della morte. Si differenzia dalla psicologia dell'et\u00e0 evolutiva, la quale prende in considerazione solo lo sviluppo del bambino. Non \u00e8 una disciplina applicata, ma \u00e8 stata oggetto di discussione per molti secoli. Lo sviluppo dipende, nella maggior parte dei casi sia da fattori biologici che da fattori ambientali, ma \u00e8 ancora da stabilire in quale misura essi abbiano peso. Per fattori biologici si intende l'insieme del patrimonio genetico che influenza lo sviluppo psicosomatico dell'individuo e le sue future competenze. Le istituzioni dell'educazione formale devono tener conto dei principi della \"psicologia dello sviluppo\" nella stesura del progetto educativo. \nLa psicologia dello sviluppo nasce e si diffonde all\u2019incirca nell\u2019800 grazie a cambiamenti sociali ed economici come ad esempio la rivoluzione industriale che ha dato molta importanza alla scolarizzazione, il miglioramento economico, una maggiore attenzione nei confronti delle malattie infantili con conseguente diminuzione della mortalit\u00e0 infantile.\nGeneralit\u00e0.\nLe tre domande.\nLa psicologia dello sviluppo tenta di dare una risposta a tre domande fondamentali: \"Quando\", \"Come\" e \"Perch\u00e9\".\nQuando\nSi riferisce al processo continuo di cambiamento che \u00e8 la caratteristica dell\u2019infanzia. L\u2019obiettivo \u00e8 quello di creare e classificare delle fasce d\u2019et\u00e0 in cui la maggior parte dei bambini acquisisce determinate abilit\u00e0 e capacit\u00e0 (come ad esempio quando i bambini iniziano a parlare, oppure quando i bambini iniziano a camminare).\nEsistono delle traiettorie comuni che, in assenza di patologie, ogni individuo, nell'infanzia, percorre fino a giungere a tappe di sviluppo ben precise. \u00c8 assodato che alcune abilit\u00e0 o competenze (come per esempio il linguaggio) vengano sviluppate entro finestre temporali e sequenze ben precise (dalla lallazione). Scopo della psicologia evolutiva \u00e8 trovare queste tappe di sviluppo comuni a tutti gli individui.\nCome \nSi indaga sui modi del comportamento e quindi come il bambino si relaziona ed entra in contatto con il mondo esterno (ad esempio come riescono i bambini a creare un gruppo).\nSeguire il progresso di ogni singola competenza degli individui e studiarne i meccanismi di sviluppo. Esistono due diversi tipi di differenze tra le abilit\u00e0 degli individui: le differenze \"di ritmo\" (diversi periodi di apprendimento per le stesse abilit\u00e0) e \"di stile\" (per esempio, nel linguaggio, apprendere pi\u00f9 velocemente vocaboli o pi\u00f9 la sintassi). L'ambiente esterno ha una notevole influenza sull'ordine di apprendimento delle competenze.\nPerch\u00e9\nRiguarda la spiegazione dello sviluppo e quindi cerca di comprenderne le cause (ad esempio perch\u00e9 alcuni bambini sviluppano una capacit\u00e0 a due anni e altri a tre).\nCerca e spiega i processi che stanno alla base di ogni competenza, distinguendo ancora una volta tra fattori genetici e ambiente esterno.\nLe domande \u201ccome\u201d e \u201cquando\u201d si occupano della descrizione dello sviluppo; mentre il \u201cperch\u00e9\u201d \u00e8 relativo alla spiegazione.\nSviluppo e maturazione.\nLo sviluppo \u00e8 un cambiamento incrementale e si compone di due fattori principali: la maturazione e l'apprendimento. Per maturazione si parla della modificazione innata della specie, mentre per apprendimento si intende l'insieme di esperienze vissute dall'individuo.\nPremesso che le tappe maturative nei bambini sono uguali in tutto il mondo, si pu\u00f2 affermare che entro l'adolescenza lo sviluppo cerebrale si porta al termine. A questo punto, un certo numero di abilit\u00e0 vengono dimenticate, pur mantenendo una certa plasticit\u00e0 (possibilit\u00e0 di imparare nuove abilit\u00e0 nel corso del tempo).\nAllo sviluppo si contrappongono cambiamenti decrementali come il Deterioramento, la Perdita, il Declino e la Regressione.\nDurante lo sviluppo possono verificarsi dei fenomeni assimilabili alle perdite (es. Audiomutismo fisiologico), ma che in realt\u00e0 fanno parte della maturazione del soggetto.\nI traumi possono condurre a delle regressioni a periodi dello sviluppo precedente (fissazioni).\nFasi dello sviluppo.\nLa psicologia dello sviluppo o evolutiva, studia il processo di crescita o organizzazione delle persone, crescita fisica e psicologica. La psicologia dello sviluppo studia l'individuo dai 0 ai 18 anni tramite sei fasi, che sono:\nIdea d'infanzia.\nLa nostra immagine dell\u2019infanzia \u00e8 influenzata da fattori ambientali, sociali e personali. Infatti l\u2019idea d\u2019infanzia si costruisce sulla base delle esperienze e dell\u2019immagine della realt\u00e0 che ognuno possiede.\nLa psicologia dello sviluppo propone tre prospettive, tre diverse idee di infanzia.\n1. PROSPETTIVA STORICA\nPropone tre diverse immagini del bambino: il bambino come adulto in miniatura, il bambino come vittima e il bambino dei diritti.\nNel Medioevo non esisteva un\u2019idea di infanzia o di bambino e fino all\u2019800 circa i bambini erano considerati come gli adulti, erano degli adulti in miniatura, condividevano infatti giochi e attivit\u00e0 e solamente intorno all\u2019800 cominciarono a delinearsi le prime differenze, a partire dagli abiti.\nIn questo senso \u00e8 stata fondamentale la rivoluzione industriale che ha portato alla promulgazione dei Factory Acts che hanno portato all\u2019idea di infanzia che \u00e8 predominante ai giorni nostri.\nIl bambino come vittima invece \u00e8 quel prototipo di bambino sottoposto a maltrattamenti di notevole frequenza. Molto spesso durante il XVII e XVIII secolo questi maltrattamenti erano giustificati dalla morale religiosa. Un orientamento molto diffuso nel 1700 era il metodismo che vedeva il bambino come naturalmente cattivo e per questo doveva essere educato con la violenza e con la forza.\nIl bambino dei diritti invece \u00e8 la figura di bambino che \u00e8 diffusa tutt\u2019oggi, visto alla luce die bisogni educativi sia della famiglia che della societ\u00e0. Nel 1989 fu emanata la Dichiarazione del World Summit for Children grazie al quale i bambini conquistano dei diritti specifici e una figura specifica e non pi\u00f9 subordinata agli adulti.\n2. PROSPETTIVA CULTURALE\nIndaga le differenze che esistono tra le varie culture in quanto gli individui vengono educati sulla base dei valori condivisi della societ\u00e0.\nUn esempio riguarda l\u2019atto di tenere i bambini in braccio: nella societ\u00e0 occidentale il bambino e la madre sono quasi del tutto \u201cassorbiti\u201d l\u2019uno con l\u2019altro, la madre parla al bambino, gli sorride; mentre nella societ\u00e0 Kaluli i bambini sono abituati fin da piccolissimi ad essere rivolti verso l\u2019esterno perch\u00e9 secondo questa cultura i bambini devono sempre essere coinvolti in scambi tra pi\u00f9 parti.\nUn altro esempio a favore delle differenze tra le varie culture riguarda l\u2019importanza del gioco: nella cultura occidentale il gioco \u00e8 enfatizzato per favorire le abilit\u00e0 cognitive del bambino; mentre nella societ\u00e0 messicana di famiglie a basso reddito il gioco non \u00e8 ritenuto importante in quanto agiscono sulla base del \u201cmodello lavorativo\u201d.\nEsistono due orientamenti culturali, uno collettivistico e l\u2019altro individualistico.\nUna cultura \u00e8 individualistica quando enfatizza l\u2019individualit\u00e0, l\u2019autonomia e la difesa dei propri diritti, esempi di culture individualistiche sono le culture dell\u2019Europa Settentrionale, la Finlandia o la Svizzera.\nInvece una cultura \u00e8 collettivistica quando enfatizza la dipendenza reciproca e la conformit\u00e0 sociale, esempi di questo orientamento sono le culture dell\u2019Estremo Oriente quali la Cina e il Giappone.\n3. PROSPETTIVA PERSONALE\n\u00c8 l\u2019insieme delle credenze riguardo alla natura e allo sviluppo dei bambini, e del ruolo degli adulti al suo interno.\nMetodi di osservazione.\nEsistono diversi metodi di osservazione dei soggetti nell'ambito dello sviluppo. Tra questi, i principali sono:\n\"Il disegno correlazionale\".\nIn psicologia \u00e8 utile pensare che alcuni fenotipi (aspetti psicologici, nel nostro caso) vanno di pari passo, ovvero sono in qualche modo legati fra loro. Per fenotipo si intende tutto ci\u00f2 che pu\u00f2 essere misurato, mentre il genotipo \u00e8 l'effettivo corredo cromosomico che pu\u00f2 anche non essere espresso (Vedi anche la parte di Genetica).\nUno strumento efficace per misurare il grado di correlazione tra due (o pi\u00f9) fenotipi \u00e8 la correlazione. La correlazione \u00e8 un concetto matematico che si esprime mediante una costante, detta costante di correlazione r, il cui valore varia da -1 a +1. Per valore assoluto tendente a zero, si indica che due (o pi\u00f9) aspetti correlano poco tra loro e, viceversa, per valore assoluto tendente a uno, si indica che due (o pi\u00f9) aspetti correlano molto fra loro. Il segno del valore del coefficiente di correlazione indica il tipo di proporzionalit\u00e0 che c'\u00e8 fra le variabili esaminate: se positivo si tratta di proporzionalit\u00e0 diretta, se negativo si tratta di proporzionalit\u00e0 inversa.\nIn psicologia, si usa questo operatore perch\u00e9 spesso i fenotipi tendono a manifestarsi insieme.\nVa precisato che le misurazioni possibili in uno studio di correlazione possono essere di due tipi:\nUn particolare tipo di correlazione \u00e8 la regressione, in cui ogni variabile indipendente \u00e8 correlata con quella dipendente attraverso un coefficiente che ci dice il grado di correlazione tra le due variabili. Si parla anche di significativit\u00e0 per indicare la percentuale di probabilit\u00e0 di trovare lo stesso fenotipo in un'altra popolazione. Il limite maggiore di uno studio correlazionale \u00e8 l'impossibilit\u00e0 di stabilire il verso della correlazione, ovvero quale variabile causi l'altra. Per questo motivo, si tende ad utilizzare altri metodi per stabilire come siano questi legami causa/effetto, per esempio mediante il disegno sperimentale in laboratorio.\n\"Il disegno sperimentale in laboratorio\".\nIl disegno sperimentale in laboratorio \u00e8 un metodo di ricerca che consiste nel\nI trattamenti somministrati ai soggetti rappresentano la variabile indipendente, mentre le reazioni dei soggetti, presumibilmente causate dalla variabile indipendente, rappresentano quella dipendente. Se l'esperimento \u00e8 privo di fattori disturbanti e interferenze, questo tipo di indagine permetterebbe\ndi risalire alla relazione di causa/effetto tra le due variabili in esame.\n\u00c8 di vitale importanza l'assenza di altri fattori che potrebbero influire sul risultato finale (sulla variabile dipendente nello specifico) e per ridurre questo rischio i campioni vengono assegnati casualmente (o \"in cieco\").\nMetodi di studio.\nSi sono formate diverse scuole di pensiero sul metodo di studio pi\u00f9 corretto per valutare le diverse fasi dello sviluppo.Il metodo introspettivo \u00e8 stato presto abbandonato perch\u00e9 vi era confusione tra soggetto ed oggetto. Il metodo elettroencefalico ha fornito maggiori informazioni sulla corrispondenza fra diversi stati comportamentali e il relativo andamento elettrochimico del cervello.\nLe tecniche comportamentali vere e proprie sono:\nStudio di un fenotipo nel tempo.\nLo studio dello sviluppo degli individui deve tenere conto dell'evoluzione continua dell'organismo, cercando di suddividerla in base a criteri rappresentativi. Occorre quindi scegliere un'unit\u00e0 di misura temporale che tenga conto dell'insieme di caratteristiche, comportamenti ed intenzioni di un dato periodo (quadro normativo). Una volta definite le caratteristiche di una fase sar\u00e0 possibile descrivere il livello di abilit\u00e0 medio, il discostamento della popolazione da questo livello e, di conseguenza, la variabilit\u00e0 normale. Se ad esempio parliamo della Fase delle 50 parole, possiamo presumere che i bambini a questa et\u00e0 produrranno un numero di parole variabile (presumiamo) tra le 35 e le 70, mentre un numero di parole pi\u00f9 basso pu\u00f2 indicare un'anormalit\u00e0. Se le fasi sono ordinate gerarchicamente e sono universali si parla di stadi. I metodi per studiare un certo fenotipo in momenti diversi sono:\nGenetica del comportamento.\nAll'interno del discorso di sviluppo, la genetica ha un ruolo fondamentale, in particolar modo in riferimento alla genetica del comportamento o comportamentale.\nQuest'ultima tenta di rispondere alle seguenti domande:\nAlla base di questo discorso c'\u00e8 un grande interesse verso le differenze tra gli individui e bisogna ancora una volta tener presente l'importanza del fattore ambientale.\nBreeding selettivo.\nStudiando topi da laboratorio, R.C.Tyron mise in evidenza l'esistenza di due tipi di topi: i topi bravi ad uscire da un labirinto e topi meno bravi ad uscire dallo stesso labirinto. Egli divise i topi in base al numero di errori che essi facevano nell'uscire dal labirinto e fece accoppiare topi \"intelligenti\" con altri topi \"intelligenti\" e topi meno \"intelligenti\" con altri topi meno \"intelligenti\" e scopr\u00ec che andando avanti con le generazioni di topi, gli errori diminuivano progressivamente nei topi \"intelligenti\" e aumentavano progressivamente negli altri.\nQuesto esperimento permise di ipotizzare come possibile causa dell'aumentare/diminuire degli errori dei topi il fattore genetico.\nFamily studies.\nGli studi familiari si basano sull'ipotesi che se due individui legati da un certo grado di parentela vivono nello stesso ambiente, ci si pu\u00f2 aspettare una correlazione, per un certo tratto psicologico, che varia a seconda del grado di parentela che intercorre tra loro.\nEsistono due tipi di studi familiari in questo senso:\nVa precisato che uno studio condotto su coppie di gemelli identici (monozigoti) che condividono lo stesso ambiente non dicono se un certo tratto psicologico dipende da fattori genetici o ambientali. I fattori causali possono dividersi in:\nMetodi per valutare le somiglianze tra gemelli.\nCi sono due strumenti che ci dicono delle somiglianze/differenze fra gemelli:\nIl primo si riferisce ancora una volta alla correlazione vista in precedenza in termini quantitativi, mentre il secondo ci dice se un certo tratto psicologico \u00e8 condiviso o meno da entrambi i gemelli in termini qualitativi.\nInoltre, per spiegare l'ereditabilit\u00e0 di un certo tratto psicologico, si usa un'altra variabile, \"h2\", definita come:\nh2 = 2 x (\"correlazione tra monozigoti\" - \"correlazione tra dizigoti\")\nFormalizzando:\nper cui la formula diventa:\nh2 = 2 x ( rMZ - rDZ)\nLe influenze ambientali uniche non condivise (Not Shared) \"NSE\" si calcolano con la formula:\nNSE = 1 - rMZ\nmentre le influenze ambientali condivise (Shared) \"SE\" si calcolano con la formula:\nSE = 1- (h2 + NSE).\nIn totale, quindi, si ha che\nFattore genetico + NSE + SE = 1 \ndove 1 rappresenta il totale delle differenze."}
{"id": "1374007", "revid": "1898473", "url": "https://it.wikipedia.org/wiki?curid=1374007", "title": "Martin Reim", "text": "Carriera.\n\u00c8 il giocatore pi\u00f9 presente nella propria nazionale a non avere mai partecipato ai Mondiali di calcio. Ha preso parte a 157 gare internazionali con l', risultando essere con ci\u00f2 anche il giocatore europeo con pi\u00f9 presenze nella selezione nazionale. Con la nazionale ha segnato anche 14 gol.\nA livello di club ha giocato per la maggior parte della sua carriera in patria nel , diventandone il calciatore pi\u00f9 presente (385 partite) e uno dei pi\u00f9 prolifici (69 reti). Tra il 1999 e il 2000 ha avuto una breve esperienza in Finlandia, nel KooTeePee.\nDal 2010 al 2012 \u00e8 stato l'allenatore del Flora Tallinn.\nNazionale.\nNon ha mai preso parte ad alcuna fase finale di competizione mondiale, cosa che invece hanno fatto tutti e sei i calciatori (non europei) che lo precedono nella FIFA Century Club. Egli \u00e8 pertanto il calciatore che nel mondo ha disputato pi\u00f9 partite in nazionale e che non ha mai partecipato ai mondiali di calcio.\nHa disputato:"}
{"id": "1374009", "revid": "1305772", "url": "https://it.wikipedia.org/wiki?curid=1374009", "title": "Farnesolo", "text": "Il farnesolo \u00e8 un sesquiterpene con un gruppo alcolico che ha la fragranza di mughetto e spesso viene usato nelle profumazioni con questa nota. \u00c8 un liquido incolore e insolubile in acqua, presente in molti olii essenziali (es. citronella, neroli, cyclamen, rosa, muschio ecc.).\nIl farnesolo rappresenta anche un fitofarmaco naturale attivo contro gli acari e un feromone per diversi altri tipi di insetti.\nUtilizzi.\nIl farnesolo viene utilizzato in profumeria per enfatizzare gli odori di dolci profumi floreali. Il miglioramento del profumo \u00e8 reso possibile dalla sua azione di co-solvente che regola la volatilit\u00e0 degli odori. \u00c8 particolarmente usato nei profumi lilla.\nIl farnesolo \u00e8 un pesticida naturale per gli acari ed \u00e8 un feromone per molti altri insetti.\nIn una ricerca del 1994 pubblicata da cinque importanti aziende produttrici di sigarette, il farnesolo \u00e8 stato elencato tra i 599 additivi per le sigarette.\nFonti naturali e sintesi.\nIl farnesolo \u00e8 prodotto da composti dell'isoprene sia nelle piante che negli animali. Quando il geranil pirofosfato reagisce con l'isopentenil pirofosfato, il risultato \u00e8 il farnesil pirofosfato a 15 atomi di carbonio, che \u00e8 un intermedio nella biosintesi dei sesquiterpeni come il farnesene. L'ossidazione pu\u00f2 quindi fornire sesquiterpenoidi come il farnesolo.\nOrigine del nome.\nIl farnesolo \u00e8 presente in un estratto floreale con una lunga tradizione di utilizzo in profumeria. La sostanza prese il nome (intorno al 1900\u20131905) dall\"'Acacia farnesiana\", poich\u00e9 i fiori dell'albero erano la fonte commerciale dell'essenza floreale in cui era stata identificata la sostanza chimica. Questa particolare specie di acacia, a sua volta, prende il nome dal cardinale Odoardo Farnese (1573\u20131626), membro dell'illustre famiglia italiana Farnese che (dal 1550 al XVII secolo) mantenne alcuni dei primi giardini botanici europei privati nei giardini Farnese a Roma. La pianta stessa \u00e8 stata portata nei giardini Farnese dai Caraibi e dal Centro America, dove ha origine.\nEffetti sulla salute.\nSi \u00e8 ritenuto che il farnesolo agisca come agente chemiopreventivo e antitumorale. \u00c8 utilizzato come deodorante nei prodotti cosmetici per la sua attivit\u00e0 antibatterica. \u00c8 soggetto a restrizioni sul suo uso in profumeria poich\u00e9 alcune persone potrebbero esserne allergiche, tuttavia il fatto che il farnesolo possa causare una reazione di questo tipo negli esseri umani \u00e8 contestato.. In uno studio, i ricercatori hanno scoperto in una coltura di tessuti che il balsamo del Per\u00f9 e il farnesolo erano in grado di legarsi alle molecole CD1A sulla superficie delle cellule di Langerhans e delle cellule T attive. Tuttavia, il ricercatore de Jong ha osservato che \u00e8 ancora necessario studiare il modo in cui il composto agisce nei pazienti allergici e progettare inibitori della risposta. Nonostante questo avvertimento, alcuni divulgatori scientifici hanno ritenuto i risultati preliminari di questo studio una prova conclusiva che il farnesolo possa provocare una risposta immunologica attraverso questo meccanismo, bench\u00e9 non sia mai stato testato sulla pelle umana \"in vivo\".\nFunzione biologica.\nIl farnesolo \u00e8 utilizzato dal fungo \"Candida albicans\" come molecola di quorum sensing che inibisce la filamentazione."}
{"id": "1374012", "revid": "1776051", "url": "https://it.wikipedia.org/wiki?curid=1374012", "title": "OSC-DIS", "text": "OSC-DIS (\"Oscillator In Distortion\") \u00e8 il nono e il pi\u00f9 famoso album dei The Mad Capsule Markets, grazie al singolo \"Pulse\". Con OSC-DIS il gruppo trova la sua dimensione definitiva, un crossover composto da punk, rock, metal e musica elettronica."}
{"id": "1374018", "revid": "287204", "url": "https://it.wikipedia.org/wiki?curid=1374018", "title": "Abbazia di Nonantola", "text": "Labbazia di Nonantola \u00e8 l'edificio monastico che fu sede di un'importante abbazia benedettina - anche territoriale -, sito nel comune di Nonantola in provincia di Modena. Era una delle tappe della \"Via Romea Nonantolana\", che deriva il nome proprio dall'abbazia modenese.\nLa fondazione.\nL'abbazia fu fondata nel 752 dall'abate Anselmo sul territorio ricevuto in dono dal proprio cognato, il re Astolfo. Anselmo da laico era stato duca del Friuli ed era poi diventato monaco benedettino. Per i longobardi la fondazione dell'abbazia dava la possibilit\u00e0 di accrescere l'influenza longobarda nella fascia che aveva costituito il confine con l'esarcato bizantino appena conquistato e incoraggiava la valorizzazione agricola della zona.\nNella donazione era ricompreso, oltre a un vasto territorio per lo pi\u00f9 paludoso intorno al luogo dove \u00e8 stata costruita l'abbazia, anche un vasto possesso di boschi nella zona appenninica di Fanano.\nLa chiesa abbaziale fu dedicata a Maria Vergine e a San Benedetto, poi ai santi Apostoli, successivamente a San Silvestro, quando avvenne la traslazione di questo papa da Roma a Nonantola. A tutt'oggi l'abbazia custodisce alcune reliquie dello stesso san Silvestro.\nFu la sede dell'incontro fra papa Marino e l'imperatore Carlo il Grosso e il luogo di sepoltura di papa Adriano III. L'abbazia sub\u00ec il saccheggio degli Ungari nell'899. Nel 1013 l\u2019abate Rodolfo I commissiona il portale della erigenda basilica romanica. Il terremoto del 1117 domand\u00f2 ricostruzioni. Ma l'abbazia continu\u00f2 a svolgere un ruolo importante, non solo di carattere religioso.\nLa chiesa e il monastero.\nL'importanza storica dell'abbazia e il suo ruolo nella bonifica agraria di una vasta parte della pianura modenese non trova una corrispondente importanza dal punto di vista architettonico. La costruzione dell'attuale chiesa, in stile romanico, \u00e8 iniziata a partire dall'VIII secolo dal coevo monastero benedettino di cui si sono conservate le sale del refettorio. Sono attribuite ad allievi di Wiligelmo (che aveva operato nel duomo di Modena) le decorazioni del portico, in particolare due leoni stilofori e alcune formelle di marmo, tra cui quella con l\"Adorazione dei Magi\".\nLa cripta presenta 64 colonne che secondo l'uso del tempo hanno capitelli di stili diversi (sono infatti di diversa provenienza, recuperati e riutilizzati nel restauro del 1913-17).\nIl crocifisso che pende al centro dell'abside maggiore \u00e8 una delle primissime opere del pittore cappuccino padre Angelico Bertini. \u00c8 datato 1914 e riproduce il celebre affresco della chiesa di Santa Maria Antiqua in Roma.\nL'amministrazione delle terre.\nL'abbazia di Nonantola possedette propriet\u00e0 terriere molto estese, sia in Emilia che in Toscana, e fu un importante punto di riferimento per un'intensa attivit\u00e0 di bonifica dei terreni. Secondo uno schema caratteristico delle abbazie benedettine, il terreno agricolo venne suddiviso in corti, a loro volta comprendenti una \"pars dominica\" e una \"pars massaricia\": il monastero riservava a s\u00e9 la conduzione diretta della prima e affidava in enfiteusi ai coloni la seconda secondo un concetto che si svilupper\u00e0 nella grancia.\nLa parte della pianura ha visto spostarsi i terreni affidati in enfiteusi man mano che si estendevano le bonifiche e a partire dalla fine del XV secolo assunse quei confini del territorio concesso in enfiteusi alla Partecipanza agraria di Nonantola che l'esercit\u00f2 in forma collettiva per secoli e che nel 1961 \u00e8 riuscita a riscattare i residui diritti dell'abbazia.\nAnche il territorio di Fanano fu concesso in enfiteusi agli abitanti del comune, ma il \"dominio utile\" fu retrocesso dal Comune allo Stato, perch\u00e9 impossibilitato ad amministrarlo in modo da evitare gli abusi. Quando al Ducato di Modena subentr\u00f2 il regno d'Italia il \"dominio utile\" fu messo all'asta e dopo liti giudiziarie annose si pervenne al riscatto del cosiddetto \"dominio diretto\", fino ad allora conservato dall'abbazia di Nonantola.\nIl sacro tesoro dell'abbazia.\nL'abbazia conserva uno dei pi\u00f9 importanti tesori delle cattedrali italiane, formato da stauroteche della \"Santa Croce\" (su cui secondo il racconto evangelico fu crocefisso Cristo), lipsanoteche e rarissime reliquie tessili del IX secolo rinvenute per caso in abbazia del 2002 e in archivio. Il pezzo pi\u00f9 importante \u00e8 la stauroteca della Santa Croce di Ges\u00f9, contenente uno tra i maggiori presunti frammenti della Santa Croce (ve ne sono diversi in Europa), giunto a Nonantola da Costantinopoli al tempo dei primi abati che fungevano da ambasciatori per Carlo Magno presso l'Impero d'Oriente. Altri oggetti degni di menzione sono il braccio di San Silvestro, la cassetta-reliquiario in argento contenente le calotte craniche dei martiri Senesio e Teopompo (martirizzati a Nicomedia nel 303), e la cassettina in avorio.\nDal 2011 sono in esposizione anche due straordinari sacri tessuti datati IX-X secolo. Si tratta di un tessuto rosso (di chiara e sicura fattura presso gli opifici di Costantinopoli) con aquile all'interno di orbicoli e di un tessuto bianco con ricamati leprotti, leonesse e cervi (di fattura dell'Egitto fatimita o dell'Italia Meridionale). I due tessuti facevano parte del corredo funebre di san Silvestro I papa e sono in ottime condizioni di conservazione nonostante il trascorrere dei secoli. Il tesoro dell'abbazia \u00e8 oggi visibile presso il Museo Benedettino e Diocesano, situato a pochi metri dalla chiesa.\nLa biblioteca.\nLo stesso primo abate, sant'Anselmo, procur\u00f2 il primo nucleo di codici per il monastero. Presto si cre\u00f2 anche uno \"scriptorium\": l'officina scrittoria di Nonantola fu uno dei principali centri di formazione della scrittura precarolingia.\nI cataloghi bassomedievali elencano cira 250 codici, solo per quanto riguarda le opere liturgiche e patristiche, che dovevano costituire la met\u00e0 circa della biblioteca intera.\nDurante il XVII secolo gran parte dei libri venne concentrata a Roma, presso la casa generalizia della congregazione cistercense di San Bernardo in Italia, nella quale l'abbazia era confluita dal 1515. I codici rimasero quindi nella biblioteca del monastero della Basilica di Santa Croce in Gerusalemme, detta anche \"basilica Sessoriana\", fino alla presa di Roma. In seguito ad essa e in attuazione delle leggi eversive gi\u00e0 precedentemente emanate, il monastero fu soppresso e la sua biblioteca fu concentrata nella nuova Biblioteca Nazionale Centrale \"Vittorio Emanuelel II\". Presso di essa permane tuttora il \"fondo Sessoriano\", che, reintegrato, custodisce il nucleo pi\u00f9 importante dell'antica biblioteca nonantolana, con 45 codici.. Recentemente \u00e8 stato digitalizzato per la consultazione nella sala manoscritti della Nazionale Centrale stessa.\nTre rilevanti codici non hanno mai abbandonato la sede originaria e fanno parte del percorso espositivo del Museo Benedettino e Diocesano, con un'apposita sala.\nL'archivio.\nL'archivio abbaziale vanta pi\u00f9 di 4500 pergamene, di cui 131 precedenti l'anno 1000. Tra le pi\u00f9 importanti ricordiamo quelle di Carlo Magno, con il suo celeberrimo monogramma, quella di Matilde di Canossa con la sua firma, e quella di Federico I Barbarossa. Le pergamene pi\u00f9 importanti sono in esposizione presso il museo benedettino.\nL'abbazia \"nullius\".\nL'abate di Nonantola da tempi immemorabili fu considerato abate mitrato e l'abbazia fu considerata \"abbatia nullius\". Da tempo per\u00f2 la carica \u00e8 stata ricoperta dal vescovo di Modena. Nel 1986 l'arcidiocesi ha assunto la denominazione di arcidiocesi di Modena-Nonantola.\nMisure.\nPer un confronto con le altre principali chiese romaniche della regione si riporta una tabella con le principali misure"}
{"id": "1374021", "revid": "124471539", "url": "https://it.wikipedia.org/wiki?curid=1374021", "title": "San Paolo Albanese", "text": "San Paolo Albanese (\"Sh\u00ebn Pali i Arb\u00ebresh\u00ebvet\" in arb\u00ebresh\u00eb, fino al 1863 \"Casalnuovo\", dal 1863 al 1936 \"San Paolo Albanese\", dal 1936 al 1962 \"Casalnuovo Lucano\") \u00e8 un comune italiano di 232 abitanti della provincia di Potenza, in Basilicata.\nGeografia.\n\u00c8 situato ad un'altitudine di 843 metri s.l.m sul declivio del Monte Carnara (1.284 m s.l.m.). Nato da coloni albanesi nel XVI secolo, per scampare alla dominazione turca in Albania, difende il patrimonio linguistico d'appartenenza, l'arb\u00ebresh\u00eb, e quello religioso, il rito bizantino, degli antenati.\n\u00c8 il comune pi\u00f9 piccolo della Basilicata per numero di abitanti.\nStoria.\nLa fondazione di San Paolo Albanese risale al 1534 circa, ad opera di profughi arb\u00ebresh\u00eb provenienti dall'Albania e dalla Morea della zona abitata da popolazioni albanesi, occupate dai turchi ottomani. L'iniziale insediamento urbano si complet\u00f2 definitivamente nel XVIII secolo, aggiungendo alle tipiche case a schiera, architetture che rimandano probabilmente agli antichi centri della Morea albanese. L'altitudine elevata offre panorami (\"pamjet\") unici della regione, sovrastando la vallata del fiume Sarmento e i paesi vicini (\"gjitoni\u00eb\"); si ha perci\u00f2 una visuale ampia arricchita da folti boschi, come il \"Bosco Capillo\" che circonda l'abitato arb\u00ebresh\u00eb e il Parco nazionale del Pollino.\nGli abitanti sono molto legati alla lingua albanese, al rito bizantino, ai costumi, e alle tradizioni (soprattutto nel rituale matrimoniale e funebre).\nDa cinque secoli qui si pu\u00f2 ascoltare la lingua arb\u00ebreshe, l'albanese antico. La divina liturgia, la messa, a San Paolo Albanese \u00e8 anch'essa in lingua albanese o, a seconda delle festivit\u00e0 e del giorno, anche in lingua greca, secondo il rito bizantino mantenuto nell'Eparchia di Lungro della chiesa cattolica. Valore importante dell'identit\u00e0 della comunit\u00e0 arbereshe \u00e8 anche il costume tradizionale, ornato da ricami e colori vivissimi. Gli aspetti peculiari della cultura albanese sono custoditi nel Museo della Civilt\u00e0 Arbereshe/Albanese.\nSociet\u00e0.\nTradizioni e folclore.\nIl 16 agosto, giorno di San Rocco, a S. Paolo Albanese si svolge un rituale antico: in un sincretismo insolito e incompleto, la statua del santo di Montpellier viene preceduta da un tronetto votivo composto da spighe e ornato di nastri e fiori. La himunea simboleggia la cultura e la tecnologia legata alla coltivazione del grano e in quel giorno \u00e8 oggetto di un culto che oltre a rappresentare la fine di un ciclo stagionale, \u00e8 anche la riappropriazione di una conoscenza del mondo agricolo di una tecnica che garantisce la sopravvivenza della comunit\u00e0 stessa. Il tronetto di spighe \u00e8 preceduto da mietitori che mimano la mietitura in una danza che \u00e8 allo stesso tempo rituale di esorcismo delle forze avverse della natura e rappresentazione didattica di movimento efficace per mietere il frutto. Da visitare l'antica chiesa di San Rocco, costruita dai profughi albanesi, che conserva affreschi di autori ignoti e pregevoli icone bizantine.\nUna manifestazione caratteristica, in occasione della festa di San Rocco, \u00e8 quella del trasporto delle \"grenje\" (fascio di spighe di grano), portate a spalla durante la processione, al termine della quale giovani, anziani e gruppi folcloristici si esibiscono nel tipico ballo del \"falcetto\". La festa di S. Rocco e la danza del falcetto, il tronetto e il ratto delle spighe, sono riconducibili, presuribilmente, alle origini albanesi della comunit\u00e0 (i simboli come le spighe erano ricorrenti degli albanesi). L'arcaicit\u00e0 del rituale si pensa sia spiegata dal fatto che nel XV secolo fuggirono in Basilicata, Molise, Puglia, Calabria e Sicilia i diretti discendenti delle popolazioni proto albanesi, quali di Illiri, gli abitanti dell'attuale Albania, dell'Epiro e dell'Arcadia macedone.\nGli albanesi erano popolazioni profondamente legati alla cultura bizantina, detta volgarmente dai non arbresh greca, e alle tradizioni orientali, nonch\u00e9 dal punto di vista religioso erano appunto ortodossi, religione legata a queste comunit\u00e0, e che nei secoli ha dovuto accettare un legame con il Papa di Roma.\nI culti di Cerere che pure sono diffusi nell'area meridionale e insulare, hanno perso lungo la strada molte delle simbologie arcaiche. I carri di spighe hanno perso il rituale legato alla tecnologia della raccolta, come \u00e8 avvenuto a Mirabella Eclano in provincia di Avellino, o si sono spogliati dei simboli stessi, come ormai avviene con il carro della Madonna della Bruna a Matera, dove le spighe si sono trasformate in un simbolo pi\u00f9 colto e religioso raffigurato in cartapesta. Come manifestazioni a met\u00e0 tra il sacro e il profano viene abitualmente l'incendio dei \"nusazit\", fantocci di cartapesta rappresentanti la lotta tra il bene contro il male.\nCaratteristici piatti tipici albanesi sono le \"shtridhelat\"."}
{"id": "1374022", "revid": "919135", "url": "https://it.wikipedia.org/wiki?curid=1374022", "title": "Frazione egizia", "text": "In matematica, una frazione egizia (o egiziana) \u00e8 una frazione scritta sotto forma di somma di \"frazioni unitarie\" cio\u00e8 con \"numeratore unitario\"; quindi del tipo:\ncon formula_2 intero positivo e formula_3 interi positivi a due a due distinti.\nOgni frazione pu\u00f2 essere espressa come frazione egizia, il cui nome deriva appunto dal fatto che questa notazione veniva usata dagli egizi, ai quali permetteva di semplificare i calcoli, dato il loro sistema di numerazione.\nEsempio.\nPer esempio, la frazione formula_4 scritta sotto forma di frazione egizia:\nStudi sulle frazioni egizie.\nAntico Egitto.\nLa notazione egiziana per quanto riguarda le frazioni si \u00e8 sviluppata nel Medio Regno dell'Egitto, come alterazione della precedente notazione numerica dell'antico Egitto. La prima apparizione di questo tipo di frazioni si ebbe in cinque antichi papiri, tra cui il papiro di Mosca; mentre metodi verificati per scrivere le frazioni egizie comparvero per la prima volta nel Papiro di Rhind. Quest'ultimo include una tabella di espansioni delle frazioni egizie di tipo formula_6; oltre che 84 problemi la soluzione dei quali \u00e8 scritta sotto forma di frazione egizia.\nModerni storici della matematica hanno studiato questi papiri tentando di definire i metodi usati nell'antichit\u00e0 per calcolare queste frazioni: \u00e8 stato cos\u00ec scoperto che le espansioni utilizzate possono essere espresse sotto forma di uguaglianze algebriche, anche se si usavano metodi differenti a seconda del tipo di denominatore della frazione di partenza. Ad esempio, per denominatori primi dispari (poi resi pari e semplificati):\nMentre per denominatori che potevano essere fattorizzati:\n + \\frac{1}{\\frac{(5+1)5 \\cdot 3}{2}} = \\frac{1}{9} + \\frac{1}{45} &lt;/math&gt;\nOppure\n + \\frac{1}{ 3 \\cdot \\frac{5 + 3}{2}} = \\frac{1}{20} + \\frac{1}{12} \\, &lt;/math&gt;\n\u00c8 da osservare che nessuno dei due procedimenti elencati fornisce la combinazione per formula_10 cos\u00ec come appare nella tabella riportata dal Papiro di Rhind. Lo scriba, infatti, potrebbe aver privilegiato la seguente relazione gi\u00e0 nota ed utilizzata dagli egiziani\" (vedi Carl B. Boyer - Storia della Matematica)\":\nMedioevo.\nLa notazione egizia continu\u00f2 ad essere usata anche nella Grecia antica e nel medioevo. Un importante testo medievale sull'argomento \u00e8 contenuto nel \"Liber abaci\" (1202) di Leonardo Fibonacci. Esso ci d\u00e0 alcune informazioni sull'uso di questo tipo di notazione, ed introduce alcuni argomenti importanti anche per gli studi moderni. Il testo contiene anche alcune indicazioni su come trasformare le frazioni in frazioni egizie. Ad esempio, quando il denominatore \u00e8 un numero pratico, si pu\u00f2 dividere il numeratore nella somma di due divisori del primo. Il Liber abaci include tavole di espansione per i numeri pratici 6, 8, 12, 20, 24, 60 e 100. Quindi, con \"a\" e \"b\" numeri naturali e con \"c\" e \"d\" divisori di \"b\", si ha:\nUn altro metodo segnalato da Fibonacci, applicabile quando il denominatore \u00e8 un multiplo del numeratore diminuito di una unit\u00e0:\nSono descritti anche metodi algebrici applicabili nel caso il denominatore sia un multiplo del numeratore diminuito di due, tre, quattro unit\u00e0.\nModerna teoria dei numeri.\nMatematici moderni hanno studiato diversi problemi relativi alla frazioni egizie, ad esempio su come limitare la lunghezza dei denominatori pi\u00f9 grandi o su come trovare le espansioni relative a forme speciali di frazione.\nProblemi aperti.\nAncora oggi rimangono irrisolti alcuni problemi riguardanti le frazioni egizie. La pi\u00f9 nota \u00e8\n\u00c8 stata verificata per tutti gli , ma non vi \u00e8 ancora la \"certezza matematica\" del valore di verit\u00e0 di questa congettura."}
{"id": "1374023", "revid": "599013", "url": "https://it.wikipedia.org/wiki?curid=1374023", "title": "Tomo \u0160okota", "text": "Carriera.\nClub.\n\u0160okota cominci\u00f2 la sua carriera con la , che nel 1997 lo compr\u00f2 dal facendogli firmare il suo primo contratto da professionista. Durante il periodo alla Dinamo, \"Tomo\" si laure\u00f2 per due volte capocannoniere del campionato croato, nella stagione 1999-2000 (21 reti) e in quella 2000-2001 (20 reti). Fece anche diverse apparizioni in Champions League, in occasione della partecipazione del club alla fase a gironi delle edizioni 1998-1999 e 1999-2000.\nDal 2001 al 2005 ha giocato nel . Sul finire del 2004, dopo aver rifiutato le proposte di rinnovo del contratto avanzategli dal club di Lisbona, \u0160okota \u00e8 stato \"retrocesso\" in seconda squadra, rimanendovi fino al termine della stagione. Nel giugno 2005, dopo che il contratto con le \"\u00c1guias\" era scaduto, il croato si \u00e8 trasferito ai rivali del .\nDurante la permanenza in Portogallo \u0160okota \u00e8 stato perseguitato dagli infortuni e ha dovuto sottoporsi a quattro interventi chirurgici. Al Porto il suo primo infortunio \u00e8 stato all'inizio della stagione 2005-2006: ha potuto tornare alle gare solo nell'ultima giornata di campionato. Nel periodo di pre-campionato della stagione successiva (2006-2007) ha sofferto un altro infortunio, che lo ha tenuto fuori fino al 3 febbraio 2007, data di rientro in un match contro l'.\nNel marzo 2007 \u0160okota \u00e8 tornato alla squadra in cui era esploso, la . Non ha potuto per\u00f2 giocare fino all'inizio della stagione 2007-2008.\nNel 2009 passa al ; totalizza 24 presenze condite da 4 goal. \nNazionale.\n\u0160okota ha debuttato con la Nazionale croata in occasione del match di ritorno del playoff di qualificazione al , da giocare contro la , nel novembre 2003. Inoltre \u00e8 sceso in campo in tutti e tre i match della Croazia a Euro 2004 in Portogallo, andando anche a segno nella partita persa per 4-2 contro l' nella fase a gironi. Con la maglia bianco-rossa ha totalizzato 8 presenze e 2 reti, messe a segno entrambe in due amichevoli del 2004 contro e .\nViene convocato per gli Europei del 2004 dove gioca tutte e 3 le partite della squadra che viene eliminata al primo turno. Dopo la manifestazione giocata in Portogallo non \u00e8 pi\u00f9 stato convocato in nazionale."}
{"id": "1374025", "revid": "1632387", "url": "https://it.wikipedia.org/wiki?curid=1374025", "title": "Rednex", "text": "I Rednex sono un gruppo musicale eurodance svedese formatosi nel 1994.\nIl gruppo \u00e8 composto dalla cantante Dakotah e dai Dagger, Ace Ratclaw e Joe Cagg, ma nel corso degli anni ha cambiato pi\u00f9 volte formazione.\nHanno ottenuto la fama mondiale tra il 1994 e il 1995 grazie alla vasta popolarit\u00e0 dei brani \"Cotton Eye Joe\" e \"Old Pop in an Oak\", che coniugavano i ritmi della musica dance a tratti distintivi della musica country.\nDopo i risultati altalenanti delle successive pubblicazioni, che hanno ridimensionato il successo e la notoriet\u00e0 del gruppo nonostante siano state accolte bene in particolar modo nei mercati di Svizzera, Austria e Germania, dal 2006, in seguito ad una partecipazione al Melodifestivalen, il gruppo ha proseguito la sua attivit\u00e0 producendo singoli di successo nel loro paese d'origine.\nBiografia.\n\"Cotton Eye Joe\" e \"Old Pop in an Oak\": il successo mondiale.\nL'idea di base per la creazione del gruppo fu dei produttori discografici Janne Ericsson, \u00d6rjan \"\u00d6ban\" \u00d6berg e Pat Reiniz, che ebbero l'intuizione di formare un gruppo che unisse il genere eurodance, particolarmente di moda nel 1994, alla musica country. I Rednex, storpiatura del termine \"redneck\", debuttarono nel 1994 con una versione in chiave eurodance del brano tradizione country \"Cotton-Eyed Joe\" (pubblicata con un titolo leggermente differente, \"Cotton Eye Joe\"), con i quali hanno raggiunto una fama internazionale che li ha portati in vetta alle classifiche di Svizzera, Austria, Paesi Bassi, Svezia, Norvegia, Nuova Zelanda e Regno Unito, varcando anche i confini europei e ottenendo buone posizioni in classifica anche in Canada e negli Stati Uniti.\nSubito dopo il successo del loro primo brano hanno pubblicato il loro secondo singolo, \"Old Pop in an Oak\", dalle sonorit\u00e0 simili al precedente. Anche questo nuovo brano ha ottenuto un ottimo riscontro commerciale, raggiungendo ottime posizioni in classifica e in particolar modo la prima posizione in Austria, Svezia e Norvegia\nI primi ottimi risultati sono sfociati in un intero album, intitolato \"Sex &amp; Violins\", pubblicato dalla Jive Records nel maggio del 1995, che ha scalato le classifiche mondiali cos\u00ec come i precedenti singoli e raggiunto la prima posizione in Svizzera. Contemporaneamente all'uscita del disco \u00e8 stato pubblicato anche un terzo singolo, \"Wish You Were Here\", con il quale hanno abbandonato le sonorit\u00e0 dance proponendo al pubblico una vera e propria ballata pop. Nonostante il cambio di genere, il singolo ha bissato il successo commerciale e raggiunto la vetta delle classifiche di Svizzera, Austria e Norvegia. Successivamente sono stati estratti altri due singoli dall'album di debutto \"Sex &amp; Violins\", \"Wild 'N Free\" e \"Rolling Home\", che hanno ottenuto inferiori risultati di vendita.\nNel 1997, dopo un periodo di assenza dalle scene, \u00e8 stato pubblicato un ulteriore singolo estratto dall'album, \"Riding Alone\", passato inosservato.\n\"Farm Out\": il ritorno.\nIl gruppo \u00e8 tornato, dopo alcuni anni di pausa dopo il grande successo discografico del primo lavoro, nel 1999, con il singolo \"The Way I Mate\", che ha ricevuto una fredda accoglienza da parte del mercato discografico riuscendo comunque a entrare nella top ten della classifica svedese. \u00c8 del 2000 invece il singolo \"The Spirit of the Hawk\", che ha riportato il gruppo ai vertici delle classifiche in Austria, risultando il pi\u00f9 grande successo discografico del gruppo dopo i singoli d'esordio.\nIl discreto successo di \"The Spirit of the Hawk\" ha spinto la Jive Records a produrre un secondo album del gruppo, \"Farm Out\", pubblicato nell'autunno del 2000. Accompagnato dal singolo \"Hold Me for a While\", che ha riscosso un tiepido successo nei paesi di lingua tedesca, l'album si \u00e8 rivelato sommariamente un insuccesso dal punto di vista discografico, ottenendo un discreto successo in Svizzera, dove ha raggiunto la sedicesima posizione in classifica, ma venendo quasi totalmente ignorato nel resto del mondo, ad eccezione dell'Austria e della Svezia, dove l'album ha fatto la sua comparsa nelle rispettive classifiche.\nNel 2001 \u00e8 uscito un ulteriore singolo del gruppo, \"The Chase\", notato soltanto nei paesi di lingua tedesca dove ha riscosso comunque un tiepido successo. L'anno successivo hanno pubblicato una nuova versione remixata di \"Cotton Eye Joe\", rimasta per otto settimane nella classifica austriaca dei singoli senza far segnare una posizione massima di rilievo.\nEntrambi i brani sono stati pubblicati nella prima raccolta del gruppo, \"Best from the West\", pubblicato il 10 febbraio 2003 dall'etichetta discografica Zomba Records, legata alla loro storica casa discografica, la Jive Records.\nLa partecipazione al Melodifestivalen e le nuove produzioni.\nDopo diversi anni di silenzio, il gruppo si \u00e8 ripresentato al pubblico nel 2006 partecipando al Melodifestivalen con il brano \"Mama Take Me Home\", che ha riportato il gruppo al successo nella sua nazione di origine, la Svezia, dove il singolo ha ottenuto un terzo posto in classifica. Questo lavoro ha segnato il passaggio del gruppo sotto la nuova etichetta discografica M&amp;L. Nello stesso anno \u00e8 uscito un nuovo singolo, \"Fe Fi\", che ha bissato il successo del precedente ottenendo un quarto posto nella classifica svedese.\nNel 2007 hanno pubblicato altri due singoli, \"Anyway You Want Me\" e \"Looking for a Star\", altri due buoni successi sul mercato svedese dove hanno raggiunto rispettivamente l'ottava e la quarta posizione in classifica, mentre l'anno successivo sono stati diffusi \"Railroad, Railroad\" e \"Football Is Our Religion\", che ha riportato il gruppo al vertice di una classifica di vendite dei singoli (nel caso specifico in Svezia, risultato ottenuto prima solo con \"Cotton Eye Joe\" e \"Old Pop in an Oak\") dopo otto anni dall'ultima volta, con \"The Spirit of the Hawk\".\nUn ulteriore singolo, \"Devil's on the Loose\", uscito nel 2010, si \u00e8 rivelato un insuccesso."}
{"id": "1374029", "revid": "161374", "url": "https://it.wikipedia.org/wiki?curid=1374029", "title": "Tomislav Sokota", "text": ""}
{"id": "1374031", "revid": "188323", "url": "https://it.wikipedia.org/wiki?curid=1374031", "title": "Suzuki Bandit 650", "text": ""}
{"id": "1374032", "revid": "188323", "url": "https://it.wikipedia.org/wiki?curid=1374032", "title": "Suzuki Bandit 250", "text": ""}
{"id": "1374036", "revid": "188323", "url": "https://it.wikipedia.org/wiki?curid=1374036", "title": "Suzuki Bandit 600", "text": ""}
{"id": "1374038", "revid": "188323", "url": "https://it.wikipedia.org/wiki?curid=1374038", "title": "Suzuki Bandit 400", "text": ""}
{"id": "1374039", "revid": "599013", "url": "https://it.wikipedia.org/wiki?curid=1374039", "title": "Luc Nilis", "text": "Carriera.\nClub.\nA livello di club milit\u00f2 in F.C. Halveweg Zonhoven, Winterslag, Anderlecht, e Aston Villa. Si ritir\u00f2 dall'attivit\u00e0 agonistica il 23 settembre 2000 per i postumi della rottura di una gamba occorsa in uno scontro di gioco nella partita Aston Villa-Ipswich Town contro il portiere avversario Richard Wright.\nNazionale.\nNazionale belga, conta 56 presenze e 10 gol con la sua selezione. Partecip\u00f2 a due edizioni della Coppa del mondo (1994 e 1998), andando a segno in quest'ultima edizione nella terza partita della fase a gironi contro la Corea del Sud, e a una del Coppa d'Europa (2000)."}
{"id": "1374040", "revid": "188323", "url": "https://it.wikipedia.org/wiki?curid=1374040", "title": "Suzuki Bandit 1200", "text": ""}
{"id": "1374042", "revid": "188323", "url": "https://it.wikipedia.org/wiki?curid=1374042", "title": "Suzuki Bandit 1250", "text": ""}
{"id": "1374044", "revid": "729019", "url": "https://it.wikipedia.org/wiki?curid=1374044", "title": "Elbrus-Avia", "text": "L'Elbrus-Avia (in russo:\"\u042d\u043b\u044c\u0431\u0440\u0443\u0441-\u0410\u0432\u0438\u0430\") era una compagnia aerea russa con sede all'Aeroporto di Nal'\u010dik. L'hub principale della compagnia aerea era l'Aeroporto di Nal'\u010dik (URMN).\nStoria.\nLa compagnia aerea russa Elbrus-Avia \u00e8 creata nel 1972 come divisione dell'Aeroflot a Nal'\u010dik.\nIl 20 gennaio 1993 \u00e8 stata creata l'attuale compagnia aerea sulla base della flotta dell'Aeroflot-Nal'\u010dik.\n15 gennaio 2009 - ultimo volo di linea della compagnia aerea e la sospensione dell'attivit\u00e0 commerciale in seguito alla crisi e ai debiti accumulati.\n15 aprile 2009 - il certificato dell'Agenzia Federale dei Trasporti Aerei delle Federazione Russa ha revocato la licenza per i voli di linea e per il trasporto aereo della compagnia aerea di Nal'\u010dik. La decisione \u00e8 stata presa in seguito alla procedura della bancarotta della compagnia aerea per un totale di 550 milioni RUR di debiti accumulati ed anche in seguito alla denuncia del Direttore della compagnia aerea per la svendita di 9 elicotteri Mil Mi-2.\nFlotta storica.\nL'Aeroporto di Nal'\u010dik era la base tecnica per la manutenzione della flotta della compagnia aerea.\nStrategia.\nL'Elbrus-avia era principalmente una compagnia aerea regionale ed effettua anche voli charter."}
{"id": "1374045", "revid": "1840984", "url": "https://it.wikipedia.org/wiki?curid=1374045", "title": "Automotrice FS ALn 556", "text": "L'automotrice ALn 556 \u00e8 l'evoluzione dell'automotrice ALn 56 la cui caratteristica principale \u00e8 costituita dall'accoppiabilit\u00e0 a comando multiplo con altre unit\u00e0 dello stesso tipo. Fanno parte dello stesso gruppo ALn 556, sia le automotrici di costruzione Fiat, serie 1200 e 1300, che quelle costruite dalla Breda, serie 2200; le unit\u00e0 dei due costruttori, tuttavia, non sono accoppiabili a comando multiplo tra di loro.\nStoria.\nLe ALn 556 FIAT.\nLe automotrici del gruppo ALn 556 sono la naturale evoluzione del precedente progetto ALn 56, sviluppato a partire dal 1936, quando si present\u00f2 evidente l'insufficienza di un solo rotabile per effettuare i servizi viaggiatori la cui utenza era rapidamente aumentata. Per potervi accoppiare una seconda automotrice si rendeva necessaria la presenza di un altro macchinista alla guida il che, unito alla necessit\u00e0 di un altro agente in carrozza, faceva venir meno del tutto la convenienza economica di usare le automotrici. Venne quindi studiato un dispositivo di comando multiplo che ne permettesse l'uso da un unico banco di guida. Per indicare l'accoppiabilit\u00e0 a comando multiplo di una automotrice si stabil\u00ec, per convenzione, di raddoppiare la prima cifra di identificazione del gruppo; cos\u00ec ALn 56 divenne ALn 556. La serie venne immessa in servizio nel 1937 e le si continu\u00f2 ad attribuire il soprannome di Littorina.\nLe ALn 556 vennero costruite tra il 1937 e il 1939 in 192 esemplari suddivisi in due sottoserie con differenze nella motorizzazione; la prima sottoserie comprendeva le unit\u00e0 da 1201 a 1299 e la seconda quelle da 1300 a 1392.\nA completamento delle 200 unit\u00e0 previste, nel 1939 furono consegnate otto automotrici classificate ALDUn 1301-1308 dotate di soli 20 posti a sedere e di un ampio ambiente destinato al trasporto bagagli e al servizio postale, che negli anni cinquanta furono trasformate nelle ALn 556.1393-1400.\nDello stesso modello ne vennero costruite un buon numero anche per varie ferrovie concesse sia a scartamento normale che a scartamento ridotto.\nLe ALn 556 Breda.\nNel 1936 le Ferrovie dello Stato ordinarono un ulteriore lotto di automotrici del tipo da 56 posti, ma accoppiabili a comando multiplo, anche alla Breda di Milano. Anche queste vennero immatricolate come ALn 556, cio\u00e8 con la stessa classificazione delle Fiat, ma per distinguerle vennero immatricolate con la numerazione progressiva iniziante con \"2\". Le macchine mantenevano l'aspetto di insieme delle precedenti ALn 56 Breda nella cassa ed avevano uguale motorizzazione; l'unica differenza estetica consisteva nelle prese per il comando multiplo sui frontali.\nTecnica.\nALn 556 Fiat.\nLe automotrici ALn 556 avevano ancora la cassa a struttura tubolare saldata e poggiavano direttamente sui due carrelli mediante perno e rulli di scorrimento. Sulle testate era ricavato il dispositivo di aggancio a barra rigida che serviva per trazione e limitata spinta in manovra ed in pi\u00f9 vi trovavano posto gli accoppiatori per il comando multiplo. I respingenti sulle testate mantenevano la funzione solo decorativa, non essendo in grado di sopportare urti o forti compressioni. Il caratteristico radiatore era nascosto da una mascherina frontale a scudo che richiamava quello delle autovetture della casa torinese.\nI carrelli erano dello stesso tipo semplice delle antecedenti macchine, con un telaio in acciaio saldato formato essenzialmente da due longheroni su cui poggiava la cassa per mezzo di rulli scorrevoli. Le sospensioni erano a balestra corta di tipo camionistico. La sede del perno era in posizione asimmetrica rispetto al centro del telaio per aumentare il peso gravante sull'asse motore. Il motore era posto sopra il primo asse e tutta la meccanica era contenuta entro il carrello.\nLe ALn 556 della prima serie 1201-1299 montavano un motore diesel, tipo 355C a iniezione diretta, a sei cilindri in linea in grado di erogare 75 CV (circa 55\u00a0kW) a 1700 giri al minuto. Il motore era un classico tutto in ghisa e comando delle valvole ad aste e bilancieri con rapporto di compressione 1/13,75. Quelle della seconda serie, 1300-1400, montavano un pi\u00f9 potente tipo 356 ad iniezione indiretta (con precamera Ricardo) da 115\u00a0CV (circa 85\u00a0kW) e rapporto di compressione 1/17, ritarato successivamente a 105\u00a0CV (circa 77,5\u00a0kW).\nLa trasmissione del moto alle ruote avveniva per mezzo di un gruppo frizione, monodisco nella serie 12xx e bidisco nella successiva, collegato al cambio meccanico di tipo Fiat a 4 marce e da questo con un albero di trasmissione con doppio giunto elastico scorrevole a guide scanalate che trasmetteva il moto ad un ponte riduttore (rapporto 1/2,44).\nIl sistema di comando del cambio merita qualche cenno aggiuntivo. Nei tipi di automotrici di costruzione FIAT precedenti, i comandi a disposizione del macchinista per la regolazione della velocit\u00e0 erano esattamente come in un'automobile: pedale dell'acceleratore, pedale della frizione e manovella sul banco per il cambio marce (sui primissimi gruppi, come le ALb 48 e 64, vi era anche un pedale per il comando dell'impianto frenante, poi sostituito da un rubinetto per il freno moderabile prima e continuo poi). Con le ALn 556 FIAT, scompare il pedale della frizione: grazie al comando del cambio gestito interamente da elettrovalvole, la manovella di selezione delle marce assolve anche alla funzione di comando innesto/disinnesto frizione. Praticamente, la manovella prevede:\n- 5 posizioni principali (0, 1, 2, 3 e 4) corrispondenti alle marce (la posizione \"0\" \u00e8 la folle iniziale)\n- 3 posizioni intermedie tra ciascun rapporto, dette \"a\", \"b\" e \"c\". La posizione \"a\" corrisponde a: disinnesto frizione con marcia inserita. La posizione \"b\": cambio in folle con frizione innestata (\u00e8 la posizione di folle intermedia tra ciascuna marcia). La posizione \"c\": frizione disinnestata con inserimento del rapporto successivo. Per esempio, dovendo passare dalla II alla III marcia, in posizione \"a\" si disinnesta la frizione (ma la II marcia resta inserita), in \"b\" si disinserisce la II marcia e si reinnesta la frizione, in \"c\" la frizione viene nuovamente disinnestata per consentire l'inserimento della III marcia. Quando poi la manovella passa sulla posizione \"3\" (corrispondente alla III marcia) ci\u00f2 comporta semplicemente l'innesto della frizione. Si noti che fra la posizione \"0\" e la \"1\" vi erano solo le posizioni \"b\" e \"c\". Al fine di evitare strappi allo spunto, effettuato in I marcia, l'innesto della frizione (ma solo in quel rapporto) avviene usando un'elettrovalvola dedicata che presenta un foro calibrato: lo scopo \u00e8 di consentire uno scarico lento dell'aria compressa dal cilindro di comando della frizione, la quale cos\u00ec pu\u00f2 innestarsi dolcemente. Si noti, inoltre, che esiste un pulsante per disabilitare tutte le elettrovalvole del cambio qualora si voglia passare da una qualsiasi posizione di folle intermedia a quella iniziale, senza inserire intempestivamente i rapporti del cambio intermedi con conseguenti gravi danni.\nQuesto sistema \"centralizzato\" di comando cambio/frizione \u00e8 stato poi ripreso nel dopoguerra con le automotrici FIAT ALn 64 a completa aderenza e ALn 668: in questi casi, anche la funzione dell'acceleratore \u00e8 stata inglobata in un'unica maniglia, portando alla scomparsa del relativo pedale.\nI radiatori di raffreddamento, ad acqua, erano posti frontalmente ai motori in posizione interna alla testata frontale dell'automotrice.\nL'impianto elettrico era a 24 volt con batterie ricaricate da una dinamo per motore. Due compressori Westinghouse fornivano l'aria compressa per i servizi ausiliari e per il freno.\nL'impianto frenante era composto da: un freno ad aria compressa agente sulle ruote mediante ganasce e tamburo, di derivazione automobilistica e un freno a mano agente sul carrello sottostante.\nALn 556 Breda.\nLa cassa manteneva la stessa impostazione estetica della precedente Automotrice ALn 56. Le prestazioni in velocit\u00e0 e potenza erano uguali. Durante i lavori di trasformazione del dopoguerra furono introdotte alcune modifiche (comuni anche alle ALn 56 di serie [2011 - 2090]):\n- aggiunta di una traversa sul frontale per sostenere i respingenti (originariamente di tipo molto leggero) e gli organi di accoppiamento;\n- Spostamento del radiatore di raffreddamento dal carrello motore ai due lati della cassa; contestualmente il raffreddamento avveniva tramite elettroventilatori indipendenti dal motore (e quindi dal suo regime di rotazione)\n- Sostituzione del motore con un Diesel tipo D17 a 6 cilindri, verticale a iniezione indiretta (al posto dell'AEC originale) di maggiore potenza (118\u00a0kW); il regime di rotazione pi\u00f9 basso (1800 g/m contro 2000) comport\u00f2 una riduzione della velocit\u00e0 massima da 140 a 120\u00a0km/h.\nLa trasmissione era idraulica a volano fluido e il cambio epicicloidale \"Wilson\" quindi con un innesto molto pi\u00f9 dolce e progressivo. Il sistema frenante era doppio, ad aria compressa con freni a ceppi sulle ruote e moderabile."}
{"id": "1374054", "revid": "118031", "url": "https://it.wikipedia.org/wiki?curid=1374054", "title": "Jean Bruller", "text": ""}
{"id": "1374056", "revid": "1534511", "url": "https://it.wikipedia.org/wiki?curid=1374056", "title": "Funzione rettangolo", "text": "In matematica, la funzione rettangolo, o funzione porta, \u00e8 una funzione speciale di variabile reale, molto usata in teoria dei segnali, la cui definizione avviene nel modo seguente:\n\u00c8 un caso particolare della \"funzione carro merci\", o funzione boxcar.\nIn generale, con \nsi intende la funzione rettangolo il cui centro \u00e8 formula_3 e la cui durata \u00e8 formula_4. Di conseguenza, \n\u00e8 la funzione rettangolo centrata in 1 e di durata 2.\nLa trasformata di Fourier della funzione rettangolo \u00e8 la funzione sinc:\nSi dimostra che vale \ndove formula_8 \u00e8 la funzione triangolo ed il simbolo formula_9 denota la convoluzione."}
{"id": "1374058", "revid": "1543377", "url": "https://it.wikipedia.org/wiki?curid=1374058", "title": "Lotshampa", "text": "I Lotshampa sono i cittadini bhutanesi di origine nepalese e di religione induista in gran parte espulsi dal Bhutan dopo la pulizia etnica degli anni novanta.\nLa questione dei Lotshampa nacque alla fine del XIX secolo quando migliaia di contadini del Nepal sudorientale emigrarono nelle pianure meridionali del Bhutan per trovare nuove terre da coltivare. Inizialmente il governo di Thimphu, poco interessato a quell'area, lasci\u00f2 libera la formazione di questi insediamenti, che prosegu\u00ec per tutta la prima met\u00e0 del XX secolo.\nA partire dagli anni settanta tuttavia la crescita demografica dei Lotshampa inizi\u00f2 a preoccupare la maggioranza della popolazione bhutanese, di etnia tibetana e di religione buddhista. Negli anni ottanta furono quindi varate diverse leggi (tra cui il Driglam namzha) che imponevano alla minoranza di lingua nepalese di adeguarsi alla cultura e agli usi della maggioranza. Segu\u00ec un periodo di disordini durante e dopo il quale decine di migliaia di Lotshampa lasciarono il Bhutan per rifugiarsi all'interno di alcuni campi profughi gestiti dall'ONU in Nepal, vicino alla cittadina di Damak.\nOggi si stima che nei campi ci siano oltre centomila rifugiati (assistiti dall'UNHCR) che rivendicano il diritto di rientrare nella loro patria d'origine e spesso tentano, a gruppi, di ritornare in Bhutan, dove vengono respinti dalla polizia di frontiera.\nDa anni sono in corso trattative trilaterali (Bhutan, Nepal e Onu) per trovare una soluzione al problema.\nNel 2007 il governo degli Usa ha dato la sua disponibilit\u00e0 a ospitare almeno 60\u00a0000 di questi profughi attraverso un piano di immigrazione graduale. Gli Stati Uniti hanno avanzato questa ipotesi anche per evitare che i giovani nati o cresciuti nei campi profughi si uniscano alla crescente guerriglia di ispirazione maoista guidata dal Partito Comunista (Marxista-Leninista-Maoista) Bhutanese. Circa 50\u00a0000 Lotshampa hanno aderito al programma di immigrazione negli Usa operativo a partire dal gennaio 2008."}
{"id": "1374062", "revid": "121664835", "url": "https://it.wikipedia.org/wiki?curid=1374062", "title": "Formazione di Werfen", "text": "La Formazione di Werfen \u00e8 costituita da una successione sedimentaria del Triassico Inferiore, di potenza variabile (da 150 a 600\u00a0m, in genere sottilmente stratificata, poggiante con contatto netto ma concordante sulla Formazione a Bellerophon del Permiano Superiore, con limite superiore transizionale con la Dolomia del Serla, localmente (soprattutto area dell'alto strutturale triassico della Dorsale Badioto-Gardenese) troncata alla sommit\u00e0 in discordanza erosiva dal Conglomerato di Richthofen) che, in alcuni punti (ad es. nei pressi di Colfosco), l'ha completamente erosa portandosi a diretto contatto con la sottostante Formazione a Bellerophon.\n\u00c8 costituita da depositi carbonatici, terrigeni e misti (calcareniti oolitici e bioclastiche, calcari marnosi, siltiti, arenarie, brecce, ritmiti dolomitiche e gesose, calcari marnosi micritici), di colore assai vario (dal grigio in molte differenti sfumature, al verde, al giallo, al rosso).\nAffiora nell'area Sudalpina orientale (Lombardia orientale, Veneto, Trentino-Alto Adige, Friuli-Venezia Giulia), con la linea delle Giudicarie utilizzata come limite di distribuzione occidentale (ad occidente l'unit\u00e0 prende il nome di Formazione del Servino, con forte affinit\u00e0 di facies ma, per lo pi\u00f9, presenza di un numero minore di membri).\nIl suo nome deriva dalla localit\u00e0 Salisburghese di Werfen, dove furono originariamente descritti i \"Roter und bunter Schiefer von Werfen\", la cui successione stratigrafica fu in seguito riconosciuta come estranea alle successioni presenti in territorio italiano.\nPur non essendo stata finora individuata ufficialmente una sezione-tipo, l'area-tipo viene solitamente indicata come quella del settore delle Dolomiti orientali (Catinaccio-Passo di Costalunga; Bletterbach-Corno Bianco; Costabella-Croda Rossa, Passo Rolle-Cimon della Pala) dove affiorano sezioni per lo pi\u00f9 complete e piuttosto continue. Anche nell'area friulano-carnica sono presenti sezioni piuttosto continue (Val Pesarina - Rio Fuina).\nDescrizione e ambiente sedimentario.\nLa Formazione di Werfen si \u00e8 deposta su fondali poco profondi facenti parte di un vastissimo mare tropicale, in un contesto di estesa piattaforma continentale a bassi fondali con assenza di significativi apporti terrigeni, con frequenti episodi di emersione parziale in ambiente evaporitico. L'ambiente deposizionale mostra una tendenza trasgressiva generalizzata, con graduale aumento della profondit\u00e0, e un episodio regressivo finale.\nSuddivisione della Formazione di Werfen.\nCon riferimento alla successione standard delle Dolomiti orientali, la suddivisione della Formazione di Werfen viene solitamente trattata come segue (dal basso verso l'alto).\nFossili.\nA causa dell'estinzione di massa del limite Permo-Trias, le faune della Formazione di Werfen risultano costituite da un numero ridotto di taxa. \nFrequenti fossili, tra i quali prevalgono i molluschi bentonici (\"Claraia\", \"Eumorphotis\", \"Costatoria\", \"Natiria\", \"Turbo\"), Ammoniti (\"Tirolites\", \"Dinarites\"), Ostracodi, Brachiopodi (\"Lingula\"), Echinodermi e rari Foraminiferi.\nBibliografia.\nDipartimento Difesa del Suolo-Servizio Geologico d.Italia, Roma.\nSOMMAVILLA E. &amp; ZIRPOLI G. (1974) - Note Illustrative della Carta Geologica d.Italia alla scala 1:50.000, Foglio 027 Bolzano. Servizio Geologico d.Italia, pp.\u00a036, Roma.\nIllustrative della Carta Geologica d.Italia alla scala 1:50.000, Foglio 028 La Marmolada. Servizio Geologico\nd.Italia, pp.\u00a030, Roma.\nPROSSER G., BOLLETTINARI G., PELLEGRINI G.B., CARTON A. &amp; NARDIN M. (2005) - Note Illustrative della Carta Geologica d.Italia alla scala 1:50.000, Foglio 059 Tione di Trento. APAT - Dipartimento Difesa del Suolo-Servizio Geologico d.Italia, pp.\u00a0159, Roma.\nDAMINATO F., NARDIN M., SANTULIANA E., VERONESE L. &amp; BOLLETTINARI G. (2005) - Note Illustrative della Carta Geologica d.Italia alla scala 1:50.000, Foglio 080 Riva del Garda. APAT - Dipartimento Difesa del Suolo-\nServizio Geologico d.Italia, pp.\u00a0145, Roma. \nDolomites (Trento, Italy). Geol. Pal\u00e4ont. Mitt. Innsbruck, 14 (3) (1985): 83-107, Innsbruck."}
{"id": "1374063", "revid": "112643898", "url": "https://it.wikipedia.org/wiki?curid=1374063", "title": "Strike Fighters Flight Simulator", "text": "Strike Fighters \u00e8 un videogioco della Third Wire riguardante la simulazione degli aerei da combattimento. Il titolo originale \u00e8 Strike Fighters: Project 1 ma \u00e8 stato ridistribuito in Italia come Strike Fighters Flight Simulator dalla FX Interactive.\nSono disponibili 4 caccia pi\u00f9 le versioni successive, ma si possono scaricare altri 8 aerei nel sito di Fx Interactive.\nAerei giocabili.\nAerei aggiuntivi scaricabili dal sito.\nDopo aver scaricato gli altri caccia il numero totale arriva a 25 includendo le varie versioni."}
{"id": "1374064", "revid": "79227", "url": "https://it.wikipedia.org/wiki?curid=1374064", "title": "Brenda Spaziani", "text": "Biografia.\nAtleta delle Fiamme Azzurre/AEK Roma, ha ottenuto il suo miglior risultato agli Europei di Madrid 2004, vincendo il bronzo dalla piattaforma nei tuffi sincronizzati con la bolzanina Valentina Marocchi. Agli Europei di Budapest 2006 ha ottenuto un 4\u00ba posto nella finale del sincro dalla piattaforma, ancora in coppia con la Marocchi.\nDopo aver partecipato ai mondiali di Roma 2009, ha rappresentato la ai Giochi olimpici estivi di disputando la gara dalla piattaforma 10 metri e piazzandosi al 23\u00ba posto. Si \u00e8 ritirata all'inizio del 2016, dopo prestazioni deludenti nelle qualificazioni per i mondiali di Kazan 2015 e per le Olimpiadi di Rio de Janeiro 2016.\n\u00c8 sposata con Ray Petronio, pallanuotista della Pallanuoto Trieste, e ha due figli: Laerte e Rodolfo."}
{"id": "1374066", "revid": "1776051", "url": "https://it.wikipedia.org/wiki?curid=1374066", "title": "010 (The Mad Capsule Markets)", "text": "010 \u00e8 il decimo album dei The Mad Capsule Markets. Il suono del gruppo \u00e8 meno pesante, e tende ad un maggiore uso dell'elettronica. Il disco vede la partecipazione di Minoru Kojima, il primo chitarrista della band, che registrer\u00e0 le parti di chitarra assieme a ToruXXX, ma solo quest'ultimo sar\u00e0 presente in sede live. Tra le tracce dell'album c'\u00e8 \"Wardance\", cover dei Killing Joke."}
{"id": "1374089", "revid": "4711", "url": "https://it.wikipedia.org/wiki?curid=1374089", "title": "Aris BC", "text": ""}
{"id": "1374090", "revid": "767487", "url": "https://it.wikipedia.org/wiki?curid=1374090", "title": "Funzioni di Anger", "text": "In matematica, le funzioni di Anger sono funzioni speciali introdotte da C. T. Anger nel 1855. Si tratta di soluzioni dell'equazione di Bessel:\nDefinizione.\nLe funzioni di Anger formula_2 sono definite dall'integrale:\nPer formula_4 la funzione di Anger \u00e8 semplicemente la funzione di Bessel formula_5. \nLe funzioni di Anger sono soluzioni dell'equazione differenziale ordinaria lineare del secondo ordine non omogenea (equazione di Bessel): \nSi possono esprimere le funzioni di Anger con le funzioni di Lommel:\ne con le funzioni di Weber: "}
{"id": "1374093", "revid": "73843", "url": "https://it.wikipedia.org/wiki?curid=1374093", "title": "Francesco Dell'Uomo", "text": " Ha rappresentato l' a tre edizioni consecutive dei Giochi olimpici estivi: , e .\nBiografia.\nHa vinto una medaglia di bronzo nei tuffi sincronizzati dalla piattaforma, in coppia con Michele Benedetti, ai Campionati europei di Budapest 2006. Due anni pi\u00f9 tardi ad Eindhoven 2008, ha vinto il bronzo nella piattaforma 10\u00a0m.\nIl 21 luglio 2013 ai Mondiali di Barcellona, Spagna, insieme al connazionale Maicol Verzotto si \u00e8 classificato settimo nella finale del sincro dalla piattaforma di 10 metri con un totale di 386.25 punti.\nDopo il ritiro \u00e8 divenuto allenatore di tuffi. Ha allenato Maia Biginelli.\nVita privata.\nIl 28 settembre 2014 si \u00e8 sposato con la sincronetta Dalila Schiesaro; in precedenza aveva avuto una relazione con la tuffatrice Tania Cagnotto."}
{"id": "1374098", "revid": "102692279", "url": "https://it.wikipedia.org/wiki?curid=1374098", "title": "Swatch Internet Time", "text": "Lo Swatch Internet Time \u00e8 un concetto introdotto nel 1998 e commercializzato dalla Swatch come un sistema decimale alternativo di misurazione del tempo. Uno degli obiettivi era quello di semplificare il modo in cui le persone delle diverse zone del mondo comunicano riguardo al tempo, principalmente eliminando tutti i fusi orari.\nDescrizione.\nPiuttosto che in ore e minuti il giorno di 24 ore viene diviso in 1000 parti chiamate \".beats\", ciascuna della durata di 1 minuto e 26,4 secondi, pari alla durata del minuto decimale introdotto durante la rivoluzione francese. Non esistono fusi orari e viene usata la nuova scala del \"Biel Mean Time\" (BMT), basata sulla sede centrale dell'azienda a Bienne, in Svizzera. Nonostante il nome il BMT non si riferisce al tempo solare medio sul meridiano di Bienne ma \u00e8 equivalente al \"Central European Time\" e al \"West Africa Time\", cio\u00e8 all'UTC+1. Comunque, diversamente da come accade in molti paesi europei, il sistema della Swatch non adotta l'ora legale, dunque coincide con l'ora dell'Europa centrale d'inverno e con quella di Regno Unito, Irlanda e Portogallo d'estate.\nL'aspetto pi\u00f9 distintivo del sistema \u00e8 la sua notazione. Ad esempio \"@248\" indica un'ora di 248 .beats dopo la mezzanotte, equivalente a un giorno frazionario di 0,248 CET, o alle 4:57:07,2 UTC. Sebbene la Swatch non specifichi unit\u00e0 di misura inferiori al .beat altri hanno introdotto \"centibeats\" o \"sub-beats\" come frazioni decimali per avere maggiore precisione: @248,00. Nessun formato esplicito \u00e8 stato stabilito per la data ma il sito della Swatch, in passato, ha mostrato il calendario gregoriano nell'ordine giorno-mese-anno separati da punti e preceduti dalla lettera \"d\" come in d31.01.99.\nCome l'UTC, l'ora di Internet \u00e8 la stessa in tutto il mondo. Ad esempio quando l'ora \u00e8 875 .beats, o @875, a New York, sono le @875 anche a Tokyo.\nEssendo decimale questo sistema dovrebbe risultare pi\u00f9 attraente per alcuni rispetto al sistema tradizionale babilonese delle 24 ore di 60 minuti di 60 secondi. Ad esempio, sapendo che un particolare evento \u00e8 avvenuto in 5500 .beats sarebbe facile comprendere che esso \u00e8 durato cinque giorni e mezzo, non sarebbe altrettanto ovvio se si dicesse che \u00e8 durato 132 ore. D'altro canto il sistema ha incontrato molte critiche.\nStoria.\nIl progetto fu annunciato il 23 ottobre 1998 in una cerimonia cui presenziarono Nicolas Hayek, presidente e AD dello Swatch Group, G.N. Hayek, presidente della Swatch Ltd., e Nicholas Negroponte, fondatore e all'epoca direttore del MIT Media Lab.\nNel 1999 la Swatch ha prodotto numerosi orologi che mostravano l'ora di Internet, oltre all'orario standard, inoltre convinse alcuni siti internet, tra cui CNN.com, a usare il nuovo formato. Inoltre il sistema \u00e8 usato su ICQ ed \u00e8 stato usato nel gioco di ruolo online \"Phantasy Star Online\", lanciato per la Sega Dreamcast nel 2000, per cercare di facilitare i contatti tra i giocatori di diversi continenti. Nel marzo 2001 la Ericsson produsse il T20e, un cellulare che permetteva di visualizzare l'ora di Internet. Al di fuori di questi casi sembra che questo sistema sia usato piuttosto raramente."}
{"id": "1374107", "revid": "81672636", "url": "https://it.wikipedia.org/wiki?curid=1374107", "title": "Bacio quintuplice", "text": "Il bacio quintuplice \u00e8 una pratica della Wicca che viene attuata nel corso di molti tipi di rituali. Essa prevede cinque baci dati dal sacerdote o dalla sacerdotessa ad un altro sacerdote/sacerdotessa. Dal punto di vista mitologico il rituale richiama i cinque baci che il Dio diede alla Dea quando scese nel regno degli inferi; rappresenta quindi l'omaggio reciproco tra \"maschile\" e \"femminile\" e viene pertanto comunemente interpretato da un uomo e una donna. \nIl rituale.\nI cinque punti hanno una valenza estremamente simbolica, perci\u00f2 i cinque baci vengono sempre dati in cinque punti precisi del corpo: i piedi, le ginocchia, l'organo sessuale, il petto e le labbra. Ogni bacio a volte pu\u00f2 venire accompagnato anche da una benedizione:\nOggi.\nQuesta pratica \u00e8 utilizzata nelle tradizioni originarie della Wicca, mentre invece viene meno utilizzata rispetto ai primi tempi nella cosiddetta Neowicca."}
{"id": "1374109", "revid": "149485", "url": "https://it.wikipedia.org/wiki?curid=1374109", "title": "Michele Benedetti", "text": "Biografia.\nGi\u00e0 appartenente al gruppo sportivo Fiamme Oro, \u00e8 tesserato con la Marina Militare. Ha vinto una medaglia di bronzo nei tuffi sincronizzati dalla piattaforma, in coppia con Francesco Dell'Uomo, ai Campionati europei di Budapest 2006 ed un'altra, sempre di bronzo, ai Campionati Europei a Torino nel 2009, nella gara individuale dal trampolino da 3 metri. Ha stabilito il nuovo record italiano dalla piattaforma 10\u00a0m con il punteggio di 508,00 punti, al FINA Grand Prix di Roma nel 2007.\nNel 2011 ha partecipato ai Campionati europei di tuffi che si sono svolti in Italia a Torino, piazzandosi in settima posizione dal trampolino 3 metri sincro maschile con il compagno Tommaso Rinaldi. Entrambi sono allenati dal padre di Tommaso, Domenico Rinaldi.\nNell'agosto 2012, a Londra, ha partecipato ai Giochi della XXX Olimpiade. \u00c8 stato eliminato al termine del turno preliminare, essendosi classificato ventesimo con 433,05 punti.\nNel luglio 2013 ha preso parte ai mondiali di Barcellona dove non \u00e8 riuscito a superare la serie preliminare delle gare individuali di tuffi n\u00e9 nella specialit\u00e0 da 3 metri (28\u00ba con 356,40 punti) n\u00e9 in quella da 1 metro (26\u00ba con 303,10 punti).\nSi \u00e8 laureato presso l'Arizona State University.\n\u00c8 cugino per parte di madre dei tre fratelli Marconi: Tommaso, Nicola e Maria, tutti e tre tuffatori."}
{"id": "1374114", "revid": "767487", "url": "https://it.wikipedia.org/wiki?curid=1374114", "title": "O (album Omarion)", "text": "O \u00e8 l'album d'esordio del cantante R&amp;B statunitense Omarion, pubblicato negli USA il 22 febbraio del 2005 sotto la Epic Records, un anno dopo la sua rottura nella boy band B2K.\nIl disco contiene l'omonimo singolo \"O\", pi\u00f9 le hit \"Touch\" e \"I'm Tryna\". Vi hanno collaborato Big Boi degli Outkast e la cantante Mila J.\n\"O\" ha esordito alla posizione n.1 della Billboard 200 negli USA, dove ha venduto in totale 753014 copie. \u00c8 diventato disco di platino."}
{"id": "1374115", "revid": "2108263", "url": "https://it.wikipedia.org/wiki?curid=1374115", "title": "Alfonso VII di Le\u00f3n", "text": "Origine.\nAlfonso era figlio del nobile francese Raimondo di Borgogna (figlio del conte Palatino di Borgogna e Conte de M\u00e2con, Guglielmo I il Grande o l'Ardito e della contessina Stefania di Longwy o Stefania di Vienne) e di Urraca di Castiglia.\nBiografia.\nNel 1107, morto il padre, nel castello di Grajal, Regno di Galizia, di cui era il governatore, la madre Urraca, assunse il titolo di regina di Galizia e, l'anno dopo (1108), con la morte del fratellastro, Sancho, a Ucl\u00e9s, dove le truppe castigliano-leonesi, comandate da \u00c1lvar F\u00e1\u00f1ez, furono sconfitte dagli Almoravidi, Urraca divenne nuovamente l'erede al trono. Quindi, nel 1109, alla morte del nonno, Alfonso VI, la madre, Urraca, eredit\u00f2 il regno di Le\u00f3n e Castiglia, ma fu costretta dai nobili del regno a sposare il re di Aragona e di Navarra, Alfonso I il Battagliero, che nel 1111 fu incoronato re di Le\u00f3n e Castiglia, assieme ad Urraca. In quello stesso anno, il 17 settembre 1111, a Santiago di Compostela, Alfonso fu incoronato re di Galizia da Diego Gelm\u00edrez, il vescovo della citt\u00e0, che con Fernando Peres, conte di Trava, fu il suo tutore. la Galizia fu l'unica parte del regno di Le\u00f3n e Castiglia, che non venne governata dal nuovo re Alfonso I il Battagliero.\nL'unione tra la madre e il patrigno fu turbolenta e tumultuosa tanto che sfoci\u00f2 in una guerra civile, durante la quale, nel 1112, Alfonso, re di Galizia, fu proclamato anche re di Le\u00f3n e Castiglia e di Toledo, come Alfonso VII. Comunque dopo alterne vicende, dopo cinque anni di matrimonio, nel 1114, papa Pasquale III sanc\u00ec la separazione tra il re d'Aragona, Alfonso I il Battagliero e Urraca, che rientr\u00f2 in possesso di tutti i suoi domini, anche se il titolare, ormai era Alfonso VII, che, tramite i suoi tutori, continu\u00f2 a governare la Galizia. Negli anni seguenti, la situazione fu molto instabile e i tutori galiziani di Alfonso VII, con l'appoggio della contessa del Portogallo, Teresa, figlia naturale di Alfonso VI e quindi zia di Alfonso VII, respinsero un tentativo della stessa Urraca di reprimere l'indipendenza del regno di Galizia. E sempre in quegli anni Alfonso VII cominci\u00f2 a farsi chiamare imperatore, pare per la prima volta, il 9 dicembre 1117.\nNel 1121, Diego Gelm\u00edrez, elevato al rango di arcivescovo di Santiago di Compostela da papa Callisto II, organizz\u00f2 un complotto con la complicit\u00e0 di Fernando Peres conte di Trava, a cui partecip\u00f2 anche Teresa, che, secondo la \"Historia compostelana\" divenne l'amante di Fernando Peres, che era il fratello del genero di Teresa, Bermudo Peres di Trava, per portare, Alfonso Raim\u00fandez, il nipote del papa, sul trono di Le\u00f3n e Castiglia, al posto della madre, che immediatamente attacc\u00f2 la sorellastra occupando la contea del Portogallo sino al fiume Duero. Teresa ed il conte di Trava si rifugiarono nel castello di Lanhoso, dove furono assediati.\nNon si sa come ma Teresa riusc\u00ec a cavarsela e riconoscendosi vassalla di Urraca, venne confermata contessa di Portogallo e ricette il dominio sui distretti di Zamora, Toro, Salamanca ed Avila. Alfonso VII conserv\u00f2 il trono di Galizia. La fase di instabilit\u00e0 perdur\u00f2 fino alla morte di Urraca, avvenuta nel 1126 in un castello della localit\u00e0 di Salda\u00f1a (Palencia). Finalmente Alfonso VII pot\u00e9 entrare in possesso dei suoi titoli. Teresa, alla morte della sorellastra, non ritenendosi pi\u00f9 vincolata ai patti del 1121, non riconobbe come suo superiore il nuovo re di Le\u00f3n e Castiglia. Allora, nella primavera del 1127, Alfonso attacc\u00f2 il Portogallo ed in sei settimane obblig\u00f2 Teresa a riconoscere la sua supremazia.\nComunque il cugino, Alfonso Henr\u00edquez, figlio di Teresa, che nel 1128 aveva sconfitto la madre a San Mamede, vicino a Guimar\u00e3es, non si riconobbe vassallo e nel 1130, dopo la morte della madre, invase il sud della Galizia, che era feudo di Teresa e da l\u00ec ogni anno faceva incursioni in Galizia con l'appoggio di parte della nobilt\u00e0 galiziana. Nel novembre 1128 si spos\u00f2 a Salda\u00f1a (Palencia), con Berenguela di Barcellona (1108 \u2013 1149), figlia del conte di Barcellona Raimondo Berengario III e pertanto sorella dell'erede Raimondo Berengario. I rapporti col patrigno, Alfonso I il Battagliero, re di Aragona e di Navarra furono spesso conflittuali e gli costarono alcuni territori castigliani (Calahorra, e le province di Guip\u00fazcoa e di \u00c1lava).\nNel 1134, alla morte del patrigno, rivendic\u00f2 immediatamente i territori castigliani invadendo la Navarra ed in seguito l'Aragona, occupandone la capitale, Saragozza, in cui fu incoronato re e portando il confine della Castiglia al fiume Ebro. Stabilita cos\u00ec la supremazia su tutti i regni cristiani assunse, nel 1135, il titolo di \"Imperatore\" e fu incoronato, il 26 maggio nella Cattedrale di Le\u00f3n.\nNel 1137, Alfonso Henriquez, appoggi\u00f2 una rivolta galiziana e quando, dopo la vittoria di \"Cerneja\" sulle truppe leonesi, stava per annettersi la Galizia, i Mori attaccarono il sud della contea del Portogallo, sconfiggendolo a Thomar e occuparono la fortezza di Leiria; allora Alfonso VII, radunato un esercito a Tui, invase il Portogallo e, con la pace di Tui, indusse il cugino e tutti i suoi baroni alla sottomissione.\na \nNel 1139, Alfonso Henr\u00edquez, dopo una vittoria sui Mori, inizi\u00f2 a considerarsi re del Portogallo, e nel 1140 invase ancora la Galizia e l'Imperatore, a \"Valdevez\", gli propose una tregua, che fu accettata; da quel giorno non annover\u00f2 pi\u00f9 il Portogallo tra i suoi possedimenti; e nel 1143, fu sancita la pace di Zamora, nell'omonima citt\u00e0 e di fronte al legato di papa Innocenzo II, il cardinale Guido da Vico, in cambio della signoria di Astorga, Alfonso VII riconobbe il titolo di re del Portogallo al cugino, Alfonso Henr\u00edquez, che divenne, Alfonso I del Portogallo, detto il Conquistatore; contemporaneamente Alfonso VII riconobbe validit\u00e0 al contratto di matrimonio tra Petronilla di Aragona, giovane regina d'Aragona e suo cognato, il conte di Barcellona, Raimondo Berengario IV, che da allora, venne chiamato, \"principe d'Aragona\", accettando cos\u00ec l'unione di tutte le contee catalane con l'Aragona, e di fatto un grande regno d'Aragona.\nTra il 1139 ed il 1140 a Carri\u00f3n de los Condes, Alfonso VII stipul\u00f2 un trattato col principe d'Aragona e conte di Barcellona Raimondo Berengario IV, che fissava i confini tra Castiglia ed Aragona e lo impegnava in una guerra di conquista contro la Navarra; dopo aver sconfitto il re di Navarra, Garc\u00eda IV Ram\u00edrez, nel 1140, a Tudela, firm\u00f2, una pace separata, suggellata da un impegno matrimoniale per i propri figli, Bianca di Navarra e Sancho di Castiglia, con Garcia IV che si confermava suo vassallo.\nDopo il 1140, l'impero degli Almoravidi, sotto l'Emiro \u02bfAl\u012b b. Y\u016bsuf, si cominci\u00f2 a sgretolare e sotto il suo successore, T\u0101shf\u012bn ibn \u02bfAl\u012b (1143-1145) fin\u00ec di essere travolto da un'anarchia che port\u00f2 in al-Andalus un secondo periodo dei regni di Taifa; per cui Alfonso VII ne approfitt\u00f2 facendo diverse conquiste, tra cui il forte di Rueda, Cordova (1144), la fortezza di Aurelia, presso l'odierna Colmenar de Oreja, Coria, nel 1147, Almer\u00eda e, nel 1148, Tortosa. Nel 1151, firm\u00f2 il Trattato di Tudil\u00e9n, con Raimondo Berengario IV, che, oltre che ad essere in chiave anti-navarrese, riservava alla Castiglia, la conquista delle terre musulmane a sud della Murcia.\nNel luglio del 1152 si era sposato nuovamente con Richenza o Riquelda (circa 1140-1185), figlia del duca di Cracovia e di Polonia e duca di Slesia Ladislao II l'Esiliato (1105-1159) e di Agnese di Babenberg (1111\u20131157, figlia del Margravio d'Austria, Leopoldo III, e di Agnese di Germania, figlia dell'imperatore Enrico IV di Franconia). Infine, nel 1157 Alfonso VII conquist\u00f2 ancora la citt\u00e0 di Jaen.\nMa gli Almohadi, che avevano preso il sopravvento in Nordafrica e, dal 1146, avevano iniziato l'invasione della penisola iberica, costrinsero Alfonso VII a fortificare la frontiera e a fare una guerra difensiva e, in quello stesso 1157, perse il controllo di Almer\u00eda e pochi mesi dopo mor\u00ec a Le\u00f3n. Alfonso fu inumato nella Cattedrale di Santa Mar\u00eda de Toledo. Alla sua morte il regno fu diviso: Sancho gli succedette nel regno di Castiglia, mentre Ferdinando gli successe nel regno di Le\u00f3n.\nDiscendenza.\nAlfonso da Berenguela ebbe sette figli, da Richenza due ed altre due figlie illegittime da altrettante amanti.\nDa Berenguela ebbe:\nDa Richenza ebbe:\nDall'amante Gontroda P\u00e9rez, figlia del conte Pedro Diaz e vedova del conte Guti\u00e9rrez Sebastianiz ebbe:\nDall'amante Urraca Fern\u00e1ndez de Castro, figlia di Fernando Garc\u00eda de Castro e vedova del conte Rodrigo Martinez ebbe:"}
{"id": "1374124", "revid": "767487", "url": "https://it.wikipedia.org/wiki?curid=1374124", "title": "Classe Neftegaz", "text": "Le unit\u00e0 classe Neftegaz (progetto B-92 secondo la classificazione russa) sono rimorchiatori di grandi dimensioni di costruzione polacca.\nQueste navi sono ampiamente utilizzate in Russia, sia in ambito civile, sia militare.\nTecnica.\nDal punto di vista tecnico, i rimorchiatori sono caratterizzati da una notevole capacit\u00e0 di rimorchio, oltre che da discrete capacit\u00e0 cargo (600 tonnellate). Inoltre, sono perfettamente equipaggiati per compiti antincendio.\nAttualmente, vi \u00e8 una disputa sul loro effettivo utilizzo: infatti, non si sa bene se siano rimorchiatori da salvataggio o rimorchiatori ordinari, tuttavia almeno un esemplare \u00e8 utilizzato in entrambi i ruoli.\nIl servizio.\nQuesti mezzi, di grandi dimensioni, sono stati costruiti in Polonia, nei cantieri navali di Stettino, e sono entrati in servizio tra il 1983 ed il 1987.\nSi tratta di rimorchiatori di supporto, ampiamente utilizzati in ambito civile (oltre 40 esemplari in servizio).\nIn Russia, ne vengono utilizzati tre, con ruoli di appoggio alla flotta. I tre esemplari sono:\nArgentina.\nNel 2014 un accordo tra il governo russo e la societ\u00e0 statale russa con il Ministero della Difesa argentino, ha portato all'acquisizione di quattro unit\u00e0 di questa classe navale, denominate dopo la loro acquisizione da parte dell'Argentina ARA Estrecho de San Carlos, ARA Islas Malvinas, ARA Puerto Argentino e ARA Bah\u00eda Agradable, per un importo di circa 10 milioni di dollari.\nLe navi sono giunte in Argentina dopo un viaggio durato 45 giorni dai porti russi di Murmansk e Archangel'sk a Buenos Aires, dopo percorso circa 16.000 chilometri, con equipaggio misto russo-argentino, coinvolgendo 30 membri dell'equipaggio su ogni nave, con scalo a San Salvador. l'equipaggio argentino ha soggiornato per due mesi in Russia per un periodo di formazione da parte degli operatori russi, che dono giunti in Argentina per proseguire nell'attivit\u00e0 di formazione.\nLa quattro unit\u00e0 sono state assegnate, due alla Base Navale di Ushuaia nella provincia di Terra del Fuoco, Antartide e Isole dell'Atlantico del Sud, il terzo alla Base Navale di Puerto Belgrano e il quarto alla Base Navale di Mar del Plata, entrambi in provincia di Buenos Aires.\nOriginariamente queste unit\u00e0 navali sono state utilizzate per esplorazione di petrolio e gas, ma la sua funzione principale \u00e8 il pattugliando e il rifornimento delle navi che si dirigono alle basi scientifiche in Antartide. Le navi svolgono missioni SAR, soccorso a navi in avaria e missioni scientifiche. le unit\u00e0 classe Neftegaz, inoltre, possono navigar in acque gelate, che consente loro di navigare nelle acque dell'Antartide. Tra gli altri compiti, possono anche fornire assistenza alle piattaforme marittime, fornendo loro carburante e acqua potabile, rimorchio e assistenza a navi in Atlantico e in Antartide e compiti antincendio."}
{"id": "1374128", "revid": "599013", "url": "https://it.wikipedia.org/wiki?curid=1374128", "title": "Maria Marconi", "text": "Biografia.\n\u00c8 la sorella minore di Nicola e Tommaso Marconi, anche loro tuffatori. Tesserata con la S.S. Lazio Nuoto fino al 2016 e con la M.R. Sport successivamente, ha vinto una medaglia di bronzo nei tuffi sincronizzati dal trampolino 3 metri, in coppia con la bolzanina Tania Cagnotto, agli europei di nuoto di Berlino 2002. \nAgli europei di nuoto Budapest 2006 vince un bronzo individuale dal trampolino 1\u00a0m. Partecipa ai Giochi olimpici estivi di , chiudendo al 17\u00ba posto nel concorso del trampolino 3 metri.\nIl 3 aprile 2009 ai campionati europei di tuffi di Torino, ha vinto l'argento nella finale del trampolino da 1 metro, dietro alla connazionale Tania Cagnotto, sancendo cos\u00ec una storica doppietta per l'Italia. Tania ha chiuso la gara con il punteggio di 290,90, Maria con 280,20. Ai campionati mondiali di Roma 2009 dopo aver disputato una bella semifinale conclusa al 5\u00ba posto nella gara del trampolino da 1\u00a0m raggiunge un bel 6\u00ba posto con un punteggio di 268,80. Ai mondiali di Shanghai 2011 nella finale del trampolino da un metro raggiunge il quarto posto, superata all'ultimo tuffo proprio dalla connazionale Tania Cagnotto.\nIl 20 giugno 2013 agli europei di Rostock ottiene un nuovo quarto posto dai tre metri, mentre un mese dopo, il 21 luglio 2013, ai mondiali di Barcellona, manca la qualificazione alla finale da un metro a causa di un errore nell'ultimo tuffo, chiudendo in 23\u00aa posizione. Il 20 agosto 2014 agli europei di Berlino ottiene nuovamente un quarto posto dal trampolino da un metro con il punteggio di 285.50.\nDopo essersi classificata al 19\u00ba posto ai preliminari da tre metri dei Giochi olimpici di , mancando la qualificazione per le semifinali, annuncia di continuare l'attivit\u00e0 agonistica, rinunciando per\u00f2 alle gare internazionali."}
{"id": "1374130", "revid": "96582", "url": "https://it.wikipedia.org/wiki?curid=1374130", "title": "Societ\u00e0 Sportiva Lazio 1972-1973", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1972-1973.\nStagione.\nNella stagione 1972-1973 la Lazio disputa il campionato di Serie A, ottiene un prestigioso terzo posto a 2 punti dallo scudetto. Titolo che va alla Juventus che lo conquista vincendo all'ultima giornata a Roma (1-2) con i giallorossi, e le contemporanee sconfitte del Milan (5-3) a Verona e della Lazio (1-0) a Napoli. La classifica finale del campionato recita: Juventus 45 punti, Milan 44 punti e Lazio 43 punti. Retrocedono in Serie B l'Atalanta con 24 punti, il Palermo con 17 punti e la Ternana con 16 punti.\nLa squadra laziale affidata al riconfermato condottiero Tommaso Maestrelli, da neo promossa disputa un sorprendente campionato, portando alla ribalta alcuni nuovi campioni, capaci di produrre un autentico gioco di squadra. Miglior marcatore biancoazzurro di stagione Giorgio Chinaglia autore di 11 reti, di cui 10 in campionato ed 1 in Coppa Italia, con 7 reti ciascuno hanno fatto molto bene anche Renzo Garlaschelli ed il centrocampista Franco Nanni, altri due centrocampisti si mettono in evidenza, Mario Frustalupi aiutato dal sostanzioso rendimento del cursore Luciano Re Cecconi, ottima la difesa della Lazio che con sole 16 reti subite risulta la miglior difesa del campionato, imperniata su Giancarlo Oddi e Giuseppe Wilson.\nIn Coppa Italia \u00e8 giunta al quinto posto nel girone 7 eliminatorio che ha qualificato il Napoli al girone di finale. La Lazio partecipa alla quarta edizione della Coppa Anglo-Italiana nella quale conclude al sesto posto nel girone eliminatorio, la finale di questo trofeo \u00e8 stata disputata a Firenze tra Fiorentina e Newcastle, terminata (1-2) per gli inglesi.\nOrganigramma societario.\nArea direttiva\nArea tecnica"}
{"id": "1374136", "revid": "87909", "url": "https://it.wikipedia.org/wiki?curid=1374136", "title": "Warner Communication Company", "text": ""}
{"id": "1374139", "revid": "1305772", "url": "https://it.wikipedia.org/wiki?curid=1374139", "title": "White Noise", "text": "White Noise (rumore bianco in lingua inglese) pu\u00f2 riferirsi a:"}
{"id": "1374140", "revid": "93556", "url": "https://it.wikipedia.org/wiki?curid=1374140", "title": "Paramount Media Networks", "text": "Paramount Media Networks (in precedenza nota come \"MTV Networks,\" \"Viacom Media Networks\" e \"ViacomCBS Domestic Media Networks\") \u00e8 una divisione, insieme a Paramount Networks International (con competenza per il resto del mondo) di Paramount Global che coordina i programmi statunitensi di molti canali TV, incluso il primo canale MTV.\nStoria.\nLa societ\u00e0 \u00e8 stata fondata nel 1984, dopo che Warner Communications e American Express hanno deciso di cedere gli asset basic cable di Warner-Amex Satellite Entertainment, rinominandola come MTV Networks, Inc. Warner-Amex aveva originariamente creato e posseduto Nickelodeon, MTV, VH1 e The Movie Channel (TMC). Viacom ha acquisito il 66% della societ\u00e0 nel 1985 e poi ha acquisito il rimanente interesse nel 1986."}
{"id": "1374144", "revid": "767487", "url": "https://it.wikipedia.org/wiki?curid=1374144", "title": "Angelo Rovati", "text": "\u00c8 stato uno dei consiglieri di Romano Prodi.\nBiografia.\nCestista e dirigente sportivo.\nAlto 1,94 m, negli anni sessanta e settanta \u00e8 stato un noto giocatore di pallacanestro, prima con l'Oransoda Cant\u00f9 poi con la Fortitudo Bologna, quindi con la Reyer Venezia. Si \u00e8 ritirato nel 1973, quando era ancora in forza alla Libertas Forl\u00ec.\nDopo il ritiro dall'attivit\u00e0 agonistica, nel 1976 \u00e8 diventato general manager della Fortitudo Bologna, cambiando sponda e passando alla Virtus Bologna per la stagione 1978-1979, annata in cui le \"vu nere\" conquistarono lo scudetto. Dal 1986 al 1989 ha ricoperto il ruolo di ruolo di vicepresidente della Cremonese, questa volta in ambito calcistico. Sempre per quanto riguarda il calcio, nel 1992-1993 \u00e8 stato azionista del Bologna, ma \u00e8 rientrato nel mondo del basket nel 1992 quando fu azionista di maggioranza della Virtus Roma fino al 1994.\nNel 1994, in contemporanea con la cessione della Virtus Roma a Giorgio Corbelli, dallo stesso imprenditore romagnolo Rovati ha ereditato la presidenza della Libertas Forl\u00ec, ruolo che ha lasciato nel 1997 complici le difficolt\u00e0 societarie del club forlivese, cercando anche una fusione con Rimini respinta dalle due piazze per ragioni campanilistiche. Nel biennio 1996-1998 \u00e8 stato presidente della Lega Basket.\nImprenditore e politico.\nDopo il ritiro dal campo giocato \u00e8 diventato imprenditore nel settore dei montaggi industriali, della logistica e del catering.\nSposato in prime nozze con Vanna Roversi, da cui aveva avuto il figlio Andrea, si era sposato in seconde nozze con la stilista Chiara Boni.\nHa sostenuto Romano Prodi nelle campagne elettorali del 1996 e del 2006. Diviene consigliere della Presidenza del Consiglio nel maggio 2006, durante il Governo Prodi II. Decide di lasciare l'incarico nel mese di settembre, successivamente ad alcune polemiche legate al suo studio su un ipotetico piano di riassetto per Telecom Italia, consegnato in modo privato e riservato a Marco Tronchetti Provera.\nDopo la rinuncia all'incarico di consigliere di Prodi si prodigava nella ricostituzione della rinata Democrazia Cristiana che faceva capo a Giuseppe Pizza e che aveva ripreso nuovo vigore dopo la sentenza della Terza Sezione Civile del Tribunale di Roma dell'11 ottobre 2006 che riconsegnava l'eredit\u00e0 della vecchia DC - nome, simbolo e patrimonio - al partito guidato dal salernitano Pizza, finch\u00e9 anche questo partitino non confluir\u00e0 nel Popolo della Libert\u00e0, dividendo il proprio destino da quello di Rovati che, nel 2007, sar\u00e0 uno dei 45 membri del comitato nazionale di promozione del Partito Democratico.\nDa tempo malato, \u00e8 scomparso all'et\u00e0 di 67 anni il 19 aprile 2013."}
{"id": "1374152", "revid": "125038651", "url": "https://it.wikipedia.org/wiki?curid=1374152", "title": "Diritto di prelazione", "text": "Il diritto di prelazione, secondo la legge italiana, \u00e8 quel diritto in capo ad un soggetto ad essere preferito, rispetto ad un altro a parit\u00e0 di condizioni, nella costituzione di un negozio giuridico. La prelazione pu\u00f2 essere volontaria, oppure legale. La prelazione non \u00e8 altro che la preferenza di un soggetto rispetto ad un altro.\nTipologie.\nPrelazione legale.\nLa prelazione legale si caratterizza per avere come fonte la legge stessa.\nPrelazione volontaria.\nLa prelazione volontaria ha come fonte l'accordo delle parti. Oggetto di tale accordo \u00e8 l'impegno, in capo ad una parte, a concedere un diritto di prelazione alla controparte. Questo in ossequio alla libert\u00e0 contrattuale disciplinata dall'art. 1322 c.c. La prelazione volontaria non \u00e8 opponibile ai terzi.\nAmbito di applicazione.\nNel diritto successorio.\nNel diritto successorio, il coerede, che vuole alienare a un estraneo la sua quota o parte di essa, deve notificare la proposta di alienazione, indicandone il prezzo, agli altri coeredi, i quali hanno diritto di prelazione (art. 732 c.c.). Questo diritto deve essere esercitato nel termine di due mesi dall'ultima delle notificazioni. In mancanza della notificazione, i coeredi hanno diritto di riscattare la quota dall'acquirente e da ogni successivo avente causa, finch\u00e9 dura lo stato di comunione ereditaria.\nSe i coeredi che intendono esercitare il diritto di riscatto sono pi\u00f9, la quota \u00e8 assegnata a tutti in parti uguali. Parte della dottrina ammette l'applicazione dell'art. 732 c.c. anche alla comunione non ereditaria.\nNel diritto di locazione.\nNelle locazioni, l'art. 38 della legge 27 luglio 1978, n. 392, prevede un diritto di prelazione a favore del conduttore per l'immobile concesso in locazione qualora questo sia alienato. Il diritto di riscatto per le case popolari \u00e8 previsto dal D.P.R. n. 2 del 17 gennaio 1959 in materia di cessione di alloggi pubblici, e in generale, per beni ad uso abitativo dall'art. 39 della legge n. 392 del 27 luglio 1978 e dall'art. 3 lettera g della legge 431/1998.\nIl proprietario che volesse vendere l'immobile dovr\u00e0 notificare al conduttore, a mezzo ufficiale giudiziario, l'importo e le modalit\u00e0 di pagamento richieste, il tutto ai sensi degli artt. 35 - 39 della legge 392/78 (equo canone) ancora valida per gli ambiti non residenziali. Il termine per eseguire la prelazione \u00e8 di 60 giorni dalla notifica. La regola non opera nel caso di vendita in blocco, con ci\u00f2 intendendosi l'alienazione da parte del proprietario di un compendio immobiliare pi\u00f9 ampio, in cui \u00e8 compreso il bene locato .\nCause di prelazione tra creditori.\nIn materia processuale, affine all'istituto in esame \u00e8 quello delle cause di prelazione tra creditori. In tale disciplina, i creditori hanno eguale diritto di essere soddisfatti sui beni del debitore, salve le cause legittime di prelazione, cos\u00ec come disciplinato dall'art. 2741 del c.c.\nSono cause legittime di prelazione i privilegi, il pegno (2784 e seguenti) e le ipoteche (2808 e seguenti)."}
{"id": "1374155", "revid": "124520299", "url": "https://it.wikipedia.org/wiki?curid=1374155", "title": "Jarnail Singh Bhindranwale", "text": "Bhindranwale ebbe una notevole influenza tra i Sikh nel Punjab e nel resto del mondo. Egli cerc\u00f2 di diffondere i valori originali del Sikhismo e di invogliare i giovani a seguire le regole e i principi originali della religione. Era conosciuto per il suo sostegno al proposto stato teocratico, basato appunto sul Sikhismo, del Khalistan. Nel 1981 Bhidranwale fu arrestato ingiustamente perch\u00e9 sospettato del coinvolgimento nell'uccisione di Jagat Narain, il proprietario dell'Hind Samachar Group, jagat Narain fece uccidere a colpi da armi da fuoco 13 Sikh venuti pacificamente ed non armati in una riunione di Narain ad Amritsar, scarcerato per mancanza di prove continu\u00f2 a vivere sotto stretta sorveglianza governativa. Bhindranwale guid\u00f2 i sikh a credere nell'Akal Takht (la sede del supremo clero religioso dei Sikh), compreso il Tempio d'Oro, ad Amritsar. A tale atto il governo indiano rispose con l'operazione Blue Star, un'operazione cenocida che uccise migliaia di innocenti sikh nel corso della quale Bhindranwale si sacrifico assieme a centinaia di altri sikh. Considerato un martire.\nGiovinezza.\nBhindranwale nacque nel villaggio di Rode, nel Distretto Faridkot del Punjab, in India. Suo padre, Joginder Singh, era un contadino ed un leader dei Sikh locali. Jarnail Singh era il settimo di otto fratelli. Fu educato ad essere vegetariano. Bhindranwale si occup\u00f2 di agricoltura fino al 1965, quando si un\u00ec al Damdami Taksal, un'universit\u00e0 Sikh itinerante, vicino Moga, Punjab, poi diretta da Gurbachan Singh Khalsa. Sotto la guida di Gurbachan Singh Khalsa, Bhindranwale inizi\u00f2 un annuale corso sulla scrittura, sulla teologia e sulla storia Sikh. Dopo un anno, Bhindranwale ritorn\u00f2 al suo villaggio e ricominci\u00f2 ad occuparsi di agricoltura. Spos\u00f2 Bibi Pritam Kaur, figlia di Bhai Sucha Singh di Bilaspur. Ebbero due figli, Ishar and Inderjit Singh, rispettivamente nel 1971 e nel 1975. Bibi Pritam Kaur mor\u00ec per un'affezione cardiaca a 60 anni, il 15 settembre 2007 a Jalandhar .\nAscesa alla popolarit\u00e0.\nNel Punjab, Bhindranwale and\u00f2 di villaggio in villaggio come missionario religioso, parlando con il popolo Sikh. Lui chiedeva ai Sikh di vivere secondo le regole e i principi del Sikhismo. Cos\u00ec era solito tenere lunghi discorsi per incoraggiare la giovent\u00f9 a bere l'Amrit, il sacro nettare. Bhindranwale predic\u00f2 soprattutto ai giovani Sikh di abbandonare la via della perdizione, incoraggiandoli a fare ritorno sulla retta via del Kh\u0101ls\u0101, opponendosi ai vizi. La sua battaglia per la redenzione dei suoi connazionali lo rese un eroe agli occhi della giovent\u00f9 sikh. Il successore di Gurbachan Singh Khalsa, Kartar Singh Khalsa, che mor\u00ec in un incidente stradale il 16 agosto 1977, indic\u00f2 in Bhidranwale il nuovo leader del Damdami Taksal. Bhidranwale venne formalmente eletto in una cerimonia con rito pagg presso Mehta Chowk il 25 agosto 1977.\nPolitica e movimenti per il Khalistan.\nIn risposta alle domande pressanti sulle sue ambizioni politiche Bhindranwale si trov\u00f2 a dichiarare:\n Malgrado queste affermazioni, Bhindranwale partecip\u00f2 ad una certa attivit\u00e0 politica dietro le quinte. Nel 1979, propose quaranta candidati nelle elezioni dell'SGPC per un totale di 140 seggi, ma furono sconfitti tutti tranne quattro. Un anno dopo, Bhindranwale fece attivamente campagna per il Congresso in tre circoscrizioni elettorali durante le elezioni generali. A causa della sua mancanza di successi in politica elettorale, Bhindranwale non cerc\u00f2 personalmente nessuna carica politica. Come si affermava in un articolo del 1984 su \"Time Magazine\", era diventato cos\u00ec popolare che aveva usurpato l'autorit\u00e0 del Shiromani Akali Dal, un partito politico Sikh con base in Punjab. Bhindranwale esercitava un grandissimo potere e le fazioni politiche non intraprendevano nessuna azione importante senza prendere in considerazione la sua risposta.\nBhindranwale era largamente percepito come sostenitore della creazione del proposto stato teocratico del Khalistan, basato sul Sikhismo. Tuttavia, in un'intervista alla BBC, afferm\u00f2 che se il governo avesse acconsentito alla creazione di tale stato, egli non avrebbe rifiutato, riflettendo una deliberata ambiguit\u00e0. Altre citazioni attribuite a Bhindranwale includono: \"Noi non siamo a favore del Khalistan n\u00e9 contro di esso.\" Rispondendo a una domanda sulla formazione del Khalistan si cita che dicesse: \"Non la respingeremo. Non ripeteremo il 1947.\" Al che aggiunse: \"Se il Governo indiano avr\u00e0 invaso il complesso di Darbar Sahib, saranno state gettate le fondamenta per uno stato Sikh indipendente.\"\nRuolo nella militanza.\nIl 13 aprile 1978, alcuni GurSikhs del partito Akhand Kirtani Jatha andarono a protestare contro i Nirankari. Lo scontro condusse all'omicidio di tredici membri dell'Akhand Kirtani Jatha e di tre Nirankari. Il primo rapporto della polizia nominava ventidue persone coinvolte nell'omicidio, parecchie delle quali avevano legami noti con Bhindranwale. Questo fece infuriare ancora di pi\u00f9 i Sikh. Il 24 aprile 1980 fu ucciso il leader dei Nirankari, Gurbachan Singh. Bhindranwale fu successivamente implicato come mandante dell'assassinio. Tre anni dopo un membro dell'Akhand Kirtani Jatha, Ranjit Singh, si consegn\u00f2 per aver commesso l'omicidio e fu condannato a scontare tredici anni nel carcere di Tihar a Delhi. Bhidranwale in seguito fu rilasciato in quanto non poteva essere accusato dai tribunali indiani per mancanza di prove.\nIl 9 settembre 1981, Jagat Narain, il proprietario dello Hind Samachar Group, fu colpito a morte vicino all'Amaltas Motel. Lala Jagat Narain era un avversario di spicco di Bhindranwale. Due giorni dopo l'assassinio, la polizia emise dei mandati per l'arresto di Bhidranwale. Una perquisizione della polizia a Chando Kalan, un villaggio nello stato di Haryana, non riusc\u00ec a portare all'arresto. Vedendo questo, Bhidranwale annunci\u00f2 pubblicamente che si sarebbe arreso il 20 settembre.\nIl 20 settembre 1981, Bhindranwale fu arrestato con l'accusa di aver orchestrato l'omicidio di Lala Jagat Narain. Durante i successivi venticinque giorni in cui Bhindranwale era trattenuto in stato di arresto, scoppiarono combattimenti sporadici in zone in cui si erano radunati i suoi complici. Bhindranwale fu rilasciato sotto cauzione il 15 ottobre mentre il Ministro degli interni indiano, Giani Zail Singh, annunciava in Parlamento che non c'era nessuna prova contro Bhindrawale. In una dichiarazione pubblica diffusa subito dopo, Bhindranwale espresse la sua approvazione per l'omicidio di Lala Jagat Narain. Nondimeno, il personale del giornale di Narain, il \"Punjab Kesri\", e i suoi distributori furono presi di mira per alcuni mesi e 62 persone legate al giornale furono uccise.\nMorte.\nIl 3 giugno 1984 il Primo Ministro indiano Indira Gandhi inizi\u00f2 l'Operazione Blue Star e ordin\u00f2 all'esercito indiano di circondare il complesso del Tempio d'Oro per uccidervi i militanti presenti e tutti i sikh presenti per pregare nel tempio . Fu ampiamente riferito che Bhindranwale non sopravvisse all'operazione ed \u00e8 pertanto considerato un martire dai Sikh.\nSecondo il Tenente Generale Kuldip Singh Brar, che comandava l'operazione, il corpo di Bhindranwale fu identificato da varie agenzie, compresa la polizia, l'Ufficio dei Servizi segreti e i combattenti Sikh arrestati dall'esercito. Si dice che anche il fratello di Bhindranwale ne abbia identificato il corpo. Foto di quello che sembra essere il corpo di Bhindranwale sono state pubblicate in almeno due libri ampiamente circolati, \"Tragedy of Punjab: Operation Bluestar and After\" (\"La tragedia del Punjab: l'Operazione Bluestar e il dopo\") e \"Amritsar: Mrs Gandhi's Last Battle\" (\"Amritsar: l'ultima battaglia della signora Gandhi\"). Anche il corrispondente della BBC Mark Tully rifer\u00ec di aver visto il corpo di Bhindranwale durante il suo funerale.\nTra le persone che sostengono che egli sopravvisse all'operazione figura Dilbir Singh, il consulente per le pubbliche relazioni dell'Universit\u00e0 Guru Nanak Dev di Amritsar. Egli afferm\u00f2 che Bhindranwale fu ferito al lato destro della tempia, aggiungendo che \"un medico del governo verific\u00f2 che era stato catturato vivo, Fu torturato a morte.\" R.K. Bajaj, un corrispondente della rivista Surya, asser\u00ec di aver visto la fotografia di Bhindranwale in stato di arresto. Questa assezione \u00e8 fortemente contestata, specialmente dal figlio di Bhindranwale, che \u00e8 ora divenuto una figura di spicco all'interno della politica sikh. Taluni all'interno del Damdami Taksal asseriscono che sia ancora vivo. Tuttavia, Jarnail Singh fu proclamato martire dal Comitato dello Shiromani Gurdwara Parbandhak in una cerimonia nel 2003.\nEredit\u00e0.\nJarnail Singh Bhindranwale \u00e8 elogiato da tutti i Sikh come un martire dei tempi moderni, Bhindranwale \u00e8 acclamato da alcuni per i suoi sforzi di predicare la filosofia del Guru Granth Sahib al popolo sikh. Il celebre romanziere indiano Khushwant Singh afferm\u00f2 che \"l'Operazione Blue Star diede al movimento per il Khalistan il suo primo martire in Jarnail Singh Bhindranwale.\" Nel 2003, in una cerimonia organizzata dal Comitato dello Shiromani Gurdwara Prabandhak, Joginder Singh Vedanti, l'attuale \"jathedar\" dell'Akal Takht, fece una dichiarazione formale che Bhindranwale era un \"martire\" e assegn\u00f2 a suo figlio, Ishar Singh, una veste d'onore. \"L'Enciclopedia del Sikhismo\" di Harbans Singh descrive Bhindranwale come \"una figura fenomenale del Sikhismo moderno.\""}
{"id": "1374158", "revid": "767487", "url": "https://it.wikipedia.org/wiki?curid=1374158", "title": "Leopoldo Mazzarolli", "text": "Attivit\u00e0 accademica.\nLaureatosi presso l'Universit\u00e0 di Padova sotto la guida di Enrico Guicciardi, divenne dapprima assistente ordinario presso la Facolt\u00e0 di giurisprudenza patavina, indi libero docente e, nel 1964, vincitore del concorso a cattedra in istituzioni di diritto pubblico. Insegn\u00f2 due anni presso la Facolt\u00e0 di economia di Ca' Foscari a Venezia e, dal 1967, in quella di giurisprudenza dell'Universit\u00e0 di Padova.\nAlla morte di Enrico Guicciardi, nel 1970, gli succedette nella cattedra di diritto amministrativo della Facolt\u00e0 giuridica dell'Ateneo padovano (di cui fu consigliere di amministrazione, nonch\u00e9 pro-rettore vicario dal 1972 al 1974), decidendo in seguito di condividere l'insegnamento della materia prima con Francesco Gullo e, successivamente all'uscita di ruolo di quest'ultimo, con Gherardo Bergonzini, entrambi allievi diretti di Guicciardi.\nFu autore, fin dagli anni '50, di svariate pubblicazioni in materia di provvedimento amministrativo, pianificazione urbanistica, giustizia amministrativa, proseguendo gli insegnamenti del proprio Maestro Guicciardi nel solco di una rigorosa logica giuridica e di un'analisi concettuale degli istituti giuridici oggetto di studio, espungendo dal proprio metodo di studio commistioni con fenomeni economici, politici, sociologici.\nSoprattutto negli ultimi anni di carriera, il nome di Mazzarolli \u00e8 stato associato al manuale di diritto amministrativo da lui curato assieme ad altri professori universitari, quali Giuseppe Pericu, Fabio Alberto Roversi Monaco, Alberto Romano, Franco Gaetano Scoca, particolarmente diffuso in molte Universit\u00e0 italiane e caratterizzato da una trattazione problematica dell'intera materia, evitando le semplificazioni tipiche di molti manuali istituzionali.\nDopo la sua uscita di ruolo, gli sono stati dedicati quattro volumi di scritti giuridici, con i quali \"buona parte dei professori ordinari di diritto amministrativo ... ha voluto onorare l'opera scientifica\" di Mazzarolli.\nEra honorar professor nell'Universit\u00e0 austriaca di Innsbruck, dove ha insegnato per molti anni diritto amministrativo.\nAltre attivit\u00e0 di rilievo pubblico.\n\u00c8 stato componente del Consiglio Nazionale Forense, rappresentando in quella sede il distretto di Corte d'Appello di Venezia (comprensivo quindi di tutto il Veneto).\n\u00c8 stato componente del Consiglio di Amministrazione della Banca Antonveneta e della Compagnia Italiana Grandi Alberghi (C.I.G.A.).\nSocio effettivo e poi soprannumerario dell'Accademia Galileiana di Scienze, Lettere ed Arti di Padova, \u00e8 stato socio effettivo e ora onorario dell'Accademia nazionale di scienze lettere e arti di Modena, cos\u00ec come dell'Ateneo di Treviso. \u00c8 socio non residente dell'Ateneo Veneto.\n\u00c8 stato per due mandati presidente dell'Istituto veneto di scienze, lettere ed arti di cui \u00e8 attualmente presidente emerito e socio soprannumerario. \u00c8 presidente in carica dell'Ente nazionale intitolato a Francesco Petrarca.\n\u00c8 uno dei fondatori della rivista giuridica \"Diritto e societ\u00e0\"; fa parte del direttivo della rivista \"Diritto amministrativo\". Ha diretto a lungo la \"Rivista giuridica dell'urbanistica\" e \"Il diritto della Regione\", dimettendosi da quest'ultima nel momento in cui l'allora presidente della regione Veneto Carlo Bernini tent\u00f2 di esercitare sulla direzione pressioni di carattere politico.\n\u00c8 stato componente del consiglio direttivo dell'Associazione dei cavalieri italiani del sovrano militare ordine di Malta (ACISMOM).\nEra giornalista pubblicista.\nAttivit\u00e0 politica.\nPur senza partecipare alla politica attiva, Mazzarolli non ha mai nascosto, in dibattiti pubblici, la propria adesione a valori liberali e moderati.\nNel marzo del 1976 ader\u00ec al Manifesto per la Libert\u00e0, promosso da docenti universitari e uomini di cultura (Achille Albonetti, Giuseppe Alessi, Domenico Bartoli, Manlio Brosio, Antonio Calvi, Sergio Cotta, Augusto Del Noce, Aldo Garosci, Guido Gonella, Antonio La Pergola, Angelo Magliano, Bruno Molajoli, Domenico Ravaioli, Rosario Romeo).\nIn vista delle imminenti elezioni politiche, gli intellettuali firmatari ed aderenti al manifesto richiamavano l'attenzione del mondo cattolico e laico nei confronti della crescente affermazione del Partito Comunista Italiano, visto come strumento di affermazione di un programma politico totalitario, in contrasto con la natura democratica dello Stato costituzionale di diritto affermata nella Costituzione.\nFra i firmatari del manifesto figuravano anche Nicola Abbagnano, Sergio Cotta, Renzo De Felice, Augusto Del Noce, Elio Fazzalari, Domenico Fisichella, Vittorio Mathieu, Sergio Ricossa, Rosario Romeo, Giovanni Sartori, Egidio Tosato.\nFra gli aderenti al manifesto, oltre a Mazzarolli, figuravano noti giuristi come Lorenzo Acquarone, Aldo Attardi, Giuseppe Bettiol, Eugenio Cannada Bartoli, Luigi Carraro, Pio Ciprotti, Alberto Crespi, Orio Giacchi, Natalino Irti, Federico Stella, nonch\u00e9 noti esponenti di altri rami della cultura accademica italiana come Vittore Branca, Antonio Eula, Antonio Padoa Schioppa, Ettore Paratore, Giovanni Prodi, Piero Treves."}
{"id": "1374160", "revid": "1654832", "url": "https://it.wikipedia.org/wiki?curid=1374160", "title": "Giacomo Campiotti", "text": "Biografia.\nGiacomo Campiotti nasce a Varese nel 1957, diplomato al Liceo classico Ernesto Cairoli della sua citt\u00e0 natale, \u00e8 laureato in Pedagogia all'Universit\u00e0 di Bologna. Ha lavorato per diversi anni nel teatro di piazza, realizzando spettacoli in giro per l'Italia e all'estero. \u00c8 stato assistente e aiuto regista di Mario Monicelli ne \"Il marchese del Grillo\", \"Speriamo che sia femmina\" e \"I picari\".\nFrequenta il gruppo \"Ipotesi Cinema\" ideato da Ermanno Olmi a Bassano del Grappa e realizza per RaiUno i suoi primi apprezzati cortometraggi: \"Tre donne\" del 1983, \"La bomba\" del 1985 e \"Ritorno al cinema\" del 1986. Il suo esordio nel lungometraggio risale al 1989 con il film \"Corsa di primavera\", che racconta la vita di provincia vista attraverso gli occhi dei bambini. Il film viene presentato con successo alla Settimana della Critica alla Mostra del cinema di Venezia e sar\u00e0 selezionato da numerosi festival internazionali. Inoltre vince il Festival di Giffoni come miglior film.\n\u00c8 del 1994 \"Come due coccodrilli\", con Giancarlo Giannini, Valeria Golino e Fabrizio Bentivoglio. La pellicola, uscita in sordina nelle sale italiane, diventa presto un caso di critica e pubblico, vince numerosi premi in giro per il mondo e viene candidato come miglior film straniero ai Golden Globe del 1996. Cinque anni dopo scrive e dirige \"Il tempo dell'amore\", una storia d'amore ambientata in tre diversi momenti storici e geografici coprodotta da inglesi e francesi.\nNel 2002 firma la regia della miniserie tv \"Zivago\", un'altra coproduzione internazionale (con Inghilterra e Usa) interpretata da Keira Knightley, Sam Neill e Hans Matheson. Il film viene trasmesso con successo in numerosissimi paesi. Nel 2005 torna al cinema con \"Mai + come prima\", film che tratta tematiche complesse come la morte, la disabilit\u00e0 e l'incomunicabilit\u00e0 tra adulti e adolescenti. Nel 2007 firma la regia della fiction \"L'amore e la guerra\" con Daniele Liotti e Martina Stella e porta al successo \"Giuseppe Moscati - L'amore che guarisce\", una produzione Artis Spa e Sacha Film Company Srl con Giuseppe Fiorello nel ruolo del protagonista. Il film, che racconta la storia di Giuseppe Moscati, il medico napoletano che dedic\u00f2 la sua vita alla cura dei malati meno abbienti e divenne Santo, ha vinto il Premio Maximo Award come Miglior Prodotto e Miglior Produzione internazionale al Roma Fiction Fest del 2007. Giuseppe Moscati convince la critica e registra un indice di ascolto altissimo. Lo stesso successo si ripete con la miniserie Rai \"Bakhita - La santa africana\" (2009), che vede l'esordio della senegalese Fatou Kine Boye, le interpretazioni di Stefania Rocca, Fabio Sartor, Francesco Salvi, Ettore Bassi, e le musiche originali del compositore Stefano Lentini con il quale collabora anche nella fiction \"Il sorteggio\" (2010), prodotto da Artis Spa, ancora con Giuseppe Fiorello protagonista nel ruolo di Tonino Barone, un giovane operaio della Fiat estratto a sorte come giurato popolare al primo processo alle Brigate Rosse del 1977.\nCampiotti sar\u00e0 poi il regista di \"Bianca come il latte, rossa come il sangue\" (2013), versione cinematografica del romanzo d'esordio di Alessandro D'Avenia; seguir\u00e0 poi la miniserie \"Braccialetti rossi\" (2014-2016), che gli conferir\u00e0 un notevole successo. Entrambi i lavori vedono la presenza nel cast di Aurora Ruffino. Ad affiancarla sul set della serie TV \u00e8 Carmine Buschini: quest'ultimo torna a lavorare sotto la regia di Campiotti nella fiction \"Liberi di scegliere\" (2019)."}
{"id": "1374161", "revid": "197778", "url": "https://it.wikipedia.org/wiki?curid=1374161", "title": "Torneo di poker", "text": ""}
{"id": "1374165", "revid": "767487", "url": "https://it.wikipedia.org/wiki?curid=1374165", "title": "Pops Mensah-Bonsu", "text": "Alto 206 cm, dotato di grandi doti atletiche, giocava come ala grande. \u00c8 di origini ghanesi.\nCarriera.\nIn patria fin da giovanissimo pratica diversi sport, tra cui il calcio e l'atletica leggera. Ben presto per\u00f2 emerge la passione per il basket e, vista la taglia fisica, nel 1998 emigra negli Stati Uniti, inizialmente giocando nelle High School, poi nei college.\nNel 2005 Pops Mensah-Bonsu si dichiara eleggibile al draft NBA. Nel 2006 firma un contratto con i Dallas Mavericks, con i quali disputa la preseason. Durante la stagione 2006-07, nella prima fase gioca nella lega di sviluppo D-League con i Fort Worth Flyers, dove ha modo di dimostrare il suo valore mentre nella seconda fase, chiamato dai Mavs, entra in campo occasionalmente.\nNell'estate Menash-Bonsu disputa la Summer League con i Mavericks, poi viene ingaggiato dalla Benetton Treviso con un contratto annuale.\nNel finale della stagione 2008-09 colleziona svariate presenze nella NBA con i Toronto Raptors, entrando dalla panchina come cambio di Chris Bosh e Andrea Bargnani. Si fa apprezzare dal pubblico dell'Air Canada Center soprattutto per le qualit\u00e0 a rimbalzo e nelle schiacciate.\nPoco prima dell'inizio della nuova stagione NBA passa agli Houston Rockets, per poi essere tagliato il 13 novembre. Firma quasi immediatamente un nuovo contratto, venendo ingaggiato nuovamente dai Toronto Raptors per essere di nuovo tagliato il 5 gennaio del nuovo anno. Termina la stagione al CSKA Mosca.\nNel settembre del 2010 si lega al Caja Laboral, ma dopo pochi giorni la societ\u00e0 basca comunica l'intenzione di annullare il contratto col giocatore per un problema fisico. Ritorna quindi in NBA, questa volta con la chiamata dei New Orleans Hornets: con la nuova franchigia disputa 7 partite, poi vola in Francia per disputare la seconda parte di stagione con la canotta dell'ASVEL.\nIl 2 agosto 2012 dopo un'annata in Turchia col Be\u015fikta\u015f Milangaz, culminata con 3 titoli, firma un contratto biennale col Maccabi Tel Aviv. Nel settembre 2012, a causa di un infortunio subito ai Giochi olimpici, il Maccabi decide di svincolare il giocatore.\nNell'aprile 2013 firma per l'Olimpia Milano.\nNella sua prima partita in maglia Olimpia contro l'Angelico Biella mette a referto 7 punti con 9 rimbalzi.\nNel maggio 2015 non passa un controllo antidoping risultando positivo al nandrolone, venendo il 26 giugno squalificato per due anni; il 14 ottobre seguente decide dunque di ritirarsi."}
{"id": "1374166", "revid": "33751", "url": "https://it.wikipedia.org/wiki?curid=1374166", "title": "Replay (calcio)", "text": ""}
{"id": "1374167", "revid": "197778", "url": "https://it.wikipedia.org/wiki?curid=1374167", "title": "PPP (poker)", "text": ""}
{"id": "1374170", "revid": "78273", "url": "https://it.wikipedia.org/wiki?curid=1374170", "title": "Vgvcyt", "text": ""}
{"id": "1374173", "revid": "38120", "url": "https://it.wikipedia.org/wiki?curid=1374173", "title": "Marvel Premiere", "text": " Marvel Premiere \u00e8 una serie antologica a fumetti, pubblicata dalla Marvel Comics dall'aprile 1972 all'agosto 1981.\nCronologia dei fumetti.\nn. 1 (aprile 1972): \"And men shall call him Warlock\", di Roy Thomas (testi) e Gil Kane (disegni), (Prima edizione italiana: \"Il nume risorto\", sull'albo \"Albi dei Super-Eroi\" n. 2, Editoriale Corno)\nn. 2 (maggio 1972): \"The hounds of Helios\", di Roy Thomas (testi) e Gil Kane (disegni), (Prima edizione italiana: \"I cani dell'inferno\", sull'albo \"Albi dei Super-Eroi\" n. 2, Editoriale Corno)\nn. 3 (luglio 1972) \"While the world spins mad!\", di Stan Lee (testi) e Barry Windsor-Smith (testi e disegni), (Prima edizione italiana: \"Mentre il mondo turbina in preda alla follia!\", sugli albi \"L'Uomo Ragno\" (prima serie) n. 82 e n. 83, Editoriale Corno);\nn. 4 (settembre 1972): \"The spawn of Sligguth!\", di Archie Goodwin, Roy Thomas (testi) e Barry Windsor-Smith (disegni), (Prima edizione italiana: \"I figli di Sligguth!\", sugli albi \"L'Uomo Ragno\" (prima serie) n. 84 e n. 85, Editoriale Corno);\nn. 5 (novembre 1972): \"The lurker in the labyrinth!\", di Gardner F. Fox (testi) e Irv Wesley (disegni), (Prima edizione italiana: \"La creatura del labirinto\", sugli albi \"L'Uomo Ragno\" (prima serie) n. 86 e n. 87, Editoriale Corno);\nn. 6 (gennaio 1973): \"The shambler from the sea!\", di Gardner F. Fox (testi) e Frank Brunner (disegni), \"Il mostro che viene dal mare\", sugli albi \"L'Uomo Ragno\" (prima serie) n. 86 e n. 87 (settembre 1973, Editoriale Corno);\nn. 7 (marzo 1973): \"The shadows of the starstone!\", di Gardner F. Fox (testi) e P.Craig Russell (disegni), (Prima edizione italiana: \"Le ombre della pietra lunare!\", sugli albi \"L'Uomo Ragno\" (prima serie) n. 106 e n. 107, Editoriale Corno);\nn. 8 (maggio 1973): \"The doom that bloomed on Kathulos!\", di Gardner F. Fox (testi) e James Starlin (disegni), (Prima edizione italiana: \"Il destino di Kathulos!\", sugli albi \"L'Uomo Ragno\" (prima serie) n. 108 e n. 110, Editoriale Corno);\nn. 9 (luglio 1973): \"The crypts of Kaa-U!\", di Steve Englehart (testi) e Frank Brunner (disegni), (Prima edizione italiana: \"Le cripte di Kaa-U!\", sugli albi \"L'Uomo Ragno\" (prima serie) n. 112 e n. 113, Editoriale Corno);\nn.10 (settembre 1973): \"Finally, Shuma-Gorath!\", di Steve Englehart (testi) e Frank Brunner (disegni), (Prima edizione italiana: \"Ecco infine Shuma-Gorath!\", sugli albi \"L'Uomo Ragno\" (prima serie) n. 114 e n. 116, Editoriale Corno);\nn.11 (ottobre 1973): \"Homecoming!\", di Steve Englehart (testi) e Frank Brunner (disegni), (Prima edizione italiana: \"Ritorna!\", sull'albo \"Hulk e i Difensori\" n. 4, Editoriale Corno)\nn.12 (novembre 1973): \"Portal to the past!\", di Steve Englehart, Mike Friedrich (testi) e Frank Brunner (disegni), (Prima edizione italiana: \"Entrata nel passato\", sull'albo \"Hulk e i Difensori\" n. 4 (1\u00ba maggio 1975), Editoriale Corno);\nn.13 (gennaio 1974): \"Time doom\", di Steve Englehart (testi) e Frank Brunner (disegni), (Prima edizione italiana: \"Il tempo del destino\", sull'albo \"Hulk e i Difensori\" n. 7, Editoriale Corno);\nn.14 (marzo 1974): \"Sise-neg GenesiS\", di Steve Englehart (testi) e Frank Brunner (disegni), (Prima edizione italiana: \"La genesi di Size-Neg\", sull'albo \"Hulk e i Difensori\" n. 8 (26 giugno 1975), Editoriale Corno);\nn.15 (maggio 1974): \"The fury of Iron Fist!\", di Roy Thomas (testi) e Gil Kane (disegni), (Prima edizione italiana: \"Pugno d'Acciaio!\", sull'albo \"Shang-Chi il maestro del Kung-Fu\" n. 24, Editoriale Corno);\nn.16 (luglio 1974): \"Heart of the dragon!\", Len Wein (testi) e Larry Hama (disegni), (Prima edizione italiana: \"Il cuore del drago\", sull'albo \"Shang-Chi il maestro del Kung-Fu\" (prima serie) n. 25, Editoriale Corno);\nn.17 (settembre 1974): \"Citadel on the edge of vengeance\", di Doug Moench (testi) e Larry Hama (disegni), (Prima edizione italiana: \"La cittadella sull'orlo della vendetta\", sull'albo \"Shang-Chi il maestro del Kung-Fu\" (prima serie) n. 26, Editoriale Corno);\nn.18 (ottobre 1974): \"Lair of shattered vengeance!\", di Doug Moench (testi) e Larry Hama (disegni), (Prima edizione italiana: \"Il covo di Triplo Acciaio\", sull'albo \"Shang-Chi il maestro del Kung-Fu\" (prima serie) n. 27, Editoriale Corno);\nn.19 (novembre 1974): \"Death-cult!\", di Doug Moench (testi) e Larry Hama (disegni), (Prima edizione italiana: \"Culto di morte!\", sull'albo \"Shang-Chi il maestro del Kung-Fu\" (prima serie) n. 28, Editoriale Corno);\nn.20 (gennaio 1975): \"Batroc and other assassins\", di Tony Isabella (testi) e Arvell Malcolm Jones (disegni), (Prima edizione italiana: \"La compagnia di Batroc\", sull'albo \"Shang-Chi il maestro del Kung-Fu\" (prima serie) n. 29, Editoriale Corno);\nn.21 (marzo 1975): \"Daughters of the death-goddess\", di Tony Isabella (testi) e Arvell Malcolm Jones (disegni), (Prima edizione italiana: \"Le figlie della morte!\", sull'albo \"Shang-Chi il maestro del Kung-Fu\" (prima serie) n. 30, Editoriale Corno);\nn.22 (maggio 1975): \"Death is a ninja\", di Tony Isabella (testi) e Arvell Malcolm Jones (disegni), (Prima edizione italiana: \"La morte \u00e8 un ninja\", sull'albo \"Shang-Chi il maestro del Kung-Fu\" n. 31, Editoriale Corno);\nn.23 (agosto 1975): \"The name is... Warhawk\", di Chris Claremont (testi) e Patrick R. Broderick (disegni), (Prima edizione italiana: \"Il nome \u00e8 Warhawk\", sull'albo \"Shang-Chi il maestro del Kung-Fu\" (prima serie) n. 32, Editoriale Corno);\nn.24 (settembre 1975): \"Summerkill\", di Chris Claremont (testi) e Patrick R. Broderick (disegni), (Prima edizione italiana: \"Estate di morte\", sull'albo \"Shang-Chi il maestro del Kung-Fu\" (prima serie) n. 33, Editoriale Corno);\nn.25 (ottobre 1975): \"Morning of the mindstorm!\", di Chris Claremont (testi) e John Byrne (disegni), (Prima edizione italiana: \"Il giorno dell'apocalisse\", sull'albo \"Shang-Chi il maestro del Kung-Fu\" (prima serie) n. 34, Editoriale Corno);\nn.26 (novembre 1975): \"The games of raging gods\", di Bill Mantlo (testi) e George Tuska (disegni), (Prima edizione italiana: \"I giochi degli dei\", sugli albi \"Thor e i Vendicatori\" n. 225 e n. 226 (novembre 1979), Editoriale Corno);\nn.27 (dicembre 1975): \"Deathsong\", di Chris Claremont (testi) e vari (disegni), (Prima edizione italiana: \"Suono di morte\", sugli albi \"Fantastici Quattro\" n. 254 e n. 255 (gennaio 1981), Editoriale Corno)\nn.28 (febbraio 1976): \"There's a mountain on Sunset Boulevard!\", di Bill Mantlo (testi) e Frank Robbins (disegni), (Prima edizione italiana: \"Una montagna in Sunset Boulevard!\", sugli albi \"Thor e i Vendicatori\" n. 227 e n. 228, Editoriale Corno);\nn.29 (aprile 1976): \"The Red Skull Strikes 2/4: Lo, the Liberty Legion\", di Roy Thomas (testi) e Don Heck (disegni), (Prima edizione italiana: \"La legione della libert\u00e0\", sull'albo \"Capitan America\" n. 112 (27 luglio 1977), Editoriale Corno)\nn.30 (giugno 1976): \"The Red Skull Strikes 4/4: Hey, ma! They're blitzin' the Bronx\", di Roy Thomas (testi) e Don Heck (disegni), (Prima edizione italiana: \"Disastro sul Bronx!\", sull'albo \"Capitan America\" n. 114, Editoriale Corno)\nn.31 (agosto 1976): \"Birthday\", di Bill Mantlo (testi) e Keith Giffen (disegni), (inedito in Italia);\nn.32 (ottobre 1976): \"Monark Starstalker\", di Howard Chaykin (testi e disegni), (Prima edizione italiana: \"Il monarca delle stelle\", sull'albo \"Eterni\" n. 20, Editoriale Corno);\nn.33 (dicembre 1976): \"The mark of Kane!\", di Roy Thomas (testi) e Howard Chaykin (disegni), (Prima edizione italiana: \"Il marchio di Kane\", sugli albi \"Thor e i Vendicatori\" n. 221 e n. 222, Editoriale Corno)\nn.34 (febbraio 1977): \"Fangs of the gorilla god!\", di Roy Thomas (testi) e Howard Chaykin (disegni), (Prima edizione italiana: \"Il dio gorilla\", sugli albi \"Thor e i Vendicatori\" n. 222 e n. 223, Editoriale Corno);\nn.35 (aprile 1977): \"The 3-D Man\", di Roy Thomas (testi) e Jim Craig (disegni), (Prima edizione italiana: \"L'Uomo 3-D!\", sugli albi \"Eterni\" n. 23 e n. 24, Editoriale Corno);\nn.36 (giugno 1977): \"The devil's music\", Donald Glut, Roy Thomas (testi) e Jim Craig (disegni), (Prima edizione italiana: \"La musica del diavolo\", sull'albo \"Eterni\" n. 29, Editoriale Corno)\nn.37 (agosto 1977): \"Code-name: The Cold Warrior\", di Roy Thomas (testi) e Jim Craig (disegni), (Prima edizione italiana: \"Nome in codice: Guerriero Freddo!\", sull'albo \"Eterni\" n. 29, Editoriale Corno);\nn.38 (ottobre 1977): \"The lord of Tyndall's quest\", di Doug Moench (testi) e Michael Ploog (disegni), (Prima edizione italiana: \"La ricerca di Tyndall\", sugli albi \"Thor e i Vendicatori\" n. 228 e n. 229, Editoriale Corno);\nn.39 (dicembre 1977): \"Ride a wild rocket\", di Marv Wolfman (testi) e Bob Brown (disegni), (Prima edizione italiana: \"A cavallo di un razzo!\", sugli albi \"Eterni\" n. 15 e n. 16 (maggio 1979), Editoriale Corno);\nn.40 (febbraio 1978): \"Battle with the big man\", di Bill Mantlo, Marv Wolfman (testi) e Bob Brown (disegni), (Prima edizione italiana: \"... battere il grande uomo\", sugli albi \"Eterni\" n. 17 e n. 18 (maggio 1979), Editoriale Corno);\nn.41 (aprile 1978): \"The dying sun!\", di Doug Moench (testi) e Tom Sutton (disegni), (Prima edizione italiana: \"Il sole morente\", sull'albo \"Eterni\" n. 14, Editoriale Corno);\nn.42 (giugno 1978): \"Nightmare's evolution\", di Edward Hannigan, John Warner (testi) e Mike Vosburg (disegni), (inedito in Italia);\nn.43 (agosto 1978): \"In Manhattan, they play for keeps\", di Donald F. McGregor (testi) e Tom Sutton (disegni), (Prima edizione italiana: \"Gioco pesante a Manhattan\", sull'albo \"Eterni\" n. 19, Editoriale Corno);\nn.44 (ottobre 1978): \"Jack of Hearts\", di Bill Mantlo (testi) e Keith Giffen (disegni), (Prima edizione italiana: \"Il Fante di Cuori\", sull'albo \"Eterni\" n. 13, Editoriale Corno);\nn.45 (dicembre 1978): \"Otherwar!\", di David Anthony Kraft (testi) e George P\u00e9rez (disegni), (Prima edizione italiana: \"Altra guerra!\", sugli albi \"L'Uomo Ragno\" (prima serie) n. 273, n. 274 e n.275, Editoriale Corno)\nn.46 (febbraio 1979): \"Stargod\", di David Anthony Kraft (testi) e George P\u00e9rez (disegni), (Prima edizione italiana: \"Dio delle stelle\", sugli albi \"L'Uomo Ragno\" (prima serie) n. 276, n. 277 e n.278, Editoriale Corno);\nn.47 (aprile 1979): \"To steal an Ant-Man\", di David Michelinie (testi) e John Byrne (disegni), (Prima edizione italiana: \"Rubare un Ant-Man\", sull'albo \"Iron Man\" n. 13 (febbraio 1990), Play Press);\nn.48 (giugno 1979): \"The price of a heart\", di David Michelinie (testi) e John Byrne (disegni), (Prima edizione italiana: \"Il prezzo di un cuore\", sull'albo \"Iron Man\" n. 14 (marzo 1990), Play Press);\nn.49 (agosto 1979): \"Sound of the silencer\", di Mark Evanier (testi) e Sal Buscema (disegni);\nn.50 (ottobre 1979): \"From the inside\", di Alice Cooper, Roger Stern (testi) e Tom Sutton (disegni);\nn.51 (dicembre 1979): \"The Panther vs. the Klan 8/10: The killing of Windeagle\", di Edward Hannigan (testi) e Jerry Bingham (disegni);\nn.52 (febbraio 1980): \"The Panther vs. the Klan 9/10: Journey through the past\", di Edward Hannigan (testi) e Jerry Bingham (disegni);\nn.53 (aprile 1980): \"The Panther vs. the Klan 10/10: The ending, in anger\", di Edward Hannigan (testi) e Jerry Bingham (disegni);\nn.54 (giugno 1980): \"The devil's starry anvil\", di Peter B.Gillis (testi) e Gene Day (disegni);\nn.55 (agosto 1980): \"A force of two\", di Bob Layton, David Michelinie (testi) e Ron Wilson (disegni);\nn.56 (ottobre 1980): \"The big top barter resolution\", di Howard Chaykin, David Michelinie, Len Wein (testi) e Howard Chaykin (disegni;\nn.57 (dicembre 1980): \"Dr. Who and the Iron Legion 1/2:\", di Frank Miller, John Wagner (testi) e Dave Gibbons (disegni);\nn.58 (febbraio 1981): \"Dr. Who and the Iron Legion 2/2: Against the gods!\", di Frank Miller, John Wagner (testi) e Dave Gibbons (disegni);\nn.59 (aprile 1981): \"City of the Cursed 1/2:\", di Frank Miller, John Wagner (testi) e Dave Gibbons (disegni)\nn.60 (giugno 1981): \"City of the Cursed 2/2:\", di Frank Miller, John Wagner (testi) e Dave Gibbons (disegni);\nn.61 (agosto 1981): \"Planet story\", di Doug Moench (testi) e Tom Sutton (disegni)."}
{"id": "1374186", "revid": "71433", "url": "https://it.wikipedia.org/wiki?curid=1374186", "title": "Un amore una vita", "text": ""}
{"id": "1374194", "revid": "152819", "url": "https://it.wikipedia.org/wiki?curid=1374194", "title": "Barbiana", "text": ""}
{"id": "1374212", "revid": "1086846", "url": "https://it.wikipedia.org/wiki?curid=1374212", "title": "Societ\u00e0 Sportiva Lazio 1973-1974", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1973-1974.\nStagione.\nNella stagione 1973-1974 la Lazio ha vinto il suo primo titolo di campione d'Italia, lo ha ottenuto con 43 punti, davanti alla Juventus seconda con 41 punti, al terzo posto il Napoli con 36 punti, quarto l'Inter con 35 punti. Retrocedono in Serie B il Verona d'ufficio, il Foggia penalizzato ed il Genoa.\nLo scudetto sfiorato, ad appena un anno dal ritorno in A, accese la tifoseria. Nelle prime giornate di campionato, la squadra insegu\u00ec Napoli e Juventus per poi prendere il largo con 4 vittorie consecutive: la Lazio and\u00f2 cos\u00ec in vetta il 23 dicembre. Un primo snodo importante fu il 17 febbraio 1974, nella partita contro i bianconeri: Chinaglia contribu\u00ec con una doppietta al 3-1, risultato che conferm\u00f2 le ambizioni dei romani. L'attaccante fu decisivo anche contro Cagliari e Napoli, con 5 reti che valsero altri 3 punti. Un ulteriore passo fu compiuto con l'Hellas Verona, gara vinta in rimonta da 1-2 a 4-2. Nel terzultimo turno, la sconfitta in casa del Torino rischi\u00f2 di insidiare il primato: nella stessa domenica, tuttavia, la Roma ferm\u00f2 la Juventus (3-2). La combinazione di risultati rese decisiva la penultima giornata, in cui il Foggia venne ospitato nella capitale, tra le speranze dei tifosi. Un primo tempo votato all'attacco non sblocc\u00f2 il punteggio, ma nella ripresa fu concesso un rigore ai laziali (per fallo di mano del foggiano Scorsa sul cross di Garlaschelli): Chinaglia trasform\u00f2 il tiro dagli 11 metri, decidendo partita e scudetto. La Lazio iscrisse, per la prima volta, il suo nome nell'albo d'oro del Campionato. In Coppa Italia inserita nel secondo gruppo di qualificazione lo vince davanti a Brescia, Roma, Varese e Novara, nel girone finale B, vinto a sorpresa dal Palermo, la Lazio si piazza in quarta ed ultima posizione.\nMaglie.\nLa prima maglia \u00e8 celeste con colletto e bordi delle maniche di colore bianco. I pantaloncini sono bianchi, cosiccome i calzettoni.La seconda divisa \u00e8 bianca con colletto e bordi delle maniche celesti.\nOrganigramma societario.\nArea direttiva\nArea tecnica"}
{"id": "1374221", "revid": "697352", "url": "https://it.wikipedia.org/wiki?curid=1374221", "title": "Episodi di The Dead Zone (prima stagione)", "text": "A un passo dalla tragedia.\nTrama.\nUna mattina Johnny si sveglia in casa sua e si accorge dal letto disfatto che qualcuno ha dormito con lui. Poi sente Sarah che lo chiama e vede passare J.J. Sceso in cucina, vede Sarah che prepara la colazione mentre J.J. studia per una gara di spelling. Quando vede Sarah e J.J. comportarsi come a casa loro e una bimba a lui sconosciuta che lo chiama \"pap\u00e0\", Johnny si stupisce e si rende conto di trovarsi in una realt\u00e0 parallela, nella quale non aveva avuto alcun incidente e non era stata attivata la sua zona morta. Uscito in giro con Walt per una perlustrazione preventiva per l'inaugurazione di un nuovo centro commerciale, egli vede il centro commerciale esplodere, ma non sa che cosa fare. Non volendo tornare alla realt\u00e0, parla di tutto a Sarah, che cerca di convincerlo facendo l'amore con lui. Ma Johnny ormai sa che non c'\u00e8 speranza: dopo essersi risvegliato nella realt\u00e0 a fianco a Bruce nel centro commerciale, riesce ad evitare l'esplosione spiegando a Bruce che il suo cervello, non riuscendo ad affrontare l'ipotesi della catastrofe, aveva creato una realt\u00e0 parallela.\nUn sogno proibito.\nTrama.\nPer fare in modo che Johnny e J.J. inizino a legare, Sarah, in giro con loro, li lascia da soli per andare in banca. Poco dopo il suo arrivo, per\u00f2, un uomo di nome Conrad prende in ostaggio tutti coloro che si trovano nella banca. L'uomo, che di professione monta ed aggiusta impianti elettrici e sistemi d'allarme, \u00e8 disperato perch\u00e9 la moglie lo ha lasciato e perch\u00e9 ha perso un grosso appalto della banca; perci\u00f2 decide di rapinare la banca e fuggire in Giamaica. Da fuori Johnny ha una visione della rapina e di una strage che sarebbe avvenuta di l\u00ec a poco, cos\u00ec lascia J.J. a Dana (che era appena arrivata), dicendole di avvisare Walt, e poi entra nella banca. Unitosi agli altri ostaggi, cerca in tutti i modi di evitare le \"brutte conseguenze\" che vede nelle visioni che ha. Uno dopo l'altro convince Conrad a liberare tutti gli ostaggi, finch\u00e9 non restano lui e Sarah, che Conrad \u00e8 riluttante a lasciare perch\u00e9 ha scoperto essere la moglie dello sceriffo. Una volta che anche Sarah \u00e8 al sicuro, Johnny prova a far ragionare Conrad e gli promette che l'avrebbe aspettato quando sarebbe uscito dal carcere. Prima di consegnarsi alla polizia, Conrad rivela a Johnny che Sarah prova ancora qualcosa per lui.\nA cena con Dana.\nTrama.\nJohnny invita Dana a cena per un'intervista che lei gli deve fare. Appena arrivata, lui ha una visione in cui vede loro due a letto insieme. Ma subito dopo comincia a perdere il controllo delle sue visioni; vede Dana con il reverendo Purdy, vede Sarah che gli dice di non fidarsi di lei, vede Walt che pensa che sia una donna leggera...\nLo sciamano.\nTrama.\nMentre Johnny e Bruce fanno un viaggio, si fermano in una locanda semiabbandonata. Toccando un signore anziano che si trova l\u00ec, Johnny lo vede scomparire e intanto vede un meteorite oscurare il sole e bruciare tutt'intorno. Si rivolgono allora a un'astronoma che li rassicura del fatto che non ci sar\u00e0 alcuna esplosione. Quando Johnny la tocca, per\u00f2, vede sparire anche lei e gli appare di nuovo il meteorite. Calcolando approssimativamente l'inclinatura, trova il punto in cui dovrebbe schiantarsi e lo raggiunge in macchina, da solo. Addentrandosi all'interno di un bosco su una montagna, Johnny scivola e sviene. Nel frattempo, Bruce ha chiamato lo sceriffo Bannermann e, insieme, lo stanno cercando. Quando rinviene, Johnny vede una caverna e vi entra poich\u00e9 si \u00e8 fatto buio. Con fatica riesce ad accendersi un fuoco, poi trova un coltello arrugginito. In quel momento vede un indiano nella grotta accanto a lui. Quando l'indiano si accorge di lui, cerca di colpirlo con un coltello identico a quello di Johnny. Nonostante l'indiano parli un'altra lingua, Johnny scopre che, da piccolo, era caduto battendo la testa e da allora poteva vedere un uomo in nero col bastone (Johnny), che lo avvertiva dicendogli: \"C'\u00e8 ancora tempo\". Dalla sua \"visione nella visione\", Johnny si rende conto che l'indiano \u00e8 in realt\u00e0 uno sciamano in grado di utilizzare la sua zona morta, come lui e che, toccando entrambi il coltello, si sia stabilita una relazione medianica tra i due. Dopo varie visioni e incomprensioni, lo sciamano e Johnny capiscono il motivo della loro relazione: Johnny doveva avvertire lo sciamano del meteorite che avrebbe distrutto tutto il suo villaggio. In questo modo, lo sciamano pu\u00f2 salvarli, mentre lui sarebbe rimasto nella grotta per aiutare Johnny, che stava morendo assiderato. Cos\u00ec facendo, per\u00f2, Johnny si accorge che lo sciamano si \u00e8 sacrificato per salvarlo, morendo a causa del meteorite."}
{"id": "1374224", "revid": "54253", "url": "https://it.wikipedia.org/wiki?curid=1374224", "title": "Versilia", "text": "La Versilia \u00e8 una regione storico-geografica della Toscana nord-occidentale, compresa all'interno della provincia di Lucca, delimitata a nord dal fiume di Seravezza e a sud dall'antico forte del Motrone, comprendente i territori dei comuni di Pietrasanta, Forte dei Marmi, Seravezza, Stazzema. Nell'uso comune vi si fa comprendere anche la conca di Camaiore e la pianura costiera che si estende fino a Viareggio e Torre del Lago Puccini.\nLa riviera costiera ha una forte vocazione turistica con un esteso litorale sabbioso ed una vivace attivit\u00e0 mondana. \nAlcuni comuni, in particolare Pietrasanta hanno puntato molto sul turismo culturale, che ha condotto in zona un turismo molto diversificato rispetto a quello del passato, che cercava sostanzialmente relax e divertimento disimpegnato.\nGeografia.\nLa Versilia corrisponde alla regione geografica interessante la parte della provincia di Lucca compresa tra la catena montuosa delle Alpi Apuane, che si sviluppa parallelamente alla costa, e la riviera. Sulle Alpi Apuane versiliesi sono presenti cave di marmo. Da diversi anni, a causa dell'elevato impatto paesaggistico ed ambientale in un territorio ricco di biodiversit\u00e0 e geodiversit\u00e0 come quello delle Alpi Apuane, la filiera del marmo \u00e8 oggetto di un'aspra battaglia ambientalista per la chiusura delle cave. La Versilia \u00e8 una rinomata zona di balneazione sul Mar Tosco (parte del Mar Ligure detta anche Alto Tirreno).\nSi divide in Bassa Versilia e Alta Versilia. I comuni che compongono l'Alta Versilia sono Stazzema e Seravezza. I comuni della Bassa Versilia sono: Pietrasanta, Forte dei Marmi, Viareggio, Camaiore e Massarosa. La piccola frazione Massaciuccoli, e di Torre del Lago Puccini sono gli ultimi paesi a sud della Versilia.\nUn'ulteriore divisione \u00e8 quella tra Versilia Storica e Versilia intesa in senso comune e attuale: la prima infatti sarebbe composta dai soli comuni di Pietrasanta, Forte dei Marmi, Stazzema e Seravezza.\nNel 1700 circa, su ordine della famiglia nobile dei Medici, il percorso del fiume Versilia (prima della deviazione detto fiume Sala) \u00e8 stato artificialmente deviato in localit\u00e0 Pontaranci del comune di Pietrasanta facendolo sfociare al Cinquale nel Comune di Montignoso dando cos\u00ec vita alla zona turistico-balneare versiliese di Forte dei Marmi che prima era acquitrinosa e infestata dalla malaria perci\u00f2 disabitata; una successiva bonifica fu fatta al tempo di Elisa Bonaparte Baciocchi, Principessa di Lucca e sorella dell'Imperatore Napoleone Bonaparte, con la costruzione delle \"cateratte\" al Cinquale. Queste costruzioni vennero eseguite dal 1808 al 1812. \nLa penultima bonifica risale agli anni '20 durante il periodo fascista e l'ultima bonifica \u00e8 avvenuta dopo la disastrosa alluvione del 1996 con il rinforzo delle cateratte cinqualine e di alcuni argini del fiume Versilia e dei suoi affluenti.\nClima.\nIl clima della costa versiliese si presenta temperato caldo e vista la posizione a ridosso delle Alpi Apuane, viene influenzato notevolmente dalle correnti umide atlantiche che, impattando nella vicina catena montuosa, portano abbondanti precipitazioni, concentrate soprattutto in primavera ed autunno.\nDurante l\u2019estate l'umidit\u00e0 \u00e8 molto elevata, rendendo l\u2019ambiente estremamente afoso, con valori tra i 60 e l\u201980%. Questo favorisce il proliferare di zanzare, contrastato dalla bonifica degli acquitrini che viene eseguita a inizio stagione.\nIn base alle medie climatiche la \"Versilia\" gode di un clima tipicamente mediterraneo (Csa). In bassa collina il clima \u00e8 invece di transizione al mediterraneo (\"Cfsa\"), in alta collina submediterraneo ad estate tiepida, in bassa montagna oceanico \"Cfb\", mentre in alta montagna oceanico-subpolare \"Cfc\". In singole zone a quote elevate il clima lo si pu\u00f2 definire invece temperato freddo d'altitudine: subartico con estate fresca \"DfH\". La neve in inverno \u00e8 un fenomeno raro tra i 200 e i 400 metri s.l.m. (inoltre quando avviene si tratta di accumuli scarsi o nulli), mentre al di sopra di tale quota \u00e8 pi\u00f9 frequente, in particolar modo oltre i 1300-1400 metri s.l.m. dove le nevicate sono piuttosto abbondanti e la copertura nevosa al suolo pu\u00f2 durare per settimane. La media nivometrica varia tra 1\u00a0cm e valori &gt;100\u00a0cm in base all'esposizione e all'altitudine.\nNella tabella sottostante sono riportati i valori medi che si registrano in Versilia.\nI boschi, sia all'altitudine che all'esposizione, sono occupati da variet\u00e0 di piante tipiche tra la sottozona media del Lauretum di secondo tipo e la sottozona calda del Picetum in corrispondenza dei rilievi pi\u00f9 elevati. Il clima permette da sempre all'ulivo il suo ciclo di fruttificazione completa dal piano basale fino ad una quota media massima di circa 500 metri s.l.m.\nStoria.\nIn epoca romana la Versilia era conosciuta come parte delle \"Fosse Papiriane\" che costituiva una grande palude compresa tra Pisa e Massa e tra il mare e le Alpi Apuane. Era toccata dalla Via Emilia Scauri e successivamente attraversata dalla Via Aurelia.\nNel medioevo l'antica Versiglia comprendeva le propriet\u00e0 dei Nobili di Corvaia e Vallecchia cio\u00e8 i territori degli attuali comuni di Seravezza, Stazzema, Pietrasanta, Forte dei Marmi, ma anche gran parte di quello di Camaiore, una parte di quello di Massarosa (zone a nord del valico di Montemagno e del promontorio di Montramito) e anche la Fortezza presso Montignoso (per via di un matrimonio con gli Aghinolfi) e altri territori della attuale Garfagnana di loro propriet\u00e0. La Versilia come la conosciamo oggi inizia a nascere nel 1513 d.C. per effetto del Lodo di Papa Leone X, che annetteva alle terre medicee, e quindi al Gran Ducato di Toscana, il capitanato di Pietrasanta e tutto il suo circondario (Forte dei Marmi - Serravezza - Stazzema). \nInfatti la Versilia, anche dal punto di vista ecclesiastico, rappresent\u00f2 sempre un'eccezione rispetto ai domini lucchesi, ricadendo prima in parte nella giurisdizione della Diocesi di Luni (Pieve di Santo Stefano di Vallecchia e sue parrocchie) e in parte in quella della Diocesi di Lucca (Pieve di Santa Felicita di Valdicastello e sue parrocchie), poi (dalla fine del Settecento ai giorni nostri) interamente in quella dell'Arcidiocesi di Pisa. Durante il medioevo era attraversata nel suo interno, lungo la direttrice Sud-Est Nord-Ovest, dalla Via Francigena.\nIn tutto il territorio della Versilia si notano i segni storici di questa appartenenza ai domini fiorentini. Nel duomo di Pietrasanta, sulla facciata, \u00e8 presente lo stemma di Papa Leone X e a Serravezza, nel Palazzo Mediceo, sono presenti le insegne dei Medici, insegne che non troviamo altrove nei comuni limitrofi non facenti parte della Versilia, questo a indicare sempre maggiormente la territorialit\u00e0 ristretta di questo territorio chiamato Versilia, che secoli di storia hanno consolidato.\nLa sua costa sabbiosa era caratterizzata dalla macchia mediterranea con una forte presenza di specchi d'acqua e acquitrini, analogamente alla Maremma. I Medici cominciarono a bonificarne il territorio dal XVII secolo con la rettifica del corso del fiume Versilia, che era soggetto a rovinose piene (1660). Altri interventi di colmata e prosciugamento furono fatti al lago di Porta, le lame di Pietrasanta (S. Elme, Saline, Barcaja, Bugneto, Seraglio, Stipeto, Arginello) il vasto padule della Tremaiola e quelli della Foce Morta a Motrone, della Focetta e della Focettaccia, del Nicchieto; i paduletti della Dogaja, di Capezzano, di Vecoli a Camaiore furono prosciugati a cura della Repubblica di Lucca. Le zone costiere e acquitrinose proseguivano fino alla foce del Serchio e oltre, congiungendosi alla Maremma Pisana. Negli anni '20 del XIX secolo il territorio era pressoch\u00e9 bonificato.\nIn Versilia, nel paese di Valdicastello a Pietrasanta, nacque anche il poeta Giosu\u00e8 Carducci nel 1835, premio Nobel per la Letteratura nel 1906.\nEbbe anche i natali a Pietrasanta padre Eugenio Barsanti, inventore del motore a scoppio. Sempre a Pietrasanta ebbe i natali Cesare Galeotti, musicista e pianista italiano conosciuto soprattutto in Francia.\nUn grande personaggio letterario che frequent\u00f2 la Versilia agli inizi del '900 fu Gabriele D'Annunzio, che soggiorn\u00f2 nella Villa nella pineta nei pressi di Pietrasanta oggi \"La Versiliana\", la quale fu ispirazione di una delle sue celebri poesie, \"La pioggia nel pineto\".\nIl poeta vi pass\u00f2 alcuni anni della propria vita; vi compose i versi pi\u00f9 celebri dell'\"Alcyone\" e scrisse la \"Francesca da Rimini\".\nEtimologia.\nIl nome \"Versilia\" \u00e8 gi\u00e0 attestato nel 769 d.C. e nell'804 d.C., anche nella forma \"Versiglia\". L'ipotesi pi\u00f9 anitica era una derivazione da *\"Versilius\", ricondotto a \"Versinius\". Pi\u00f9 recentemente \u00e8 stato collegato al \"Vesidia Fluv.\" che si trova nell\"'Itinerarium Antonini\" e nella \"Tabula Peutingeriana\". La ricostruzione presuppone una forma \"Vessidia\", con passaggio di \"ss\" a \"rs\" e sostituzione di -\"idia\" con -\"ilia\" oppure con sovrapposizione di \"versare\".\nIl fiume Vesidia si pu\u00f2 identificare col canale di Ruosina, il quale nei pressi di Seravezza si congiunge con il Riomagno, proveniente dal versante sud del Monte Altissimo, l'attuale fiume Versilia.\nIl corso del fiume non era in antico quello che vediamo attualmente. Esso scendeva da Seravezza, si spingeva nella valle passando poco a sud-ovest del sito ove poi sorse la citt\u00e0 di Pietrasanta, prendendo in quel tratto il nome di \"Sala\", dall'omonimo colle sovrastante; e continuava per la pianura fino a sboccare nella foce di Motrone. Si pu\u00f2 quindi dire che il suo corso sottolineasse in modo perfetto il cuore della Versilia.\nSociet\u00e0.\nDialetto.\nIl versiliese \u00e8 un dialetto che, nonostante le peculiarit\u00e0 morfologiche e fonetiche spesso di tipo \u00abapuano\u00bb e a volte simili alla lingua c\u00f2rsa, viene considerato parte dei dialetti toscani, in particolare nel gruppo bassogarfagnino-versiliese, a differenza dei dialetti parlati nella vicina area di Massa e Carrara, che sono classificati nel gruppo linguistico gallo-italico, in particolare in quello emiliano.\nNonostante la Versilia sia stata per pi\u00f9 di tre secoli parte del Granducato di Toscana, a differenza dei territori limitrofi che appartenevano invece al Ducato di Lucca, il dialetto non ha niente in comune col fiorentino: si tratta di un dialetto a base \u00abapuana\u00bb, la stessa del massese e del lunigianese, in parte toscanizzato (soprattutto per l'influsso della vicina area lucchese). \nI vernacoli parlati nella valle di Camaiore, nella zona di Mommio, Corsanico-Bargecchia e Stiava (Massarosa) presentano vocalismo versiliese (es. dittongo \"ie\" chiuso, come in \"i\u00e9ri\" e dittongo \"uo\" che si trasforma in \"\u00f3\" chiusa, eccetto \"\u00f2mo\", \"c\u00f2re\", \"n\u00f2ra\") e consonantismo a tratti lucchese (elisione di \"c\" intervocalico, pronuncia di \"c\" e \"g\" alla toscana, es. \"la mi 'asa\" per \u00abla mia casa\u00bb o \"la p\u00e8ora\" per \u00abla pecora\u00bb, caratteristica che era molto rara nel camaiorese dei primi del Novecento, cos\u00ec come la gorgia in \"p\" e \"t,\" che studiosi come Silvio Pieri e Clemente Merlo ritenevano \u00abimportata\u00bb in quanto non tradizionale, per \"p\" e \"t,\" nemmeno a Lucca, a Pisa o a Viareggio) ed a tratti, specialmente negli anziani, versiliese (\"prado\" per \u00abprato\u00bb, \"amigo\" per \u00abamico\u00bb ecc.).\nA Viareggio e nelle Seimiglia camaioresi, in Val Freddana, e nella parte centro-meridionale del comune di Massarosa si parla invece un vernacolo a base lucchese, distinto dal dialetto versiliese. Le influenze del dialetto lucchese (di tipo toscano) si rarefanno man mano che si procede verso nord.\nInfrastrutture e trasporti.\nFerrovie.\nIl territorio della Versilia \u00e8 attraversato trasversalmente dalla Tirrenica, sulla quale sono presenti le fermate di stazione di Forte dei Marmi-Seravezza-Querceta (che sorge nel centro di Querceta) e di Pietrasanta.\nTali impianti sono serviti dalle relazioni regionali Trenitalia svolte nell'ambito dei contratti di servizio stipulati con la Regione Toscana denominate anche \"Memorario\".\nMobilit\u00e0 urbana.\nIl trasporto pubblico locale \u00e8 garantito dalle autocorse gestite dalla societ\u00e0 CTT Nord.\nFra il 1916 e il 1951 nella Versilia era presente una rete di tranvie a vapore a scartamento ridotto, le tranvie della Versilia, che collegavano Forte dei Marmi con Querceta, Seravezza, Pietrasanta, Pontestazzemese e Arni (localit\u00e0 Culaccio) le quali seguivano il percorso dell'attuale strada provinciale 9.\nDal 1914, inoltre, Forte dei Marmi fu collegata direttamente con Pietrasanta e Viareggio tramite la tranvia litoranea, un'allora moderna infrastruttura, elettrificata a 600 V, che contribu\u00ec in maniera significativa allo sviluppo economico e turistico della fascia costiera. Oggetto di gravi danneggiamenti subiti 1944, durante la seconda guerra mondiale, l'impianto non fu pi\u00f9 ripristinato.\nTurismo.\nLa Versilia corrisponde al bacino idrografico dell'omonimo fiume e comprende perci\u00f2 anticamente i soli quattro comuni attraversati dal fiume Versilia e dai suoi affluenti:\nDal punto di vista geografico la Versilia si estende a nord fino alla cittadina di Forte dei Marmi alla fine di Marina di Pietrasanta e coincide con quello che fu il Capitanato di Pietrasanta, che con il Lodo di Papa Leone X nel 1513, fu separato dai domini lucchesi e annesso alla Repubblica di Firenze. Da allora e fino al 1859, con il nome di Capitanato (poi Vicariato) di Pietrasanta, la Versilia \"Medicea\" rappresent\u00f2 una specifica unit\u00e0 territoriale ed amministrativa nell'ambito della Repubblica di Firenze, del Ducato e infine del Granducato di Toscana.\nInfatti fino alla fine degli anni 20 la Versilia era intesa solo la parte dell'enclave ecclesiastica della arcidiocesi di Pisa come attualmente appartengono i comuni di Pietrasanta, Seravezza, Stazzema e Forte dei Marmi; quest'ultimo facente parte del comune di Pietrasanta fino al 1914. Poi con la creazione delle Aziende Turistiche, istituendo quella di Viareggio e della Versilia, si cominci\u00f2 a far figurare come Versilia anche i comuni di Viareggio, Camaiore e Massarosa, come appartenenti alla stessa identit\u00e0.\nSpiagge.\nLa spiaggia della Riviera della Versilia \u00e8 rinomata da sempre in tutta Europa, per gli ampi spazi che offre con sabbia fine dorata, e lunghe aree per rilassanti passeggiate sulla costa.\nPer le attrezzature, gli ampi spazi, il clima gradevole e gli accessoriati stabilimenti balneari dotati dei massimi comfort, questo litorale \u00e8 considerato uno dei migliori d'Italia.\nVi \u00e8 anche un'elevata diffusione dell'uso di biciclette, con apposite piste ciclabili.\nLocali ed attrazioni.\nA partire dagli anni sessanta, con l'avvento del boom economico, la Versilia diventa meta di vacanza. Vi sono molti locali storici coma la Capannina di Franceschi, alcuni sono stati anche set di film cult. A Pietrasanta \u00e8 possibile osservare per le strade grandi statue di famosi artisti, tra cui: Fernando Botero (che ivi ha uno studio), Igor Mitoraj, Jean-Michel Folon e Yasuda Kan. Andando a Forte dei Marmi si pu\u00f2 passeggiare tra diverse vetrine di famosi negozi.\nIn alta Versilia a Levignani, nel comune di Stazzema \u00e8 possibile visitare L'antro del Corchia\nIl sistema carsico dell\u2019Antro del Corchia \u00e8 un complesso di gallerie, pozzi e saloni scavato dall\u2019acqua nel corso di milioni di anni, nel cuore di marmo del Monte Corchia, complessivamente ha pi\u00f9 di 70 km di grotte e ben 20 accessi diversi, da ogni lato della montagna."}
{"id": "1374227", "revid": "13833", "url": "https://it.wikipedia.org/wiki?curid=1374227", "title": "Silba", "text": ""}
{"id": "1374252", "revid": "438678", "url": "https://it.wikipedia.org/wiki?curid=1374252", "title": "Il principe e il povero (film 1977)", "text": "Il principe e il povero (\"The Prince and the Pauper\") \u00e8 un film del 1977 diretto da Richard Fleischer.\nTrama.\nPer sfuggire alle guardie che lo stanno inseguendo, il ladruncolo Tom Canty si infila dentro un camino e da l\u00ec cade nella stanza di Edoardo, principe di Galles. Poich\u00e9 i due si somigliano come gocce d'acqua, il principe propone al furfantello uno scambio di vestiti. Per uno strano scherzo del destino, Edoardo, scambiato per il ladruncolo, viene cacciato dal palazzo mentre Tom si trova costretto a prenderne il posto.\nMentre Tom assaporer\u00e0 i piaceri che danno il potere e la ricchezza, Edoardo, che nel frattempo ha fatto amicizia con il nobile Miles Hendon, tornato in patria dopo una vita all'estero come soldato di ventura, scoprir\u00e0 l'esistenza di un mondo fatto di povert\u00e0 e di ingiustizie. Dopo una serie di avventure, i due giovani riprenderanno i loro relativi ruoli: Edoardo sar\u00e0 incoronato re e Tom diverr\u00e0 il suo consigliere."}
{"id": "1374272", "revid": "599013", "url": "https://it.wikipedia.org/wiki?curid=1374272", "title": "Francisco Gald\u00f3s", "text": "Professionista dal 1968 al 1980, conta la vittoria di una tappa e della classifica scalatori al Giro d'Italia 1975.\nCarriera.\nMessosi in luce nell'edizione 1968 della Vuelta a Cantabria (gara riservata, quell'anno, ai dilettanti), pass\u00f2 professionista l'anno successivo nella KAS, squadra che di l\u00ec a poco divent\u00f2 una delle pi\u00f9 forti dell'intero panorama ciclistico, ottenendo subito un ottavo posto al Crit\u00e9rium du Dauphin\u00e9 Lib\u00e9r\u00e9 a 4'58\" da Raymond Poulidor.\nEbbe modo di partecipare undici volte al Tour de France, sei volte al Giro d'Italia e quattro alla Vuelta a Espa\u00f1a, ottenendo tre podi (due al Giro, uno alla Vuelta) e dodici piazzamenti all'interno dei primi dieci della graduatoria (cinque volte al Tour, quattro al Giro e tre alla Vuelta). \nLa migliore stagione della sua carriera fu il 1975, quando si impose nella classifica generale del Tour de Romandie e nella tappa dello Stelvio al Giro d'Italia, prima e unica vittoria in una frazione di un grande giro. In quella edizione Gald\u00f3s ottenne un secondo posto finale, dietro all'italiano Fausto Bertoglio. Quell'anno, assente alla corsa rosa Eddy Merckx, il favorito era Felice Gimondi. Alla quarta tappa (Teramo-Campobasso di 258\u00a0km) Gald\u00f3s conquist\u00f2 la maglia rosa. Seppe portarla per ben dieci giorni consecutivi. Alla tredicesima frazione, una prova a cronometro, dovette lasciarla a Giovanni Battaglin. Successivamente fu indossata da Fausto Bertoglio. Gald\u00f3s tent\u00f2 il tutto per tutto nell'ultima frazione (Alleghe-Passo dello Stelvio, 186\u00a0km). Vinse la tappa, ma non riusc\u00ec a staccare Bertoglio, che vinse il Giro per appena 41\". Gald\u00f3s, secondo nella classifica generale, precedette Gimondi e Roger De Vlaeminck.\nFrancisco Gald\u00f3s concluse la sua carriera nel 1980 nella Kelme, squadra che lo aveva ingaggiato dopo l'abbandono al ciclismo della KAS. Con la nuova maglia ottenne un ottavo posto alla Vuelta a Espa\u00f1a e si ritir\u00f2 al Tour de France a causa di una caduta nel corso della quinta tappa."}
{"id": "1374273", "revid": "1149807", "url": "https://it.wikipedia.org/wiki?curid=1374273", "title": "Livin' It Up!", "text": "Livin' It Up! \u00e8 il quinto ed ultimo album di Sammy Hagar e del gruppo Waboritas, uscito nel 2006 per l'Etichetta discografica Rhino."}
{"id": "1374284", "revid": "1266208", "url": "https://it.wikipedia.org/wiki?curid=1374284", "title": "Seconda Divisione 1921-1922", "text": "Il campionato di Seconda Divisione 1921-22 fu gestito dalla Confederazione Calcistica Italiana.\nLo scisma del calcio italiano.\nLa continua e smisurata crescita del numero delle societ\u00e0 partecipanti al campionato italiano, aveva generato una gravissima crisi nel movimento calcistico. Il 24 luglio 1921 infatti, in un'infuocata assemblea tenutasi a Torino, un progetto di riforma preparato da Vittorio Pozzo su spinta dei grandi \"club\", fu respinto dall'Assemblea della Federazione Italiana Giuoco Calcio. Le societ\u00e0 maggiori, alla mancata approvazione del Progetto Pozzo, si ritirarono dall'Assemblea e, nel giro di poche settimane, costituirono la Confederazione Calcistica Italiana, con sede a Milano. Il notevole entusiasmo creato dalla costituzione della nuova Confederazione attir\u00f2 nel progetto sia l'intero movimento centro-meridionale, sia numerose squadre minori che furono inquadrate in una Seconda Divisione.\nDi conseguenza, a causa di questo scisma, si disputarono due tornei di secondo livello: il campionato di Promozione organizzato dalla FIGC, e quello di Seconda Divisione organizzato dalla CCI.\nLega Nord.\nIl torneo era strutturato in campionati regionali gestiti da \"Direttori\" o \"Direzioni Regionali\" con la vincente ammessa al girone finale a sua volta organizzato dalla \"Lega Nord\". Scendevano in campo quattro regioni: Piemonte, Liguria, Lombardia ed Emilia.\nSecondo il Progetto Pozzo accettato dalla CCI, le due migliori classificate della Seconda Divisione avrebbero dovuto essere promosse direttamente in Prima Divisione. Tuttavia, il Direttorio della Lega Nord aveva approvato a inizio stagione una norma valida per la stagione 1921-1922 che stabiliva che la prima e la seconda classificata della Seconda Divisione, per essere promosse, avrebbero dovuto vincere delle qualificazioni interdivisionali contro le due ultime classificate della Prima Divisione. Tale decisione, complice il fatto che per una dimenticanza era stata comunicata tardivamente ai club interessati, dest\u00f2 delle polemiche e all'assemblea confederale del 19 febbraio 1922 fu contestata da alcuni delegati, i quali chiesero di tenere in maggiore considerazione per il futuro i diritti delle societ\u00e0 di Seconda Divisione, anche perch\u00e9 esse avevano aderito alla CCI convinte che valesse una disposizione dello statuto contraria alla norma transitoria in questione. La norma comunque fu confermata e con il Compromesso Colombo fu stabilito che le vincenti delle qualificazioni interdivisionali, per essere ammesse alla Prima Divisione unificata, avrebbero dovuto superare un ulteriore turno di qualificazioni contro squadre della FIGC.\nSempre il citato Compromesso cre\u00f2 per la stagione successiva una nuova e diversa Seconda Divisione come torneo cadetto della Lega Nord, a cui vennero invitate solo le finaliste di questa annata e cio\u00e8 i campioni regionali, i quali tuttavia fallirono poi in blocco a parte il promosso Derthona, e quindi vennero sostituiti dai rispettivi vicecampioni: tutte le altre squadre vennero invece inserite in un nuovo torneo, la Terza Divisione.\nPiemonte.\nCampionato piemontese\nFu gestito dal Direttorio Piemontese con sede a Torino.\nClassifica finale.\nLegenda:\nNote:\nLombardia.\nIl campionato fu gestito dalla Direzione Regionale Lombarda avente sede in Corso Vittorio Emanuele 2 a Milano.\nPresidente: Avv. Mario Beltrami (Milan F.C.)\nClassifica finale.\nLegenda:\nNote:\nEmilia.\nClassifica finale.\nLegenda:\nNote:\nFinali della Lega Nord.\nLa fase primaverile del campionato fu organizzata dalla Lega Nord avente sede a Milano. \nSud.\nNel Meridione l'introduzione del nuovo torneo non fu particolarmente innovativa in quanto il campionato rimaneva comunque direttamente gestito dai Comitati Regionali.\nCampania.\nComitato Regionale Campano\nPuglia.\nComitato Regionale Pugliese\nRisultati.\n\"Nota Bene\": Il Libertas nel corso del campionato cambia denominazione in Taranto SC. Per le stracittadine tra squadre tarantine andrebbe accertato quale squadra gioc\u00f2 in casa.\nGli spareggi e la Terza Divisione.\nCi si rese subito conto che la situazione era insostenibile, e pi\u00f9 di tutti se ne accorsero i dirigenti della C.C.I. che, avendo a dicembre terminato il girone di andata, presero atto che le squadre F.I.G.C. erano ancora impegnate nel primo turno delle eliminatorie regionali.\nA cercare di riappacificare gli animi ci pens\u00f2 il direttore della \"Gazzetta dello Sport\" Emilio Colombo il quale, dopo un primo incontro il 20 novembre nei locali della Gazzetta dello Sport, il 7 dicembre 1921 presso la villa di Enrico Olivetti, convoc\u00f2 i delegati di entrambe le federazioni a Brusnengo dove il presidente della Confederazione Calcistica Italiana, l'avvocato Luigi Bozino, propose al presidente FIGC, avvocato Giovanni Lombardi, di ridurre le squadre partecipanti al successivo campionato di Prima Divisione a 50 squadre. Le squadre liguri e piemontesi, riunitesi a Milano per ascoltare la relazione della propria commissione, nell'approvare l'opera dei propri commissari chiesero un ulteriore taglio delle squadre per arrivare almeno alle 32-36 unit\u00e0 chiedendo un ulteriore incontro con i delegati F.I.G.C. Riunitesi pochi giorni dopo a Modena, le squadre confederali respinsero il patto di Brusnengo con 54 no contro 25 s\u00ec e 4 astenuti mettendo in crisi la presidenza che fu affidata al vecchio Edoardo Pasteur. Le Federate, per contro, riunitesi a Novi Ligure, si ritennero soddisfatte di quanto deciso a Brusnengo e si riunirono in assemblea il 19 febbraio per la definitiva ratifica, approvando il patto a pieni voti.\nA questo punto la nuova presidenza CCI invi\u00f2 la triade Pasteur-Nizza-Albertini il primo di aprile per riprendere le trattative con la FIGC. Sedici giorni dopo le due parti nominarono due \"Commissioni Paritetiche\" (tre componenti pi\u00f9 tre consulenti tecnici) con ampia facolt\u00e0 di nominare una persona super partes che potesse portare a termine un arbitrato.\nQuale arbitro fu nominato Emilio Colombo il quale addiven\u00ec ad un compromesso che in seguito prese il suo nome. Le societ\u00e0 di entrambe le federazioni, attraverso un referendum, approvarono il compromesso con 246 voti favorevoli e 18 contrari. La ratifica del patto di riconciliazione fu celebrata con la nomina della Commissione Tecnica che avrebbe dovuto formare la squadra Nazionale per il prossimo incontro ufficiale con il Belgio.\nIl 26 giugno si arriv\u00f2 alla pace vera e propria nel corso di un convegno in cui fu nominata la commissione che avrebbe stilato l'elenco delle aspiranti alla nuova Prima Divisione stabilendo le squadre ammesse di diritto e quelle che il posto in Prima Divisione se lo sarebbero contese sul campo in una serie di spareggi. In questa occasione la F.I.G.C. accett\u00f2 la nuova struttura federale proposta dalla C.C.I. che prevedeva un Consiglio e relativa Presidenza pi\u00f9 le due Leghe Nord e Sud aventi a loro volta un Consiglio e una Presidenza. Le due parti sottoscrissero la seconda delle soluzioni prospettate dall'arbitrato, ovvero 3 gironi di 12 squadre di cui 13 federali e 23 confederali per la sola Italia settentrionale pi\u00f9 le 8 semifinaliste del vecchio Centro-Sud.\nCon il Compromesso Colombo si decise che lo Sport Club Italia ed il Derthona \u2013 oltre a dover disputare gli spareggi interdivisionali contro Inter e Vicenza, cos\u00ec come il \"Regolamento Campionati C.C.I.\" aveva previsto e stabilito all'inizio della stagione \u2013 in seguito avrebbero dovuto eventualmente affrontare un altro turno di spareggi promozione contro squadre federali. Questi i risultati:\nIl Derthona riusc\u00ec a travolgere agevolmente il Vicenza, mentre lo Sport Club Italia, una delle pi\u00f9 potenti societ\u00e0 sportive milanesi in campo atletico (il Nazionale Lombardia F.C. fino al 1920-21 era stato la sua Sezione Calcio), a causa dell'assenza di diversi giovani partiti per il servizio di leva, non riusc\u00ec a mettere in campo undici giocatori e diede \"forfait\" anticipato, lasciando vincere i nerazzurri a tavolino.\nNel secondo ed ultimo turno il Derthona affront\u00f2 il Treviso: \nPer quanto riguarda la sorte delle altre squadre, il Compromesso Colombo cre\u00f2 per la Lega Nord una nuova Seconda Divisione all'interno della FIGC destinata a raccogliere le squadre di Prima Categoria escluse dalla Prima Divisione, mentre le Direzioni Regionali della CCI si riunificarono coi Comitati Regionali della FIGC, generando il nuovo campionato di Terza Divisione. Solo alle finaliste di questa conclusa edizione venne offerta l\u2019adesione definitiva alla Lega appunto nella Seconda Divisione, e peraltro rinunciarono tutte a questa possibilit\u00e0, venendo sostituite dalle seconde classificate regionali."}
{"id": "1374285", "revid": "919135", "url": "https://it.wikipedia.org/wiki?curid=1374285", "title": "Semispazio di Poincar\u00e9", "text": "Il semispazio di Poincar\u00e9 \u00e8 un modello di geometria iperbolica, descritto dal matematico francese Jules Henri Poincar\u00e9. Un altro modello con caratteristiche simili \u00e8 il disco di Poincar\u00e9.\nDefinizione.\nIl semispazio di Poincar\u00e9 \u00e8 il semispazio formula_1-dimensionale\ndotato del tensore metrico\nIn altre parole, il tensore metrico nel punto formula_4 \u00e8\ndove formula_6 \u00e8 la delta di Kronecker. Cio\u00e8\ndove formula_8 \u00e8 la matrice identit\u00e0 formula_1-dimensionale. Si tratta quindi dell'usuale tensore metrico euclideo, riscalato di un fattore positivo\nche dipende dal punto, e che tende a infinito se il punto si avvicina all'iperpiano formula_11. \nPropriet\u00e0.\nIl tensore metrico \u00e8 definito positivo in ogni punto: il semispazio di Poincar\u00e9 \u00e8 quindi una variet\u00e0 riemanniana di dimensione formula_1. Su una variet\u00e0 riemanniana sono quindi definiti i concetti di distanza, geodetica e angolo.\nAttraverso una opportuna inversione circolare si pu\u00f2 costruire facilmente un isomorfismo tra questo modello e il disco di Poincar\u00e9."}
{"id": "1374287", "revid": "125160911", "url": "https://it.wikipedia.org/wiki?curid=1374287", "title": "Phuentsholing", "text": "Phuentsholing (chiamata anche Phuntsholing) \u00e8 una citt\u00e0 del Bhutan meridionale, al confine con la citt\u00e0 indiana di Jaygaon, situata nel distretto di Chukha.\nDa sempre un centro commerciale di primaria importanza per il Bhutan, conta circa 22.000 abitanti (censimento del 2006). Vi si pu\u00f2 arrivare solo via terra attraverso la strada che porta da Thimphu verso il Bengala Occidentale. Non \u00e8 collegata da alcun treno (la stazione ferroviaria pi\u00f9 vicina si trova a New Coochbiha, in India)\nLa popolazione \u00e8 in parte di etnia bhutanese-tibetana e in parte di etnia nepalese.\nNella zona hanno sede diversi impianti di trasmissione di energia idroelettrica dal Bhutan all'India. Alcuni di questi stabilimenti sono stati oggetto dal 2003 di attentati dinamitardi da parte della guerriglia del Partito Comunista (Marxista-Leninista-Maoista) Bhutanese illegale. \nDa Phuentsholing e dall'area rurale circostante provengono molti dei Lotshampa rifugiatisi in Nepal dopo la pulizia etnica voluta dal governo bhutanese negli anni novanta."}
{"id": "1374293", "revid": "697352", "url": "https://it.wikipedia.org/wiki?curid=1374293", "title": "Episodi di The Dead Zone (seconda stagione)", "text": "La discesa.\nTrama.\nDopo la scomparsa di quattro ragazzi, due fratelli e le loro rispettive ragazze, Johnny viene chiamato dalla polizia per cercarli. Grazie ai suoi poteri, scopre che i quattro sono entrati in una miniera appartenuta a suo nonno, chiusa dopo un crollo che provoc\u00f2 molte vittime. Viene organizzata una squadra di esperti per entrare nella miniera. Nel gruppo vengono inseriti anche Walt e Johnny ma la miniera sembra aver sviluppato un'avversione verso quest'ultimo. Pur tormentato dalle immagini dei morti nella miniera, Johnny si concentra per trovare i ragazzi dispersi. Proprio poco dopo aver ritrovato uno dei due fratelli con la ragazza, che erano bloccati per un crollo provocato dall'accensione di una sigaretta da parte del ragazzo (che ha il viso sfregiato), uno dei capi della spedizione muore risucchiato dall'acqua nel fondo della miniera.\nIl risveglio.\nTrama.\nWalt \u00e8 in coma dopo il crollo della miniera e Johnny vuole provare a salvarlo. Ottenuto il permesso di Sarah e dei medici, lo tocca e si ritrova subito nella miniera da dove, percorrendo vicoli, entra nei ricordi di Walt. Il primo ricordo risale alla prima volta che lui ha incontrato Sarah, in ospedale. Lui fu subito attratto da lei e divenne suo amico, anche se tutti gli avevano detto che lei era gi\u00e0 impegnata (con Johnny in coma) ed era anche incinta. Un altro ricordo, il loro primo bacio, appena usciti dal cinema. Poi la scoperta del risveglio di Johnny, che lo aveva stupito e preoccupato al pensiero che avrebbe potuto riprendersi Sarah e J.J.\nJohnny, molto provato e stanco, si stacca da Walt e scopre che la sua \"intromissione\" ha provocato mutamenti nell'elettroencefalogramma dell'uomo. Contento del risultato, anche se precario, decide di riprovare, mettendo in second piano la sua salute. I medici, per\u00f2, lo consigliano di farsi mettere sotto osservazione durante l'\"intervento\" per monitorarlo. Johnny entra di nuovo nella mente di Walt e fa la conoscenza di un uomo ambiguo, che scopre essere la Morte. Questi sta provando a convincere Walt a passare oltre e racconta a Johnny che loro si sono gi\u00e0 incontrati ma che lui gli era sfuggito. Allo stesso modo, Johnny prova a far tornare Walt alla realt\u00e0 ma lui si rifiuta lasciandogli Sarah e J.J. Solo quando Johnny gli rivela che lui e Sarah erano andati a letto insieme, la gelosia dell'uomo si risveglia e Walt volta le spalle alla morte. I medici, intanto, preoccupati, staccano i due che poco dopo si risvegliano. Mentre Johnny ricorda tutto, Walt non ha memoria di ci\u00f2 che \u00e8 accaduto nella sua testa, n\u00e9 della Morte n\u00e9 della rivelazione di Johnny.\nL'uomo ombra.\nTrama.\nRicevendo la spesa a destinazione da un fattorino, Johnny prende un barattolo di capperi che era stato erroneamente mandato ad un altro uomo, un signore anziano che vive da solo. Johnny decide di andare a trovarlo quando ha una visione collegata al vecchio nella quale gli sembra di scomparire arto per arto.\nNatalie.\nTrama.\nJohnny e Bruce vanno in un bar-ristorante. Mentre Bruce va a chiedere un tavolo, Johnny si siede al bar, a fianco a una donna. Sfiorandola per caso, Johnny ha una visione nella quale lei lo baciava sotto un lampione. Esaltato dalla visione, Johnny si confida con Bruce che gli consiglia di andare avanti. Tornato al bar, Johnny fa cadere il bicchiere di vino di lei ed ha un'altra visione: lei avrebbe detto ai suoi colleghi che sarebbe andata in biblioteca e poi a casa; in biblioteca avrebbe trovato Johnny che l'avrebbe poi seguita per la strada e assistito al suo omicidio per mano di alcuni banditi che la stavano aspettando in macchina. Comincia cos\u00ec una serie di visioni nelle quali Johnny tenta di salvare la donna, che scopre chiamarsi Natalie. In una, lui la porta via in macchina ma, proprio quando credevano di essere al sicuro, vengono uccisi entrambi. Nella successiva, Johnny la invita a non uscire dal bar ma a giocare a biliardo con lui. Qui lei gli rivela che un uomo le ha chiesto di sposarla, ma l'improvvisa entrata degli uomini nel bar portano alla fuga di Natalie, che comunque non riesce a salvarsi. Poi Johnny decide di chiamare subito lo sceriffo Bannermann e fargli arrestare i malviventi. Natalie, stupita, lo ringrazia e lui la riaccompagna in albergo. Qui si svolge la scena del bacio, dopodich\u00e9 lei lo fa salire in camera sua. Ma, una volta l\u00ec, alla porta della stanza appare un collega di Natalie, che si rivela il mandante dell'attentato alla sua vita. Per salvarla Johnny si butta con lui dalla finestra. Nell'ultima visione, Johnny racconta a Natalie tutta la storia, il collega viene arrestato e loro due finiscono a letto insieme. Ma la mattina dopo, Johnny vede Natalie che, piangendo, chiama il suo fidanzato.\nRipresosi dalle visioni, Johnny consiglia ad una Natalie ignara di buttarsi e accettare e poi, senza il suo coinvolgimento, fa arrestare il collega e i malviventi.\nLa montagna.\nTrama.\nSarah convince Walt a portare anche Johnny in campeggio con loro due e J.J. per cercare di farli legare un po' di pi\u00f9. Dopo che gli \"uomini\" sono andati a pescare (Johnny aveva usato le sue facolt\u00e0 per fare in modo che J.J. prendesse un pesce), J.J. trova un pezzo di metallo e lo passa a Johnny che, come lo tocca, scopre che apparteneva ad un aereo schiantatosi tra gli alberi. I quattro vanno a parlare con Mark e Pauline, proprietari di un chiosco l\u00ec vicino, che li mettono in contatto col ranger Turmann; questi si offre di portare Johnny e Walt nel bosco alla ricerca dell'aereo, caduto quattro mesi prima. J.J. chiede se pu\u00f2 partecipare anche lui e cos\u00ec partono tutti e cinque insieme. J.J. rimane affascinato dalla natura e dal ranger Turmann. Mentre si trovano accampati, il ranger racconta una storia horror, Gli adulti, per non far spaventare J.J., scherzano un po' sulla storia, e cos\u00ec anche Johnny, finch\u00e9 non vede un uomo vestito di nero che lo guarda dagli alberi. All'improvviso, vengono raggiunti da Mark e Pauline, che si uniscono alla comitiva. Ma quando Johnny tocca il bastoncino del marshmallow di Mark, scopre che l'uomo ha una pistola. Lui e Walt ne parlano con il ranger che rivela la verit\u00e0: loro tre si sono alleati per ritrovare l'aereo, che ha nel suo carico una cassa che vale 2 milioni di dollari. Ora la scampagnata si \u00e8 rivelata un vero e proprio rapimento: con la minaccia di far del male a J.J., i rapitori tengono buoni Sarah, Walt e Johnny. Johnny intanto scopre che Pauline ha una relazione segreta con il ranger. Quando Walt prova a ribellarsi, il ranger intima a Mark di legarlo. Ma Johnny, sfiorando Mark, capisce che ha intenzione di uccidere lo sceriffo e gli consiglia di buttarsi in acqua. cos\u00ec Walt riesce a fuggire.\nLa comitiva continua a camminare quando Mark, mandato in perlustrazione, avvisa di aver trovato l'aereo. Il ranger, Mark e Johnny vanno in avanscoperta, mentre Pauline resta indietro con Sarah e J.J. Johnny ha una visione in cui il ranger uccide tutti, poi si ferisce ad una spalla e infine chiamava i soccorsi dando la colpa a Mark (che poi si sarebbe suicidato). Mentre cercano e trovano la famigerata cassa (che poi si scopre piena di microchip vecchi e inutilizzabili), Johnny racconta a Mark della storia di Pauline col ranger; l'uomo si arrabbia e il suo complice gli spara. Walt allora attacca il ranger da dietro, ma questi si libera. \nIl ranger punta la pistola contro Johnny e gli intima \"\u00e8 finita\", ma, proprio quando Johnny risponde di no, Sarah, che aveva tolto la pistola di mano a Pauline dopo una lotta, gli spara.\nL'ultima ripresa.\nTrama.\nJohnny \u00e8 all'aeroporto a riprendere Bruce. Uscendo insieme, incontrano un giovane e famoso pugile, Danny Avila, con sua moglie, attorniato di giornalisti curiosi sui pronostici della finale mondiale dei pesi medi a cui dovr\u00e0 partecipare come sfidante. Danny riconosce Bruce, che era stato il suo fisioterapista, cos\u00ec lui si avvicina e si presenta a Johnny. Quando lo tocca, per\u00f2, Johnny lo vede morire sul ring. Tornati a casa, dal telegiornale vedono che i giornalisti avevano inventato la notizia che Johnny avesse predetto la vittoria a Danny. Preoccupati, Johnny e Bruce vanno a trovare il giovane pugile e lo avvertono del pericolo.\nMa Danny no vuole ascoltarli, cos\u00ec i due si recano dall'organizzatore per cercare di far rimandare la partita, ma invano. Johnny per\u00f2 non vuole arrendersi e decide di andare a parlare alla moglie di Danny che, una volta convinta, esorta il marito a fare altrettanto, in nome del figlio che lei porta in grembo. Danny allora si convince e accetta l'aiuto di Johnny che si offre di predirgli le mosse di Darryl Tibbs, campione in carica, durante la dodicesima e ultima ripresa. Nonostante Danny abbia imparato come combattere la mossa, per\u00f2, Johnny vede ancora la sua morte. Si convince che questa sia proprio legata alla visione e quindi che Danny non sarebbe morto se avesse creduto di poter vincere; cos\u00ec davanti ai giornalisti finge una visione nella quale Darryl sarebbe andato al tappeto. Ma Danny non ci crede del tutto e cos\u00ec Johnny \u00e8 costretto a mentirgli di nuovo. Comincia il match. Arrivati ala dodicesima ripresa, Danny \u00e8 sfinito ed ha anche una brutta ferita al sopracciglio sinistro. Ancora non del tutto convinto sulla visione, decide comunque di tornare in attacco, ma viene colpito in pieno dall'attacco a sorpresa di Tibbs e cade a terra, apparentemente morto. Tutti si disperano ma, improvvisamente, Danny riprende vita e si rialza, tornando a colpire Tibbs. L'incontro finisce in parit\u00e0, ma, dopo, Danny dice di essere soddisfatto anche se forse non vincer\u00e0 il titolo e con ironia fa notare a Johnny che nessuna delle sue predizioni si \u00e8 avverata.\nLa casa blu.\nTrama.\nAssistendo ad una maratona benefica, Johnny si accorge di un uomo incappucciato che predice la fine del mondo ignorato dalla gente, come se non lo vedessero. L'uomo si rivolge a Johnny, sempre parlando dell'Armageddon, come quello che Johnny ha visto nella visione che ha avuto toccando Stillson, e poi scappa. Johnny lo insegue ma l'uomo \u00e8 scomparso, come se fosse parte di una visione. Quando viene a saperli, Bruce chiede a Johnny se non si fosse trattato di una visione, ma Johnny risponde che di solito le visioni non interagiscono con lui e che aveva gi\u00e0 visto l'uomo in nero, sia durante la tempesta, sia nel bosco."}
{"id": "1374300", "revid": "767487", "url": "https://it.wikipedia.org/wiki?curid=1374300", "title": "Arsenij Borisovi\u010d Roginskij", "text": "\u00c8 nato nella famiglia di un ingegnere di Leningrado, San Pietroburgo, vittima delle repressioni staliniane, in un campo di lavoro. Ha frequentato la Facolt\u00e0 di storia e filologia all'Universit\u00e0 di Tartu, laureandosi nel 1968. \u00c8 stato bibliografo e insegnante di grammatica e letteratura russa.\n\u00c8 stato uno dei pi\u00f9 importanti dissidenti sovietici: dal 1975 al 1981 ha partecipato al samizdat, curando i cinque volumi di \"Pamjat'\" (Memoria), raccolte di opere storiche pubblicate dal 1978 all'estero (tamizdat) e partecipando alla redazione della Cronaca degli avvenimenti Correnti. Per questo \u00e8 stato arrestato nel 1981 e stato condannato a quattro anni di campo per aver falsificato documenti (si tratta di lettere con la richiesta di lavorare in archivi e biblioteche). Il suo discorso di difesa al processo \u00e8 stato pubblicato dal quotidiano \u00abRusskaja Mysl'\u00bb (Il Pensiero russo) col titolo: \"La posizione di uno storico in URSS\". Scontata la pena, \u00e8 tornato in libert\u00e0 nel 1985. Nel 1992, grazie alla legge contro le repressioni patite ingiustamente, \u00e8 stato completamente riabilitato.\nNegli anni 1988-1989 \u00e8 stato tra i fondatori dell'associazione per la ricerca storica sullo stalinismo e la difesa dei diritti umani \u00abMemorial\u00bb, di cui \u00e8 direttore dal 1998; in seguito \u00e8 diventato direttore di Memorial Internazionale (Mezhdunarodnij Memorial). Per la sua attivit\u00e0 in difesa dei diritti civili ha ricevuto numerosi premi ed \u00e8 stato pi\u00f9 volte candidato al premio Nobel per la pace assieme a Memorial. La sua attivit\u00e0 di ricerca \u00e8 rivolta alla storia della Russia nel Novecento, in particolare agli anni venti.\nHa curato l'opera \u00abMemorie di contadini tolstojani. Anni 1910-1930\u00bb (Mosca, ediz. Kniga 1989).\nNel 1998 ha pubblicato insieme ad altri autori un importante lavoro, \"Il sistema dei campi di lavoro correzionale in URSS. Guida\" (Ed. \"Zven'ja\", Mosca 1998)."}
{"id": "1374302", "revid": "287204", "url": "https://it.wikipedia.org/wiki?curid=1374302", "title": "Calvillo", "text": "Calvillo \u00e8 un comune situato nella parte sud-ovest dello Stato di Aguascalientes, in Messico approssimativamente a 52\u00a0km dalla capitale omonima.\nL'insediamento \u00e8 uno dei pi\u00f9 ricchi comuni dello Stato: \u00e8 il pi\u00f9 grande produttore di guava nel Messico (al punto di esserne conosciuto come la capitale mondiale) ed \u00e8 famoso per la confetteria e i liquori che hanno questo frutto come ingrediente.\nLuoghi di interesse.\nIl centro di Calvillo dal 2012 fa parte delle Citt\u00e0 Magiche."}
{"id": "1374306", "revid": "834", "url": "https://it.wikipedia.org/wiki?curid=1374306", "title": "Dedijer Vladimir", "text": ""}
{"id": "1374308", "revid": "115997010", "url": "https://it.wikipedia.org/wiki?curid=1374308", "title": "Ajchal", "text": "Ajchal () \u00e8 una citt\u00e0 di 15.208 abitanti situata nella Sakha-Jacuzia, in Russia."}
{"id": "1374311", "revid": "110157", "url": "https://it.wikipedia.org/wiki?curid=1374311", "title": "Suntar", "text": "Suntar (in lingua russa \u0421\u0443\u043d\u0442\u0430\u0440) \u00e8 una citt\u00e0 di 8.900 abitanti situata nella Sakha-Jacuzia, in Russia."}
{"id": "1374314", "revid": "110157", "url": "https://it.wikipedia.org/wiki?curid=1374314", "title": "\u017dataj", "text": "\u017dataj (in lingua russa \u0416\u0430\u0442\u0430\u0439) \u00e8 una cittadina di 8.800 abitanti situata nella Sakha-Jacuzia, in Russia."}
{"id": "1374316", "revid": "183694", "url": "https://it.wikipedia.org/wiki?curid=1374316", "title": "Martin Evans", "text": "Nel 1981 gli \u00e8 stata attribuita la scoperta di cellule staminali embrionali, e nel 2007 gli \u00e8 stato assegnato il Premio Nobel per la medicina per aver ideato la tecnica del gene targeting e progettato il topo knockout. Queste idee sono state poi sviluppate, in maniera indipendente e in due laboratori diversi, dagli altri due co-vincitori del Nobel 2007, Mario Capecchi e Oliver Smithies.\nCarriera.\nNel 1963 Evans si laure\u00f2 al Christ's College facente parte dell'Universit\u00e0 di Cambridge. Nel 1969 complet\u00f2 un dottorato all'University College di Londra dove rimase sino al 1978 compiendo lavori di ricerca nel dipartimento di anatomia ed embriologia ed insegnando a studenti e dottorandi. Nel 1978 si trasfer\u00ec al Dipartimento di genetica dell'Universit\u00e0 di Cambridge dove a partire dal 1980 collabor\u00f2 assieme a Matt Kaufman. Dal 1999 \u00e8 Professore di Genetica dei mammiferi e direttore della Scuola di Bioscienze alla Cardiff University."}
{"id": "1374321", "revid": "115928009", "url": "https://it.wikipedia.org/wiki?curid=1374321", "title": "Episodi di The Dead Zone (terza stagione)", "text": "Alla ricerca di Rachel (1).\nTrama.\nJohnny, preoccupato di poter essere responsabile di colui che scatener\u00e0 l'Armageddon, chiede a Bruce di fermarlo, nel caso fosse vero, ma l'amico si rifiuta. Christopher, \u00e8 un veggente, lo chiama e lo conduce in una visione del futuro per mostrargli dei volantini, datati il giorno dopo, che segnalano la scomparsa di una ragazza, Rachel Caldwell. Ritornato al presente, Johnny si accorge che nel corso della visione \u00e8 passato del tempo del quale non si era accorto, e si preoccupa. Alla riunione del Congresso, Johnny scopre che la ragazza che dovrebbe scomparire \u00e8 la camera-woman personale di Stillson. Preoccupato per lei, Johnny l'avvicina e le parla. Colpito da un'altra visione, Johnny si risveglia in un bosco, al buio, di notte, e, avvisato lo sceriffo Bannermann, inizia a cercare Rachel. A casa della ragazza, per\u00f2 trovano sua sorella Rebecca. Toccandola, Johnny prima vede che lei, disperata, lo aggredisce ma poi lo abbraccia. Poich\u00e9 continua a non ricordare nulla di quella sera, \u00e8 convinto che sia stato lo stesso Stillson a farle del male . Quindi Johnny indaga per conto suo, cercando anche di recuperare la memoria. Rebecca, disperata, chiede a Walt come mai non ha ancora interrogato Johnny, l'ultimo a vedere Rachel viva. Walt confida a Sarah le pressioni che riceve per arrestare il sensitivo e i suoi dubbi sulla sua innocenza ma la moglie, arrabbiata, gli tira uno schiaffo, per poi scusarsi subito dopo. Quando Johnny ritrova nel bosco la cinepresa di Rachel, Rebecca lo aggredisce, e, poco dopo, Walt si vede costretto ad arrestare Johnny con l'accusa di omicidio.\nAlla ricerca di Rachel (2).\nTrama.\nJohnny viene arrestato da Walt, ma continua a non ricordare cosa sia successo. Intanto, dopo un sopralluogo a casa di Johnny, prima la polizia e poi anche i giornalisti, informati anonimamente da Stillson, scoprono che il sensitivo ha visioni della fine del mondo legate al politico. Sarah va a trovarlo in carcere e lui le chiede di intercedere presso Rebecca chiedendogli di stare lontana da Stillson. Ma la donna, mentre acconsente a parlare con Rebecca, preferisce restare nel team di Stillson per aiutare Johnny. Dopo aver parlato con Sarah, Rebecca acconsente, e consegna a Johnny oggetti appartenuti a Rachel. Da questi il sensitivo, ha una visione, e vede Rachel rapita nel suo studio, dove lei si trovava con lo stesso Johnny per scoprire novit\u00e0 su Stillson. Passando dallo studio nel bosco, Johnny ritrova il cadavere di Rachel per cui viene accusato definitivamente dell'omicidio. Il suicidio improvviso del consulente legale del reverendo Purdy e la sua confessione scritta di aver ucciso Rachel, perch\u00e9 la desiderava, mentre lei lo respingeva, scagionano Johnny. Quando tocca insieme a Purdy una copia del messaggio dell'avvocato, per\u00f2, Johnny ha una visione che non svela a nessuno, probabilmente conduce verso qualche segreto intrigo. Rebecca si reca a casa di Johnny, si scusa per non avergli creduto, e lo ringrazia per aver ritrovato sua sorella, anche se morta. Purdy, a cui era stato chiesto di scegliere tra Stillson e Johnny, tra la salvezza dell'istituto e dell'anima, consegna a Stillson una busta con soldi che lui gli aveva chiesto.\nLa collisione.\nTrama.\nJohnny riceve la visita del vicesceriffo, mentre aiuta Rebecca a donare le cose di Rachel, che lo informa della scomparsa di una ragazzina, Katy, e di una richiesta di assistenza da parte dello sceriffo Bannermann. Toccando un orecchino della bimba scomparsa, Johnny vede se stesso andare a fuoco. Scosso, ma per niente scoraggiato, il sensitivo raggiunge Walt a casa della bimba, dove si scopre, che, poco prima della scomparsa, il padre, da poco separato dalla madre, se ne era andato. Quando la psicologa infantile Rebecca, legge il diario di Katy, comprende che la bambina soffre molto per la separazione dei suoi genitori, ed \u00e8 intenzionata a fuggire. Quando Johnny tocca il diario, vede se stesso su una barella in ospedale, coperto di ferite e ustioni, mentre i medici confidano che probabilmente non ce la far\u00e0. Poi vede Katy, immobile, come se fosse estranea alla vicenda, e sente il suono di una sirena. Giunto in ospedale con Rebecca, Johnny capisce, da un'altra visione, che non sta vedendo un suo incidente futuro ma quello di nove anni prima, che lo ha condotto al coma e al risveglio della sua zona morta. La presenza di Katy, che allora avrebbe dovuto avere circa due anni, lo induce a pensare che il suo cervello abbia sovrapposto le due situazioni. Racconta a Walt ogni dettaglio che ha scoperto su Katy, l'incendio, la sirena dei vigili del fuoco, dell'acqua sotto le scarpe della bimba. Mentre \u00e8 ancora in ospedale incontra un paramedico che lo aveva salvato la notte dell'incidente. Da lui scopre che prima di cadere in coma, aveva sussurrato delle cose a Sarah. Per andare pi\u00f9 a fondo nella vicenda, Johnny la chiama in ospedale e scopre che un uomo lo salv\u00f2 portandolo fuori dalla sua macchina poco prima che esplodesse. Johnny, Rebecca e il paramedico si recano sul luogo dell'incidente di Johnny. Rebecca l'aiuta a ripercorrere la serata e alla fine Johnny scopre che \u00e8 stato lui stesso a salvarsi. Infatti il Johnny del passato, semi-incosciente, stava avendo una visione del futuro, mentre quello del presente una del passato. Pur non potendo toccarlo, Johnny del presente esorta quello del passato ad uscire dalla macchina, dicendogli che \u00e8 destinato a salvare molte vite. Fatta chiarezza sul suo passato, Johnny pu\u00f2 concentrarsi su Katy, che viene ritrovata chiusa nel bagagliaio della macchina del padre, vittima di un incidente, dove si era nascosta per fuggire. La mattina dopo, Johnny ringrazia Rebecca per l'aiuto e lei lo bacia, ringraziandolo a sua volta per averle fatto capire che le cose belle esistono.\nLa verit\u00e0 nuda e cruda.\nTrama.\nJack Jericho, conduttore di un programma radiofonico, odiato da molti telespettatori, prende di mira Johnny, Sarah e J.J. Mentre le critiche su di lui non gli importano, quando sente quelle su Sarah e suo figlio, si infuria e si dirige alla stazione radio con Bruce. Una volta l\u00ec, viene di nuovo preso in giro dal conduttore e, toccando il microfono insieme a lui, Johnny lo vede precipitare. Pensando che sia stato spinto, Johnny avverte Jericho di fare attenzione, ma lui non l'ascolta. Johnny e Bruce vanno a cena in un ristorante cinese, dove Johnny aveva visto che Jericho sarebbe stato picchiato. Dopo la rissa, Johnny e Bruce riaccompagnano il conduttore nella stanza in cui vive e Johnny scopre che ha scatole piene di lettere minatorie di gente che voleva ucciderlo. Intanto J.J. continua a fare a botte con amici di scuola perch\u00e9 pensano che lui sia figlio di Johnny. Sarah chiama sia Johnny che Walt e si consultano se sia il caso di dire a J.J. la verit\u00e0. Jericho viene coinvolto in un'altra rissa e a Johnny, che lo ha portato in ospedale, viene ordinato di tenerlo sveglio. Sarah chiama Johnny dicendogli che J.J. \u00e8 scomparso ma poi Johnny, aiutato da Jericho, lo trova nascosto sul tetto. Inoltre Johnny scopre che Jericho era sposato e aveva un figlio che, per una sua svista, era caduto da una finestra ed era morto. Da allora i due si erano separati e Jericho si era isolato. Dopo il licenziamento, Jericho, in preda ad una profonda depressione, va sul tetto della stazione radiofonica con l'intento di buttarsi. Quando Johnny lo scopre lo raggiunge e cerca di farlo ragionare, ma solo attraverso l'intercessione dell'ex moglie, che gli dice che non lo considerava colpevole per la morte del figlio, convincendolo a scendere dalla balaustra. Alla fine Sarah, Walt e Johnny trovano il coraggio di dire a J.J. che Johnny \u00e8 il suo padre biologico. Dopo un'iniziale incredulit\u00e0, J.J. l'accetta e i due si abbracciano.\nTiro al bersaglio.\nTrama.\nJohnny e Bruce stanno cercando un regalo di compleanno per J.J. ma, mentre sta per pagare lo skateboard che ha deciso di regalare al figlio, il commesso lo informa che la sua carta di credito \u00e8 bloccata. Nel frattempo, una ragazza, che ha appena avuto un incidente nel quale \u00e8 morta la donna alla guida della sua auto, \u00e8 alla ricerca di Johnny. Alla festa di J.J., mentre i maschi fanno una battaglia con spade laser finte, Johnny vede questa ragazza e la salva da due criminale che volevano ucciderla, ma la perde di vista. Uscito da una porta antincendio, Johnny incontra un uomo, Skennon, agente di un'associazione che protegge la sicurezza di grandi aziende e di personaggi famosi, che gli dice che la ragazza che ha incontrato \u00e8 una sensitiva di nome Gibson, ricercata. Gibson, che quando tocca le persone visualizza solo serie di numeri privi di immagini, contatta in modo \"particolare\" Johnny, che decide di aiutarla. Scopre cos\u00ec, che il direttore dell'agenzia per cui lavora Skennon \u00e8 in possesso di un programma ideato da Thomas Marshall che permette di collegarsi a qualsiasi tipo di telecamera aumentando le probabilit\u00e0 di ritrovare criminali e delinquenti. Poich\u00e9 l'agenzia stava usando male il programma, lei e Marshall avevano chiesto a due sensitivi di aiutarli a capire cosa stesse succedendo. Entrambi i sensitivi erano morti poi in circostanze strane, per ultima, Sylvia, colei che guidava la macchina in cui stava Gibson, morta nell'incidente. Johnny scopre che al momento dell'incidente entrambi i semafori erano verdi, e che era stata Sylvia a mandare Gibson da lui. Dopo molte peripezie, Johnny e Gibson raggiungono il rifugio di Marshall, subito seguiti dall'agente Skennon. Una volta catturato lui e la sua squadra, i tre scoprono che aveva ucciso un senatore per conto del capo e inviano il video della registrazione alla polizia. Giorni dopo, mentre il telegiornale parla dell'arresto degli assassini del senatore, e J.J. gira per casa di Johnny col suo nuovo skateboard rompendo i mobili, Johnny riceve una cartolina. Toccandola, vede Gibson e Marshall finalmente insieme su un'isola deserta.\nOmbre del passato.\nTrama.\nSarah va a trovare Johnny alle sette del mattino, ancora fra le braccia di Morfeo, portandogli un caff\u00e8, che il sensitivo si accorge destinato a Walt. Sarah cos\u00ec gli fa capire che \u00e8 preoccupata per Walt, che, secondo lei la evita, e lo convince a indagare su cosa gli stia succedendo. Cos\u00ec Johnny va a trovare Walt in centrale e lo vede in compagnia di una donna che il vicesceriffo Roscoe identifica nella vedova di un poliziotto, Allison Roberts. Toccando una cartella riguardante il marito di Allison, si chiama Jeremy, Johnny vede Walt che litiga in un campo di baseball con un uomo. Per\u00f2, quando gli chiede spiegazioni, Walt non vuole dargliele. Johnny allora inizia a seguirlo; scopre cos\u00ec che va spesso a trovare Allison, ma a Sarah, preoccupata che abbia un'altra, preferisce non dire nulla. Seguendo Walt in una cascina abbandonata, ha una visione nella quale lo sceriffo si mette in una situazione per cui rischia di perdere il posto. Walt, che lo vede, accetta di farsi aiutare, ma facendo promettere a Johnny di non fare alcuna domanda di ci\u00f2 che vede. Lo sceriffo gli racconta che l'uomo con il quale Johnny ha visto Walt litigare \u00e8 Franky Cantrell, l'assassino di Jeremy, che, durante la lotta gli aveva sottratto la pistola, e Walt temeva che Johnny avrebbe potuto fare una sciocchezza. Dopo una visita alla madre di Franky e al campo di baseball, Johnny scopre che da ragazzi Walt, Jeremy e Franky erano grandi amici, ma che poi Franky era entrato nel giro dello spaccio, e Jeremy era un poliziotto corrotto. Poich\u00e9 Jeremy pensava che Franky avesse una relazione con sua moglie Allison, l'aveva aggredito e durante la lotta Franky gli aveva sparato. Walt aveva cercato di tamponare la situazione, riuscendo a limitare a solo dieci anni di prigione la pena di Franky, evitandogli l'ergastolo, e salvando la reputazione di Jeremy. Una volta uscito, per\u00f2, Franky aveva cercato il denaro che aveva la sera della morte di Jeremy, ma non l'aveva ritrovato, perci\u00f2 era andato a cercare Walt sottraendogli la pistola. Cos\u00ec Johnny ha una visione in cui Walt \u00e8 costretto a uccidere Franky, ma riesce a evitarlo, e, toccando il luogo in cui erano nascosti i soldi, vede che li aveva presi la madre di Franky per donarli in forma anonima alla comunit\u00e0, allo scopo di ristrutturare il campo di baseball. Johnny vede che Walt e Allison erano amanti, ma la donna stessa gli rivela che ormai da anni, tra loro, non c'\u00e8 pi\u00f9 niente. Alla fine della puntata, Walt va da Sarah portandole il caff\u00e8 confidandogli di avere dei segreti riguardanti il passato, ma assicurandole che \u00e8 tutto finito, chiedendogli se per lei sia finita anche la storia con Johnny. Alla sua risposta affermativa, i due si abbracciano.\nCome in uno specchio.\nTrama.\nJohnny, mentre si trova in un supermercato, riceve una sfida da parte di un ragazzo: toccandolo, vede un ragazzo mascherato che uccide una ragazza in una cantina, cos\u00ec il ragazzo del supermercato gli d\u00e0 tempo fino alle nove. La ricostruzione del ragazzo trova riscontro nel database dell'universit\u00e0 in due gemelli, George e Lenny. I due sono profondamente scettici, non credono nelle capacit\u00e0 paranormali di Johnny. Johnny scopre che i due gemelli hanno recentemente acquistato delle maschere, uguali a quelle della visione, e, per quella sera, in casa loro, hanno organizzato una festa in maschera. Johnny, Walt e Bruce s'imbucano, riescono cos\u00ec ad entrare verso le nove di sera nella cantina dei gemelli : si trovano cos\u00ec di fronte alla ragazza pugnalata della visione di Johnny, seduta su una sedia, e, vicino a lei, i due gemelli. I tre si accorgono che la ragazza non \u00e8 morta, e che era solo una messa in scena dei gemelli per dimostrare che la polizia spesso si fida di sensitivi, senza avere prove certe. La madre dei gemelli infatti aveva donato tutti i soldi al fondo fiduciario di Johnny gestito dal reverendo Purdy, e poi era morta di cancro : per questo i gemelli sono arrabbiati con Johnny. Il giorno dopo, per\u00f2, Johnny ricorda che nella sua visione la ragazza, fidanzata di George, aveva i capelli sciolti, mentre nel video dei ragazzi li porta legati con una coda. Preoccupato, avvisa la ragazza, ma lei non gli crede, e, di nascosto da Johnny, che ha deciso di sorvegliarla, va a casa dei gemelli. Johnny viene raggiunto da Walt, chiamato dalla stessa ragazza, insieme vedono una macchina della polizia passare, richiamata la quale denunciano un omicidio all'indirizzo dei gemelli. Johnny pensano che sano stati loro, ma i due negano. Al funerale della ragazza, Johnny li accusa. Mentre George, distrutto, tenta una riconciliazione, Lenny l'accusa. Tirando un pugno a Lenny, Johnny lo vede uccidere la ragazza e glielo dice, lasciando George basito. Questi, nonostante il fratello neghi, non si fida, e va a trovare Johnny che lo convince a denunciare il fratello. Alla stazione di polizia, per\u00f2, trovano Lenny che denuncia George. Facendo credere a Lenny che George si era suicidato per il rimorso di aver ucciso la sua fidanzata, l'assassino confessa dicendo di averlo fatto per amore del fratello e viene condotto in prigione.\nIl matrimonio.\nTrama.\nWalt \u00e8 impossibilitato ad accompagnare Sarah al ricevimento del matrimonio di alcuni amici, per cui chiede a Johnny un favore. Toccando lo sposo, di nome Alec, Johnny vede le nozze, previste per il giorno successivo, interrompersi. Allora Sarah gli chiede di scoprire cosa succede, per aiutare la sposa, la sua amica Maria. Inoltre, toccando Bruce, vede il suo matrimonio, cos\u00ec l'amico lo spinge a vedere quale delle invitate sposer\u00e0. La sua presenza al ricevimento scatena inoltre problemi passati: data la sua somiglianza con J.J. molte donne lo scambiano per Walt, cos\u00ec Sarah \u00e8 costretta sempre a raccontare la loro storia complicata, fino all'arrivo di Walt, grazie al quale Johnny \u00e8 dispensato dal ruolo di accompagnatore, potendo cos\u00ec tornare a casa. Viene per\u00f2 fermato da Maria, che lo invita a restare. Johnny cos\u00ec scopre che l'ex fidanzato di Maria, Brian, che tutti credevano morto in guerra, era invece sopravvissuto, e che, una volta tornato in patria, avrebbe iniziato a perseguitare Maria. Convinto che Maria dovrebbe sapere di Brian , chiede a Sarah, invece scettica, cosa avrebbe fatto lei se il giorno delle nozze con Walt, qualcuno le avesse detto che Johnny si sarebbe risvegliato, risvegliando in lei una preoccupazione che la spinge a interrompere le nozze del giorno dopo al posto di Johnny, rivelando a Maria di Brian. La sposa, convinta di voler sposare Alec , fa riprendere la celebrazione, questa volta per\u00f2 interrotta dallo sposo che consiglia a Maria di darsi pi\u00f9 tempo. Johnny va a trovare Maria che gli chiede di toccarla per vedere quale sarebbe la scelta migliore tra Brian e Alec. Johnny, pur avendo visto che con Brian sarebbe stata male, le dice di non poter decidere per lei. Toccando una collana regalata a Maria da Brian, Johnny ha una visione nella quale vede Sarah il giorno prima del matrimonio con Walt al suo capezzale per chiedergli consiglio, e Brian che, assicurandola che Johnny non si sarebbe svegliato, la convince a lasciarlo andare. Qualche tempo dopo Brian accompagna Maria all'altare, dove l'aspettano Alec e Sydney, e cos\u00ec finalmente si celebra il matrimonio. Alla festa Bruce impedisce a Johnny di toccare una donna che gli piace e gli consiglia di dimenticare Sarah e di richiamare Rebecca. Sarah va da Johnny con l'intenzione di rispondere alla sua domanda su chi avrebbe scelto, ma lui si allontana prima di sentirla dire che avrebbe scelto lui. Mentre Sarah e Walt ballano, Johnny chiama Rebecca.\nCiclo di violenza.\nTrama.\nRebecca accompagna Johnny ad un concerto scolastico di J.J. Alla fine del concerto, attraversando una porta, ha la visione di un ragazzo che provoca il panico sparando a scuola. Allarmati, Johnny e Rebecca avvisano il preside che installa un servizio di sicurezza con guardie e metal detector, stilando una lista d ragazzi che lui reputa \"pericolosi\". Uno di questi, Derek, \u00e8 uno con molti problemi, ma molto intelligente. Quando, dopo un finto allarme bomba, si scopre che nel suo armadietto era stato depositato un mucchio di plastilina facilmente scambiabile per una vera bomba, il preside fa di lui il maggior sospettato, mentre Johnny \u00e8 convinto della sua innocenza. Per questa ragione, quando vede che Derek aveva lanciato una bottiglia di vetro su una guardia che stava picchiando un ragazzo innocente, decide di non denunciarlo al preside. Questi viene a scoprirlo lo stesso guardando un video della sicurezza e lo denuncia alla polizia. Derek si rifugia a casa di Johnny, che, invece di denunciarlo, lo tratta come un amico e lo lascia a casa sua da solo per tornare a scuola con Rebecca. Andando avanti nella visione, vede che il ragazzo che sparer\u00e0 attraversa un'ala dell'edificio non ancora costruita. Ipotizzando che il ragazzo in quel momento dovrebbe avere all'incirca dieci anni, cio\u00e8 la stessa et\u00e0 di J.J., chiama i tre bambini della sua et\u00e0 che fanno parte del gruppo del canto. Uno dei tre \u00e8 il ragazzo, che si vendicher\u00e0 degli abusi che subir\u00e0 da parte dell'insegnante di musica. Quest'ultimo viene arrestato e Johnny chiama Derek a casa dicendogli di andare a scuola perch\u00e9 l'avrebbe appoggiato nel parlare col preside. Toccando la sua scheda, per\u00f2, Johnny vede che le guardie alla porta gli avrebbero sparato. Corre all'ingresso, ma Derek viene comunque colpito da una guardia.\nIstinto.\nTrama.\nMentre il reverendo Purdy, stimolato da Johnny, \u00e8 preoccupato per se stesso e per la sua congregazione, Johnny e Walt si accorgono che gli animali si comportano in modo strano: dei pipistrelli hanno ucciso una donna graffiandola nella sua auto, un cane ha morso a morte il suo padrone, cavalli imbizzarriti irrompono nella partita di calcio di J.J., e, solo l'intervento repentino di Johnny riesce a salvare i bimbi. Da una veterinaria, che assicura di non aver mai visto gli animali comportarsi in questo modo, vengono a sapere che l'unico che pu\u00f2 spiegare l'accaduto \u00e8 Ted Kean, il responsabile del parco nazionale. Questi per\u00f2 venne arrestato e rinchiuso in un istituto perch\u00e9 ritenuto pazzo, in quanto, delirando, annunciava che nel futuro si sarebbe verificato un evento orribile. Dopo un sopralluogo con Bruce nella roulotte che Kean aveva posizionato nel bosco per osservare gli orsi, Johnny chiede a un Kean terrorizzato di accompagnarlo nel bosco. Arrivati in un punto roccioso percorso da un piccolo torrente, Kean gli confida che un tempo l\u00ec c'era un fiume, ormai prosciugato da una diga. Toccando l'acqua del torrente, Johnny vede la diga crollare e la citt\u00e0 venire allagata. Comprende inoltre che a rendere nervosi gli animali \u00e8 un ultrasuono prodotto dall'acqua che scorre sulle rocce, troppo veloce e con troppa potenza. Prima avvisa quelli della diga, poi si dirige dal reverendo Purdy per chiedergli di informare il governatore, implorandolo di bloccare il getto dell'acqua, mandando allo stesso tempo Walt e Bruce a dare l'allarme generale alla citt\u00e0 e a preparare l'evacuazione. Entrato in casa, trova il reverendo Purdy ubriaco e in caso confusionale che gli parla del libro dell'Apocalisse e della venuta di due profeti. Johnny gli rivela che probabilmente i due profeti sarebbero stati lui e il reverendo, ma solo se questi avesse aderito un po' di pi\u00f9 al suo compito. Si scopre infatti che era stato Purdy a creare la diga per far poi costruire un albergo sulle sue rive e guadagnarci. Johnny convince il reverendo a chiamare il governatore e la situazione torna alla normalit\u00e0.\nOmbre.\nTrama.\nMentre stanno pescando, Johnny, J.J. e Bruce, Johnny ha una visione di lui che in un impeto di rabbia avrebbe ucciso un uomo. Molto preoccupato, interrompe la pesca prima del previsto, riportando a casa J.J. e l\u00ec ha un'altra visione, in cui una spogliarellista di nome Tyler gli parlava di un uomo che Johnny stava cercando mostrandogli l'albergo in cui lui alloggia. Nella visione, Johnny, che ha in tasca un coltello insanguinato, va dall'uomo, i due combattono, Johnny lo prende per il collo stringendolo senza fermarsi, fino a quando vede che l'uomo \u00e8 morto. Comprendendo che la visione si riferisce a quella sera, Johnny va prima in albergo e poi dalla spogliarellista, ma non ottiene molto successo. Tornato a casa, racconta a Bruce di essere preoccupato, perch\u00e9 nelle visioni sembra un altro Johnny, sembra aver perso il controllo e in quel momento ha un'altra visione. Il vice-sceriffo Roscoe lo accompagna sulla scena di un crimine all'aperto ma gli chiede se vuole farlo davvero perch\u00e9, dice, \"dicono che un dottore non dovrebbe mai curare uno di famiglia\". Johnny allora chiama Sarah e le dice di stare chiusa in casa con J.J., mentre lui va da Walt con Bruce per descrivergli l'uomo che avrebbe ucciso: bianco, capelli corti chiari, un tatuaggio sull'avambraccio destro. All'interno dell'ufficio dello sceriffo, per\u00f2, ha un'altra visione, nella quale lui litiga con Walt che gli confida che, qualsiasi cosa avesse fatto, non avrebbe riportato in vita Bruce. Avvisato l'amico, lo costringe a rimanere in centrale ma, quando questi gli dice che se si era trattato di un omicidio razziale non vuole che un altro venga ucciso al suo posto, cos\u00ec si lascia convincere ad uscire per andare in un parco dove Bruce ogni sera fa jogging. Nel parco vedono un uomo venire aggredito, mentre Johnny ha una visione in cui lui seguiva il malvivente, mentre Bruce soccorreva il malcapitato. Tre mascalzoni si sarebbero avvicinati con un coltello e avrebbero attaccato Bruce. L'uomo aggredito per la rabbia lo avrebbe pugnalato a morte, e all'arrivo di Johnny Bruce, morente, gli avrebbe sussurrato di mantenere la sua promessa di non perdere mai il controllo. Johnny scambia i ruoli e soccorre l'uomo che lo attacca e iniziano a lottare, ma Johnny, memore della richiesta di Bruce, si ferma appena prima di ucciderlo. Il giorno dopo, al lago, Bruce fa capire a Johnny che \u00e8 un brav'uomo e lo assicura che non perder\u00e0 il controllo creando l'Armagheddon.\nLa confessione.\nTrama.\nJohnny \u00e8 in casa sua con Rebecca, quando ha una visione contemporanea a quella di Christopher, a seguito della quale sviene sotto gli occhi della sua fidanzata. All'ospedale gli fanno una Tac che evidenzia la sua zona morta, e un'altra zona che si attiva con le visioni di Christopher, che gli crea i mal di testa e gli svenimenti, per cui gli consigliano di operarsi. Johnny inoltre scopre che il reverendo Purdy aveva contraffatto la lettera di confessione del suo consulente legale per scagionare Johnny : quest'ultimo convince il reverendo a prendersi le sue responsabilit\u00e0, e a rivelare tutto. Analizzando con Walt la macchina in cui si \u00e8 ucciso l'avvocato, Johnny vede che non si \u00e8 trattato di suicidio, ma di omicidio, per opera di Sonny Allimann. Rebecca, allora, convince Johnny ad accompagnarla ad un incontro con Stillson, che vuole promulgare una legge detta \"legge di Rachel\", convinta che il sensitivo possa trovare delle prove che Stillson \u00e8 l'assassino di sua sorella. Toccando il politico Johnny ha la visione dell'Armagheddon e sviene, per cui Rebecca \u00e8 costretta a chiamare di nuovo l'ospedale. Risvegliatosi, le racconta delle sue visioni e poi parla con Sarah chiedendole che, qualora dovesse svenire di nuovo, lei avrebbe dovuto dare il consenso all'operazione e, in caso ricadesse in coma, di far staccare la spina. Sottoposto ad un'altra Tac, Rebecca lo mette di nuovo sotto ipnosi per non fargli sentire dolore ordinandogli una visione di lei che gli organizza un compleanno a sorpresa. Tornati a casa, lei gli dice che deve uscire accampando una scusa, ma quando lui la tocca, la vede entrare in pasticceria e comprare una torta di compleanno. Dopo che lei \u00e8 uscita, per\u00f2, riceve una nuova visione da Christopher: \u00e8 stato sequestrato e tenuto prigionieri da un ragazzo che conosce il suo collegamento con Johnny. Durante la visione, un uomo dal volto coperto si avvicina e prende il pomello del bastone al posto di Christopher: \u00e8 Johnny del futuro, con i capelli bianchi, il viso mezzo sformato e una patina bianca davanti agli occhi . Quando il Johnny del futuro gli ordina di non salvare Rebecca, Johnny torna al presente. Subito gli appare la stessa visione di prima, ma, mentre in quella, Rebecca si trovava in pasticceria, ora era in un negozio di armi, dove stava acquistando una pistola. Johnny la vede sparare a Stillson nel corso di una conferenza per poi venire uccisa."}
{"id": "1374322", "revid": "181699", "url": "https://it.wikipedia.org/wiki?curid=1374322", "title": "Namcy", "text": "Namcy (\u041d\u0430\u043c\u0446\u044b) \u00e8 una cittadina di 8.200 abitanti situata nella Sakha-Jacuzia, in Russia."}
{"id": "1374324", "revid": "47767", "url": "https://it.wikipedia.org/wiki?curid=1374324", "title": "Serge Adda", "text": "Negli anni settanta aveva lavorato al Centre d'\u00e9tude des techniques \u00e9conomiques moderne (laboratorio associato al CNRS).\nDa inizio anni novanta fino al 1997 fu direttore generale di Canal+ Horizons e nel 2001 consigliere del presidente del gruppo Canal+.\nDal 1985 al 1994 fu vicepresidente della lega tunisina dei diritti umani.\nFu sposato ed ebbe due figli."}
{"id": "1374328", "revid": "181699", "url": "https://it.wikipedia.org/wiki?curid=1374328", "title": "\u010curap\u010da", "text": "\u010curap\u010da (in lingua russa \u0427\u0443\u0440\u0430\u043f\u0447\u0430) \u00e8 una cittadina di 7.500 abitanti situata nella Sakha-Jacuzia, in Russia."}
{"id": "1374329", "revid": "1086846", "url": "https://it.wikipedia.org/wiki?curid=1374329", "title": "Societ\u00e0 Sportiva Lazio 1974-1975", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1974-1975.\nStagione.\nSqualificata dalla Coppa dei Campioni per gli incidenti avvenuti nella gara di ritorno dell'edizione precedente di Coppa UEFA contro l', la Lazio tent\u00f2 di difendere il titolo prendendo subito il comando solitario della classifica. Nel prosieguo del campionato i \"biancocelesti\" inseguirono la iniziando l'anno solare con la vittoria nello scontro diretto e concludendo il girone di andata a -3 dai \"bianconeri\" secondi; una serie di sconfitte e pareggi nel girone di ritorno e l'ascesa di e allontanarono gradualmente la Lazio dalla lotta per il titolo. Costretti a disputare le ultime cinque gare del campionato con il vice-allenatore Lovati in panchina in sostituzione di Maestrelli, ricoverato per un tumore al fegato, i \"biancocelesti\" conclusero il campionato al quarto posto, ottenendo la qualificazione in Coppa UEFA.\nIn Coppa Italia la Lazio non riusc\u00ec a superare la prima fase a gironi, totalizzando solo due punti provenienti da altrettanti pareggi, e rimediando sconfitte con il club di Serie B del e nella stracittadina con la Roma.\nMaglie.\nOltre allo scudetto, le divise per la stagione 1974-1975 si caratterizzano per la presenza di calzoncini blu, utilizzati a partire dalla gara contro il dell'8 dicembre. Sempre da quella data, le divise di casa presentano il colletto a polo e lo scollo a triangolo.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1374330", "revid": "1629429", "url": "https://it.wikipedia.org/wiki?curid=1374330", "title": "L'usignolo e la rosa", "text": "L'usignolo e la rosa (\"The Nightingale and the Rose\") \u00e8 una fiaba di Oscar Wilde contenuta nella raccolta \"Il principe felice e altri racconti\". Come negli altri brani del libro, vi \u00e8 ravvisabile, oltre all'intento educativo, una violenta e ironica critica verso la societ\u00e0 vittoriana.\nTrama.\nUn giovane studente \u00e8 innamorato della figlia di un professore, che ha promesso di portarlo a un ballo in cambio di una rosa rossa. Il ragazzo per\u00f2 si rammarica di non averne nel proprio giardino e un usignolo, sentitolo parlare, colpito da questo sentimento sincero, decide di andare in cerca di una rosa rossa.\nSpiccato il volo, vede dall'alto, in un campo erboso, un bellissimo rosaio; gli vola sopra e gli si posa su un piccolo ramoscello, per poi chiedergli la rosa in cambio della sua canzone pi\u00f9 dolce, ma il cespuglio ha solo rose bianche e consiglia all'uccellino di chiedere a suo fratello che cresce vicino alla vecchia meridiana. Cos\u00ec l'usignolo vi si reca e ripete la richiesta in cambio della sua canzone pi\u00f9 dolce, ma le sue rose sono gialle. Poi consiglia all'usignolo di andare da suo fratello che cresce vicino alla finestra del giovane studente, poich\u00e9 probabilmente esso potr\u00e0 dargli ci\u00f2 che desidera. Anche questo cespuglio scuote la testa, siccome le sue rose sono rosse, ma il rigido inverno non gli ha lasciato fare neanche una rosa.\nL'usignolo domanda quindi se c'\u00e8 un modo grazie al quale avere ci\u00f2 che desidera e il cespuglio gli risponde che per ottenere una rosa rossa dovrebbe cantare tutta la notte e squarciarsi il petto, cosicch\u00e9 il sangue fuoriuscente dal cuore colori la rosa. L'usignolo vede il giovane studente come un vero innamorato, cos\u00ec decide di sacrificarsi, perch\u00e9 l'amore vale pi\u00f9 della vita ed \u00e8 perfetto solo nella morte. Di conseguenza si perfora il cuore con una spina e si mette a cantare. L'uccellino soffre per tutta la nottata e, quando il cespuglio lo chiama per dirgli che la rosa era finita, era ormai morto.\nIl mattino seguente lo studente vede nel giardino la rosa rossa. Meravigliato, dice che \u00e8 la rosa pi\u00f9 rossa e bella del mondo e tutto felice va dalla sua innamorata. Arrivato sul posto, porge la rosa alla ragazza, ma lei, senza gratitudine, la rifiuta. Aggiunge di aver appena ricevuto alcuni gioielli favolosi da un altro ragazzo e che tutti sanno che i gioielli costano pi\u00f9 dei fiori. Cos\u00ec il giovane studente getta via la rosa, maledice l'amore e si chiude nella propria stanza a studiare.\nInfluenza culturale.\nVinicio Capossela ha rielaborato l'opera nel suo brano \"Con una rosa\", uscito nel 2000 nell'album \"Canzoni a manovella\" edito dalla CDG East West.\nAlessandro Mannarino ha preso spunto da questa favola nella sua canzone Merlo Rosso, dall'album Supersantos cantata in duetto con Claudia Angelucci.\nOpere collegate.\n\"L'usignolo e la rosa\" fa parte de \"Il principe felice e altri racconti\" assieme a:"}
{"id": "1374334", "revid": "181699", "url": "https://it.wikipedia.org/wiki?curid=1374334", "title": "Mochsogolloch", "text": "Mochsogolloch (in lingua russa \u041c\u043e\u0445\u0441\u043e\u0433\u043e\u043b\u043b\u043e\u0445) \u00e8 una citt\u00e0 di 7.100 abitanti situata nella Sakha-Jacuzia, in Russia."}
{"id": "1374336", "revid": "181699", "url": "https://it.wikipedia.org/wiki?curid=1374336", "title": "Borogoncy", "text": "Borogoncy (in lingua russa \u0411\u043e\u0440\u043e\u0433\u043e\u043d\u0446\u044b) \u00e8 un villaggio di 5.222 abitanti situato nella Sacha-Jacuzia, in Russia. \u00c8 il centro amministrativo dell'Ust'-Aldanskij ulus. Si trova 127\u00a0km a nord-est di Jakutsk. Il nome deriva dal clan mongolo dei Borjigin.\nBorogoncy sorge sul territorio del pi\u00f9 grande alas della Jakuzia: il \"Mjurju\" (\u041c\u044e\u0440\u044e). "}
{"id": "1374337", "revid": "125182748", "url": "https://it.wikipedia.org/wiki?curid=1374337", "title": "Bed-Sitter Images", "text": "Bed-Sitter Images \u00e8 il primo album di Al Stewart, pubblicato dalla casa discografica CBS Records nell'ottobre 1967.\nDisco.\nDisco atipico per un autore di estrazione folk come Stewart, \"Bedsitter Images\" \u00e8 composto da canzoni scritte per chitarra acustica, voce e orchestra.\n\"Denise at 16\" e \"Ivich\" sono brani strumentali per sola chitarra.\nIn \"Beleeka Doodle Day\" Stewart ricorda una settimana trascorsa in Italia insieme agli amici Mike e Robin (\"I had a week once in Italy / With Mike and Robin and some songs\"). Mike e Robin sono Mike Heron e Robin Williamson, fondatori (insieme a Clive Palmer) della Incredible String Band.\nPer promuovere il disco il 3 novembre 1967 fu organizzato, alla Royal Festival Hall, un concerto in cui Stewart fu accompagnato dalla London Orchestra diretta da Alexander Faris.\nNel retro di copertina del disco il produttore Roy Guest racconta quali sono stati gli inizi della carriera artistica di Stewart.\nNel 1970 \"Bedsitter Images\" \u00e8 stato pubblicato di nuovo con il titolo \"The First Album\" e alcune tracce sostituite (vedi elenco tracce)."}
{"id": "1374338", "revid": "3115", "url": "https://it.wikipedia.org/wiki?curid=1374338", "title": "Alta via n. 6", "text": "L'Alta via n. 6, conosciuta anche con il nome di Alta via dei Silenzi, \u00e8 un'alta via alpina lungo le montagne dolomitiche, attraverso le regioni Friuli-Venezia Giulia e Veneto, in Italia. L'itinerario ha inizio dalle sorgenti del fiume Piave, nel comune di Sappada, in provincia di Udine, e termina nel comune di Vittorio Veneto, nella provincia di Treviso. Il percorso \u00e8 segnalato da triangoli blu al cui interno \u00e8 riportato il numero 6; in alcuni tratti si trova ancora il vecchio segnavia, identico a quello attuale ma di colore rosso.\nStoria.\nLe zone attraversate da questa Alta via, nel corso degli anni, hanno subito un forte spopolamento: i pastori hanno abbandonato casere, greggi e pascoli per andare a vivere in citt\u00e0.\nFra il 1967 ed il 1968, quando l'alpinista Wolfgang Herberg percorse il Duranno ed il Col Nudo, i luoghi erano ormai solitari. Wolfgang scrisse il \"Wie zur Zeit der Erschliesser\" (che significa \"Come al tempo della prima scoperta\") in cui racconta lo stato di abbandono dei sentieri, scomparsi fra le erbacce, dato che non sono pi\u00f9 solcati dalle greggi. A causa di questo degrado l'alpinista impieg\u00f2 un tempo doppio rispetto a quello dei pionieri di inizio Novecento, da cui il titolo \"Come al tempo della prima scoperta\".\nPochi anni dopo, nel 1972, Toni Sanmarchi scelse queste zone per creare l'Alta Via dei Silenzi. Il nome deriva proprio dal \"silenzio\" nato con lo spopolamento:\nCaratteristiche dell'alta via.\nL'Alta via \u00e8 lunga circa 180 km e si snoda ad una quota media di circa 2000 metri. Il dislivello complessivo, ottenuto sommando i dislivelli totali tra salite e discese, \u00e8 pari a circa 19000 metri.\nL'Alta via n. 6 \u00e8 formata da ampi sentieri e mulattiere in buone condizioni ma anche da alcuni tratti esposti ed insidiosi, attrezzati nei punti pi\u00f9 difficili. Vi sono, inoltre, tratti lunghi e lontani da rifugi e centri abitati. Per questi motivi l'Alta via \u00e8 consigliata ad escursionisti esperti e ben allenati.\nVengono attraversati 10 gruppi montuosi, fra cui le Alpi Carniche, il Gruppo del Rinaldo, il massiccio del Ti\u00e0rfin, il gruppo Spalti di Toro-Monfalconi, il Duranno, l'Alpago (Col Nudo e Cavallo).\nSegnaletica.\nCome gi\u00e0 accennato, l'Alta via \u00e8 segnalata da triangoli blu contenenti il numero 6. \u00c8 tuttavia pi\u00f9 diffuso il classico segnavia del CAI, costituito da 3 strisce orizzontali: la centrale \u00e8 bianca e pu\u00f2 contiene il numero del sentiero, mentre le due laterali sono rosse.\nLa segnaletica \u00e8 buona ovunque; tuttavia nella zona del Duranno e del Col Nudo bisogna prestare attenzione per evitare di uscire dal tracciato dell'Alta via.\nCaratteristiche naturali.\nGeologia.\nLa geologia \u00e8 per la maggior parte costituita da rocce sedimentarie: ad esempio la parte di Alpi carniche attraversata dall'Alta via \u00e8 formata calcari dolomitici del Trias (analoghi a quelli delle dolomiti del Cadore) e l'Alpago \u00e8 formato da calcari oolitici.\nFa eccezione la Val Degano dove si trovano delle formazioni risalenti al Paleozoico. In questa zona emerge il bianchissimo calcare devoniano che forma il monte Peralba.\nFlora.\nLa flora che si pu\u00f2 vedere percorrendo questa Alta Via \u00e8 prevalentemente di tipo forestale ed \u00e8 legata alle varie zone fitoclimatiche.\nIntorno ai 1000 metri si trova la zona Fagetum caratterizzata da boschi di faggio e abete bianco. Esempio di questa zona \u00e8 il bosco del Cansiglio.\nFra i 1400 ed 1800 metri si trova la zona Picetum. La maggior parte dell'Alta via si svolge proprio in questa zona caratterizzata dalla presenza dell'abete rosso. Nel sottobosco \u00e8 possibile trovare facilmente il faggio, l'acero montano, la betulla, il salice, il sambuco ed il rododendro. Per quanto riguarda lo strato erbaceo si trovano l'erica carnica, le felci, vari tipi di muschi e fiori.\nSalendo di quota, precisamente fra i 1700 ed i 1800 metri si trova la zona Alpinetum cararrizata dalla presenza del pino mugo e dal alcune chiazze di larici.\nFra le rocce dolomitiche ed i ghiaioni si possono ammirare bellissimi fiori, quali la Potentilla nitida e la Potentilla cauleoscens o la Veronica Bonarota.\nFauna.\nLa fauna che \u00e8 possibile ammirare percorrendo questa Alta Via \u00e8 molto varia. Fra le specie alpine \u00e8 possibile trovare il camoscio, il capriolo, il fagiano di monte e la pernice.\nPi\u00f9 frequenti sono, invece, la lepre bianca, il tasso e la volpe. Fra gli animali diffusi si trovano anche alcune specie di vipera, quali il Marasso, l'Aspis e la Vipera Cornuta.\nLungo i corsi d'acqua si trovano alcuni anfibi, come la salamandra, il tritone alpestre e l'ululone. Fra i pesci \u00e8 molto diffusa la trota.\nNel corso degli anni gli animali si sono ridotti considerevolmente a causa di una caccia selvaggia. Ultimamente le cose stanno iniziando a migliorare con i provvedimenti presi per il ripopolamento.\nProfilo altimetrico.\n\"Profilo altimetrico dell'Alta Via dei Silenzi. In ascissa le ore di percorrenza.\"\nItinerario.\n1\u00aa tappa: Rifugio Sorgenti del Piave - Sappada.\n\"Dal Rifugio Sorgenti del Piave (1.830 m) a Sappada (1.218 m) - Percorrenza: 4 h - Dislivello: 500 m in salita, 1.150 m in discesa - Sentieri: CAI n. 136, 129, 135 - Difficolt\u00e0: EE (Escursionistico per Esperti) - Cartografia: Carta Tabacco n. 01, 1:25.000\"\n2\u00aa tappa: Sappada - Rifugio Fratelli De Gasperi.\n\"Da Sappada (1.218 m) al Rifugio Fratelli De Gasperi (1.767 m) - Percorrenza: 4 h - Dislivello: 800 m in salita, 260 m in discesa - Sentieri: CAI n. 314, 315, 201 - Difficolt\u00e0: EE (Escursionistico per Esperti) - Cartografia: Carta Tabacco n. 01, 1:25.000\"\nVariante I.\n\"Da Sappada (1.218 m) al Rifugio Fratelli De Gasperi (1.767 m) per Passo Elbel\"\n3\u00aa tappa: Rifugio Fratelli De Gasperi - Rifugio Tenente Fabbro.\n\"Dal Rifugio Fratelli De Gasperi (1.767 m) al Rifugio Tenente Fabbro (1.783 m) - Percorrenza: 4 h - Dislivello: 370 m in salita, 350 m in discesa - Sentieri: CAI n. 201, 203 - Difficolt\u00e0: E (Escursionistico) - Cartografia: Carta Tabacco n. 01, 1:25.000\"\n4\u00aa tappa: Rifugio Tenente Fabbro - Rifugio Giaf.\n\"Dal Rifugio Tenente Fabbro (1.783 m) al Rifugio Giaf (1.400 m) - Percorrenza: 6,30 h - Dislivello: 500 m in salita, 1.120 m in discesa - Sentieri: CAI n. 619, 338, 336, 207 - Difficolt\u00e0: E (Escursionistico) - Cartografia: Carta Tabacco n. 02, 1:25.000\"\n5\u00aa tappa: Rifugio Giaf - Rifugio Padova.\n\"Dal Rifugio Giaf (1.400 m) al Rifugio Padova (1.287 m) - Percorrenza: 3 h - Dislivello: 650 m in salita, 760 m in discesa - Sentiero: CAI n. 346 - Difficolt\u00e0: E (Escursionistico) - Cartografia: Carta Tabacco n. 02, 1:25.000\"\n6\u00aa tappa: Rifugio Padova - Bivacco Casera Lagh\u00e9t de Sora.\n\"Dal Rifugio Padova (1.287 m) al Bivacco Casera Lagh\u00e9t de Sora (1.871 m) - Percorrenza: 4,30 h - Dislivello: 980 m in salita, 400 m in discesa - Sentieri: CAI n. 352, 389 - Difficolt\u00e0: EE (Escursionistico per Esperti) - Cartografia: Carta Tabacco n. 21, 1:25.000\"\nVariante II.\n\"Dal Rifugio Giaf (1.400 m) al Bivacco Casera Lagh\u00e9t de Sora (1.871 m) per la val Meluzzo, il Rifugio Pordenone, in sentiero Marini ed il bivacco Gervasutti\"\nVariante III.\n\"Dal Rifugio Giaf (1.400 m) al Rifugio Pordenone (1.249 m) passando per il Bivacco Granzotto-Marchi ed il Bivacco Giuliano Perugini\"\nVariante III/bis.\n\"Dal Rifugio Pordenone (1.249 m) al Bivacco Casera Lagh\u00e9t de Sora (1.871 m) per il sentiero Marini ed il Bivacco Gervasutti\"\nVariante IV.\n\"Dal Rifugio Giaf (1.400 m) al Bivacco Casera Lagh\u00e9t de Sora (1.871 m) per il Rifugio Padova, la Capanna Tita Barba, la Cas\u00e8ra del Caval\u00e9t e la Forcella del Frate.\"\nVariante V.\n\"Dal Rifugio Giaf (1.400 m) al Bivacco Casera Lagh\u00e9t de Sora (1.871 m) per il Bivacco Granzotto-Marchi, il Bivacco Giuliano Perugini, la Forcella Segnata, il Rifugio Padova, la Capanna Tita Barba e la Forcella del Frate.\"\n7\u00aa tappa: Bivacco Casera Lagh\u00e9t de Sora - Bivacco Gresel\u00ecn.\n\"Dal Bivacco Casera Lagh\u00e9t de Sora (1.871 m) al Bivacco Gresel\u00ecn (1.920 m) - Percorrenza: 8 h - Dislivello: 800 m in salita, 750 m in discesa - Sentieri: non numerati - Difficolt\u00e0: EEA (Escursionistico per Esperti Attrezzati) - Cartografia: Carta Tabacco n. 21, 1:25.000\"\nIn questo tratto il sentiero CAI \u00e8 stato dismesso, tuttavia un escursionista esperto, in grado di arrampicare sul II grado, pu\u00f2 ugualmente compiere la traversata seguendo le tracce e gli ometti.\n8\u00aa tappa: Bivacco Gresel\u00ecn - Cimolais.\n\"Dal Bivacco Bivacco Gresel\u00ecn (1.920 m) a Cimolais (775 m) - Percorrenza: 8 h - Dislivello: 350 m in salita, 1.620 m in discesa - Sentieri: 358, 374 - Difficolt\u00e0: EE, EEA (Escursionistico per Esperti Attrezzati) - Cartografia: Carta Tabacco n. 21, 1:25.000\"\nVariante VI.\n\"Dal Rifugio Maniago (1.730 m) a Erto (775 m) per \"sentiero alpinistico Osvaldo Zandonella\"\"\n9\u00aa tappa: Cimolais - Ricovero Col Nudo.\n\"Da Cimolais (775 m) al Ricovero Col Nudo (965 m) - Percorrenza: 7 h - Dislivello: 1.620 m in salita, 150 m in discesa - Sentieri: 965 - Difficolt\u00e0: EE (Escursionistico per Esperti) - Cartografia: Carta Tabacco n. 12, 1:25.000\"\n10\u00aa tappa: Ricovero Col Nudo - Rifugio Semenza.\n\"Dal Ricovero Col Nudo (965 m) al Rifugio Semenza (2.020 m) - Percorrenza: 6,30 h - Dislivello: 1.200 m in salita, 1.300 m in discesa - Sentieri: 965, 924 - Difficolt\u00e0: EE, E (Escursionistico per Esperti) - Cartografia: Carta Tabacco n. 12, 1:25.000\"\n11\u00aa tappa: Rifugio Semenza - Vittorio Veneto.\n\"Dal Rifugio Semenza (2.020 m) a Vittorio Veneto (139 m) - Percorrenza: 9 h - Dislivello: 430 m in salita, 2.300 m in discesa - Sentieri: 924, 922, 980 - Difficolt\u00e0: E (Escursionistico) - Cartografia: Carta Tabacco n. 12 e n. 24, 1:25.000\""}
{"id": "1374340", "revid": "767487", "url": "https://it.wikipedia.org/wiki?curid=1374340", "title": "P\u0103ltini\u0219 (Boto\u0219ani)", "text": "P\u0103ltini\u0219 \u00e8 un comune della Romania di 3.240 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 4 villaggi: Cuzl\u0103u, Horodi\u0219tea, P\u0103ltini\u0219, Slobozia."}
{"id": "1374342", "revid": "1632387", "url": "https://it.wikipedia.org/wiki?curid=1374342", "title": "Crilin", "text": ", Crili nel doppiaggio italiano, \u00e8 uno dei personaggi principali del manga \"Dragon Ball\" di Akira Toriyama. Egli compare anche nelle varie opere derivate, tra cui le serie televisive anime \"Dragon Ball\", \"Dragon Ball Z\", \"Dragon Ball GT\" e \"Dragon Ball Super\", i film, gli OAV e numerosi videogiochi.\nCome per molti altri personaggi di \"Dragon Ball\", anche il nome di Crilin deriva da un gioco di parole, in questo caso abbastanza complesso. L'originale giapponese, \"Kuririn\", \u00e8 composto infatti da due parti: la prima, , significa \"castagna\", in riferimento alla sua testa rasata, mentre la seconda deriva da , a sua volta derivato dal cinese \"Sh\u00e0ol\u00edn\", poich\u00e9 il suo aspetto \u00e8 ispirato ai monaci Shaolin.\nDescrizione.\nInizialmente \u00e8 un ragazzino un po' arrogante e antipatico, ed \u00e8 molto competitivo e pieno di s\u00e9: un tipico primo della classe. Dice di voler seguire le lezioni del Maestro Muten principalmente per aver successo con le ragazze. Tenta pi\u00f9 volte di approfittare dell'ingenuit\u00e0 di Son Goku (ad esempio, durante un allenamento, imbroglia il compagno in modo da guadagnarsi la fiducia di Muten), il quale alla fine diventa il suo migliore amico, nonostante tutto. Tipicamente furbo ed astuto, riesce a mettere avversari anche pi\u00f9 forti di lui in difficolt\u00e0 proprio grazie a questa astuzia. Spesso si comporta da vero e proprio fifone: quando scopre che Vegeta ha raggiunto Namecc, chieder\u00e0 a Gohan di tornare sulla Terra, ricevendo una risposta negativa. La stessa cosa accadr\u00e0 nell'arco degli androidi, quando Crilin rivela di volersi ritirare dallo scontro, constatata la potenza degli avversari. Tuttavia, nelle situazioni critiche, \u00e8 pronto a sacrificare la propria vita pur di combattere le minacce e aiutare i suoi amici; ad esempio si propone per combattere insieme a Goku contro Radish, pur consapevole della sua inferiorit\u00e0 e dell'impossibilit\u00e0 di poter resuscitare di nuovo, e affronta Freezer nel suo secondo stadio aiutando Gohan. Col tempo acquisir\u00e0 una certa esperienza che gli conferir\u00e0 ottime abilit\u00e0 analitiche nel giudicare gli altri combattenti, ci\u00f2 viene messo in evidenza in occasione del primo scontro tra Cell e Vegeta, infatti aveva capito fin da subito che quest'ultimo non aveva nessuna possibilit\u00e0 di battere il suo avversario, previsione che infatti si avver\u00f2.\nIn \"Dragon Ball Super\" diventa agente di polizia e combatte la criminalit\u00e0 cittadina. Aveva scelto di abbandonare le arti marziali in via definitiva, ma successivamente decide di tornare a lottare in vista del Torneo del Potere. In una gag ricorrente il Dio della distruzione Beerus sbaglia sempre la pronuncia del suo nome.\nIl personaggio appare anche nella serie \"Dragon Ball GT\", nella quale non ha un ruolo di primo piano e viene inoltre rappresentato come un uomo avanti con gli anni e i capelli grigi, che ha abbandonato completamente le arti marziali. Tuttavia sembra essere ancora molto in forma, visto che combatte amichevolmente con Goku quasi alla pari. Padre affettuoso e marito devoto, dimostra di amare molto sua figlia e sua moglie 18.\nAspetto.\nCrilin \u00e8 un guerriero terrestre di bassa statura, con i capelli rasati a zero fino all'arco di Cell e sei puntini sulla fronte, e ha la particolarit\u00e0 di non avere il naso. Alla sua prima apparizione dimostra subito antipatia e invidia per Goku, ma in seguito diventano migliori amici. Nonostante sia di un anno pi\u00f9 anziano di Goku, Crilin viene rappresentato come un ragazzino tredicenne e poco pi\u00f9 alto di Gohan. Freezer e i suoi subalterni, infatti, gli danno spesso del moccioso nell'anime italiano. A partire dall'arco di Majin Bu, Crilin decide di non rasarsi pi\u00f9 i capelli, di conseguenza i 6 puntini sulla fronte non si vedono pi\u00f9 perch\u00e9 coperti dalla vasta chioma nera. Durante l'arco di Majin Bu, indossa un completo formato da maglietta rossa e pantaloni bianco. In \"Dragon Ball Super\" dall'arco di Golden Freezer ritorner\u00e0 a rasarsi i capelli. Alla fine del manga, ha i capelli grigio-bianchi.\nStoria.\n\"Dragon Ball\".\nProviene da un remoto monastero buddista, dove ha trascorso otto anni ad allenarsi nelle arti marziali, decide poi di andare alla Kame House e l\u00ec conosce Goku nel momento in cui si reca dal Maestro Muten ad allenarsi. Inizialmente non va d'accordo con Goku, per il suo carattere e in quanto quest'ultimo \u00e8 solito prenderlo in giro, ma dopo vari allenamenti spalla a spalla i due diventano molto amici. Partecipa al 21\u00ba Torneo Tenkaichi dove, alle eliminatore, sconfigge uno dei due monaci del suo stesso tempio che in passato lo prendevano in giro. Riesce, infine, a qualificarsi per il torneo con grande facilit\u00e0. Al torneo ufficiale viene sorteggiato per combattere nei quarti contro Bacterian, un combattente che usa il suo terrificante fetore come arma, essendo il suo corpo mai stato lavato. Inizialmente in difficolt\u00e0 a causa della puzza dell'avversario, Crilin riesce a battere Bacterian solo quando Goku gli fa ricordare che in realt\u00e0 lui non ha il naso e che quindi non pu\u00f2 sentire il cattivo odore del nemico, che viene cos\u00ec facilmente sconfitto da Crilin. Affronta poi in semifinale Jackie Chun (il Maestro Muten sotto mentite spoglie), il quale viene messo in difficolt\u00e0 dall'astuzia e le tecniche del giovane, ma alla fine riesce a sconfiggerlo con poco sforzo.\nCrilin decide di aiutare Goku e Bulma nella ricerca di una delle sfere del drago dovendo vedersela con il generale Blue del Red Ribbon il quale ambisce pure lui alla sfera; Crilin viene sconfitto dal generale Blue anche se quest'ultimo poi viene battuto da Goku. Poi decide di contribuire alla battaglia finale contro l'esercito della Red Ribbon, anche se il suo aiuto non sar\u00e0 necessario, in quanto Goku riesce a sconfiggere tutto l'esercito da solo. In seguito, Crilin \u00e8 uno dei guerrieri che aiutano Goku contro i guerrieri della Vecchia Sibilla e affronta Draculaman, che per\u00f2 grazie ai suoi poteri vampireschi gli succhia una parte del suo sangue e poi lo sconfigge gettandolo in acqua. Durante lo scontro tra Yamcha e Suke, l'uomo invisibile, Crilin far\u00e0 in modo che Yamcha sconfigga il nemico attraverso una strategia: mostra il seno di Bulma a Muten, causando a quest'ultimo una fortissima epistassi, che inonda Suke di sangue, rendendolo finalmente visibile.\nIn seguito Crilin, dopo tre anni, partecipa al 22\u00ba Torneo Tenkaichi, dove supera facilmente le eliminatorie insieme a Yamcha e Goku. Affronta Jiaozi nei quarti di finale, il quale lo mette in serie difficolt\u00e0 grazie alle sue tecniche e capacit\u00e0 telecinetiche, finch\u00e9 Crilin finisce immobilizzato dall'avversario. In questa occasione, Crilin capisce che l'avversario per mantenere intatta la tecnica ha bisogno che le sue mani stiano ferme e poste orizzontalmente e per questo chiede a Jiaozi di sommare alcuni numeri a caso; quest'ultimo, per rispondere alla domanda, ingenuamente inizia a sommare attraverso l'uso delle mani, rendendo nulla la tecnica. Crilin sfrutta questa occasione per colpirlo violentemente, gettandolo fuori dal ring. Nel successivo scontro, Crilin affronta il suo amico Goku in semifinale. Tenta di prendere la coda all'amico per fargli perdere i poteri e alla fine ci riesce, ma Goku gli rivela che ha allenato la coda proprio per prevenire un attacco del genere. Viene poi sconfitto dall'amico quando sfodera tutta la sua forza e lo getta fuori dal ring con un calcio.\nSubito dopo la fine del torneo, Crilin viene ucciso da Tamburello, un sicario del Grande Mago Piccolo. In seguito viene fatto resuscitare tramite le sfere del drago.\nNei tre anni successivi al torneo si allena duramente per superare le abilit\u00e0 del suo amico Goku. Dopo aver scalato la Torre di Karin, partecipa al 23\u00ba Torneo Tenkaichi, dove rincontra tutti i suoi amici. Si qualifica facilmente per i quarti, dove viene sorteggiato contro Majunior (Piccolo sotto mentite spoglie), il quale si dimostra enormemente superiore. Questo porter\u00e0 Crilin a ritirarsi dal torneo, durante lo scontro. Tuttavia, nonostante la sconfitta, dimostra delle grandi capacit\u00e0, tanto da essere applaudito al posto del vincitore, Piccolo.\nCinque anni dopo, in seguito alla morte di Goku per mano di Radish, viene allenato da Dio e Mr. Popo per lo scontro con i due Saiyan Vegeta e Nappa. Dopo l'arrivo dei due alieni, \u00e8 il terzo degli amici di Goku a scendere sul campo di battaglia dove, dopo aver assistito alla morte di Yamcha, per la rabbia uccide da solo tre Saibaimen con un colpo energetico in grado di frammentarsi e seguire l'avversario sino ad ucciderlo. In seguito, durante il combattimento contro Nappa, riesce a metterlo in difficolt\u00e0 in alcune occasioni, ma il suo avversario si dimostra fin troppo superiore, Crilin prova anche a batterlo con la sua nuova tecnica, il Kienzan, ma non serve e nulla, venendo poi messo al tappeto. Mentre sta per essere ucciso sopraggiunge Goku, il quale dona un senzu a Crilin, curandolo completamente e gli ordina di tornare alla Kame House insieme a Gohan, essendo loro gli unici due superstiti. Tuttavia decide insieme a Gohan, poco dopo, di dirigersi in aiuto di Goku, pur consapevole della propria inferiorit\u00e0. Durante il combattimento con Vegeta, uno scontro senza esclusione di colpi, riesce a lanciare una Genkidama creata da Goku contro il nemico, e grazie a Gohan l'attacco va a segno, e alla fine della battaglia arriva quasi ad uccidere il Saiyan senza forze, ma Goku lo ferma e gli prega di risparmiare Vegeta, in modo tale da combatterlo di nuovo, e Crilin acconsente.\nDurante il combattimento con Vegeta e Nappa, Crilin viene a conoscenza del pianeta Namecc e dell'esistenza di nuove sfere del drago. Viene, quindi, organizzata una spedizione su Namecc che comprende Gohan, Bulma e lo stesso Crilin. I tre giungono sul pianeta con la navicella che una volta era di Dio, scoperta da poco da Mr. Popo. Su Namecc, Crilin e Gohan sconfiggono facilmente due soldati del crudele Freezer, che per\u00f2 danneggiano l'astronave e quindi Crilin, Gohan e Bulma sono costretti a rimanere su Namecc. Crilin riesce a seminare Dodoria, subordinato di Freezer, accecandolo tramite il Taiyoken (colpo del sole nel doppiaggio italiano), salvando cos\u00ec non solo la sua vita ma anche quella di Gohan e di Dende, un bambino namecciano del posto soccorso dai due. Proprio quest'ultimo, conscio della bont\u00e0 di Crilin, lo porta al cospetto di Guru, il quale gli risveglia i suoi poteri nascosti. Inoltre, consegna in custodia a Crilin la sua sfera del drago, ma il ragazzo in seguito la consegner\u00e0 a Vegeta, non avendo altra scelta, in modo tale da salvare cos\u00ec la sua vita e quella di Bulma. Successivamente, alleatosi con Vegeta contro le forze di Freezer, affronta con Gohan la Squadra Ginew; il terrestre e il Saiyan combattono contro Guldo e nonostante si dimostrino a lui superiori, finiscono intrappolati nella tecnica psichica del nemico, venendo salvati all'ultimo momento da Vegeta, che uccide Guldo in tempo. Crilin affronta poi Rikoom salvando la vita a Vegeta, finendo tuttavia sconfitto con un semplice calcio da parte di Rikoom. A salvare i tre oramai ad un passo dall'essere uccisi arriva Goku, che d\u00e0 loro un senzu a testa per riprendersi. In seguito, quando Ginew si impossessa del corpo di Goku, Crilin lo affronta insieme a Gohan riuscendo a metterlo in difficolt\u00e0, in quanto Ginew doveva ancora abituarsi al corpo ospite. Affronta poi Freezer nella battaglia finale, finendo sconfitto con estrema facilit\u00e0 dall'alieno nel suo secondo stadio. Nonostante Dende lo salvi curandolo, viene pi\u00f9 tardi ucciso da Freezer, che lo fa esplodere con un singolo colpo.Crilin comunque avr\u00e0 un ruolo determinante nella sconfitta di Freezer dato che \u00e8 stata la collera per la sua morte il fattore scatenante che ha permesso a Goku di trasformarsi in Super Saiyan infatti per merito del suo nuovo potere Goku riesce a battere Freezer. Crilin viene infine resuscitato con le sfere del drago del pianeta Namecc insieme a Yamcha, Tenshinhan e Jiaozi.\nNell'anime, Crilin \u00e8 uno dei guerrieri, insieme a Gohan e Piccolo, ad affrontare Garlic Jr. e i Quattro Re. Giunto alla Kame House con la sua fidanzata Marion, Crilin affronta i Quattro Re e poi Garlic, ma alla fine non riuscir\u00e0 a sconfiggere il perfido demone. A sconfiggerlo ci riuscir\u00e0 solo Gohan, il quale distrugger\u00e0 il pianeta dei demoni, eliminando a sua volta anche Garlic Jr. spedendolo in una dimensione parallela. Alla fine, Crilin lascia Marion, dopo aver fallito nell'intento di recuperare una preziosa perla gigantesca nell'oceano da donarle.\nUn anno dopo la distruzione di Namecc, Crilin avverte l'aura di Freezer e di suo padre e si dirige sul luogo di atterraggio dei due tiranni. Assiste, poi, alla morte dei due nemici per mano di un Super Saiyan. Questi si riveler\u00e0 Trunks, ovvero un ragazzo proveniente dal futuro che si dichiara essere figlio di Vegeta e di Bulma. Crilin scopre da Trunks che di l\u00ec a tre anni tutti i protagonisti sarebbero morti a causa di due cyborg, creature costruite dal Dr. Gelo, ultimo superstite del Red Ribbon, intento a vendicarsi di Goku. Crilin, cos\u00ec, decide di allenarsi in attesa della comparsa dei cyborg. Durante i combattimenti contro Numero 19 e 20 rimane a guardare per la maggior parte delle occasioni in quanto \u00e8 lui a custodire i fagioli di Karin. Dopo aver scoperto che il cyborg 20 \u00e8 in realt\u00e0 il Dottor Gelo, Crilin insieme agli altri cerca il suo laboratorio per impedirgli di attivare i cyborg Numero 17 e 18, ma il gruppo arriva troppo tardi. In seguito rimane impassibile quando i suoi amici vengono massacrati dagli androidi e 18 lo saluta dandogli un bacio sulla guancia, senza tuttavia ferirlo minimamente. Dopo aver guarito i suoi amici, Bulma gli affida la missione di disattivare e distruggere 18 e 17 attraverso un comando di disattivazione ottenuto con del materiale trovato nel laboratorio del Dottor Gelo. Quando 17 viene assorbito da Cell, Crilin non ha il coraggio di premere il pulsante del comando di disattivazione su 18, in quanto infatuato di lei; in questo modo Cell riesce ad assorbire il cyborg ed a diventare l'essere perfetto. Crilin tenta allora di vendicarsi attaccando Cell, ma i suoi colpi sono completamente inutili e il cyborg lo sconfigge con un semplice calcio. Partecipa poi al Cell Game, con tutti gli altri guerrieri, seppure come semplice spettatore, ammettendo la superiorit\u00e0 schiacciante dei partecipanti. Nel frangente in cui Cell evoca i Cell Jr. si scontra con essi, non riuscendo per\u00f2 a tenere loro testa. Quando Gohan scaglier\u00e0 il suo attacco finale, Crilin cercher\u00e0 di indebolire Cell attaccandolo alle spalle insieme a Piccolo, Yamcha e Tenshinhan, ma la forza del nemico \u00e8 troppo alta, e finir\u00e0 sbalzato via dall'aura di Cell, insieme ai compagni. Infine, assiste alla vittoria di Gohan contro il potentissimo cyborg. Quando Cell rigurgita 18, Crilin si prende cura del cyborg e la porta con s\u00e9 al Santuario di Dio, dove poi chieder\u00e0 a Shenron di togliere a lei e 17 i dispositivo di autodistruzione.\nSette anni dopo, periodo in cui sposa Numero 18, con la quale avr\u00e0 una bambina che chiameranno Marron, partecipa al 25\u00ba Torneo tenkaichi, affrontando e sconfiggendo Punter. Il torneo viene interrotto poi dall'arrivo di Spopovitch e Yamu, due subordinati del mago Babidy, che prendono l'energia di Gohan in modo da usarla per liberare un demone potentissimo di nome Majin Bu. Cos\u00ec Crilin e i compagni si dirigono da Babidy e, giunti nei pressi dell'astronave del mago, vengono attaccati da Darbula. Quest'ultimo, attraverso la sua saliva, riesce a pietrificare Piccolo e lo stesso Crilin Pi\u00f9 tardi, con la morte di Darbula per mano di Majin Bu, sia Piccolo che Crilin ritornano normali. Insieme a Piccolo salver\u00e0 Goten e Trunks da morte certa e li porteranno al Santuario di Dio, dove i ragazzini impareranno la fusione, aiutati da Piccolo. Crilin viene poi ucciso da Majin Bu, insieme a tutti coloro che si erano rifugiati nel Santuario di Dio, che lo trasforma in una barretta di cioccolato per poi essere mangiato e digerito dal demone rosa. Dopodich\u00e9 viene resuscitato insieme a tutta l'umanit\u00e0, per donare insieme agli altri terrestri l'energia alla Genkidama di Goku, che distrugger\u00e0 definitivamente Majin Bu.\n\"Dragon Ball Super\".\nIn \"Dragon Ball Super\", ambientato sei mesi dopo la sconfitta di Majin Bu, Crilin ha iniziato a lavorare come poliziotto. Viene invitato alla festa di compleanno di Bulma insieme alla moglie 18 e alla figlia Marron dove si reincontra insieme a tutti gli altri. Assiste alla battaglia tra Goku, trasformato in Super Saiyan God, contro il Dio della distruzione Beerus.\nPartecipa alla battaglia contro Freezer, resuscitato da Sorbet e Tagoma, e il suo esercito. Durante questa battaglia si fa rasare di nuovo a zero e Freezer rievocher\u00e0 il momento in cui lo uccise su Namecc, spaventandolo e scoraggiandolo, ordinando al suo esercito di ucciderlo. Crilin per\u00f2 riesce a tornare in s\u00e9, capendo di essere molto pi\u00f9 potente dei soldati, inizia a lottare e a sconfiggerne un centinaio da solo. Dopo la battaglia torna a riprendere il suo ruolo da poliziotto e a farsi ricrescere i capelli.\nAssiste come spettatore al torneo indetto da Beerus e Champa, che ha in palio le super sfere del drago.\nTempo dopo, Goku invita Crilin e 18 a partecipare in rappresentanza del Settimo Universo al Torneo del Potere indetto da Zeno, una battle royale dove otto universi faranno scendere in campo una squadra di dieci combattenti ciascuno con la promessa che riceveranno un premio in denaro, anche se solo in un secondo momento Crilin scoprir\u00e0 la verit\u00e0, ovvero che gli universi che perderanno saranno distrutti. Crilin e sua moglie combatteranno al Torneo del Potere insieme a Goku, Vegeta, 17, Gohan, Piccolo, Muten, Tenshinhan e Freezer; nella serie animata aiuta Muten e 18 a sconfiggere rispettivamente Jium del Decimo Universo e Shosa del Quarto Universo, e sconfigge da solo Majora, un altro guerriero del Quarto Universo. Frost, combattente del Sesto Universo, approfittando di un momento di distrazione di Crilin, lo elimina dal torneo. La sua squadra alla fine si aggiudicher\u00e0 la vittoria del torneo.\nCrilin combatter\u00e0 al fianco di Gohan e Piccolo contro i prigionieri evasi dalla Prigione Galattica Seven-Three, Shimorekka e Yunba, appena giunti sulla Terra. Purtroppo Crilin e i suoi amici verranno pesantemente sconfitti dai criminali, i quali su ordine del loro capo, Molo, lasciano la Terra per poi ritornare dopo qualche mese in un attacco in scala pi\u00f9 ampia. Crilin, anche se ha pochi mesi di tempo, si allena, e quando i criminali attaccano la Terra, Crilin difende il pianeta insieme, a Gohah, Piccolo, 18, 17, Yamcha, Tenshinhan, Jiaozi e Muten. Alla fine Crilin affronta nuovamente Yunba, il quale si rivela un avversario ostico, ma Crilin questa volta riesce a sconfiggerlo. Crilin e Muten combattono contro la triplice fusione di Miza, Kikaza e Iwaza e proprio quando erano sul punto di perdere, in loro aiuto arriva Goku, che sconfigge le nemiche.\n\"Dragon Ball GT\".\nIn \"Dragon Ball GT\" Crilin assume una scarsa rilevanza, come sua moglie C-18. Viene controllato da Baby e insiste per partire per il pianeta Plant, ma il suo posto viene preso da Majin Bu. Alla fine viene liberato insieme a tutti gli abitanti della Terra e festeggia con i protagonisti alla Capsule Corporation il successo sul nemico.\nViene ucciso da C-17 (controllato dal suo clone) mentre tentava di riportarlo alla ragione. La sua morte causer\u00e0 l'ira di C-18 che attaccher\u00e0 il fratello C-17, ma verr\u00e0 sconfitta da quest'ultimo.\nGoku e i suoi amici si recano alla ricerca delle sfere per riportare in vita lui e le altre vittime del cyborg, ma al posto di Shenron compare Dark Shenron, uno dei draghi malvagi, che riesce a dare vita a un intero gruppo di altri draghi malvagi come lui. Crilin viene resuscitato nell'ultimo episodio della serie.\nCompare l'ultima volta alla Kame House, quando incontra nuovamente il suo amico Goku. In questa occasione si lamenta dicendo di essere troppo invecchiato; Goku allora, per dimostrargli il contrario, improvvisa con lui un breve combattimento nel quale Crilin riesce a colpire violentemente Goku, dimostrando di saperci ancora fare, prima che il suo amico sparisca con Shenron.\nPoteri e abilit\u00e0.\nAvendo praticato le arti marziali fin da bambino, Crilin (anche grazie a duri allenamenti) vanta una forza fisica, velocit\u00e0 e resistenza ben superiori a quelle di un normale terrestre. A detta di Yamcha, in occasione del 25\u00ba Torneo Tenkaichi, il suo amico \u00e8 l'essere umano pi\u00f9 forte tra tutti.\n\u00c8 in grado di usare il Ki, potendo anche percepire quello degli altri individui con la forza della mente, inoltre pu\u00f2 usarlo per levitare con la tecnica del Bukujutsu mostrando questa abilit\u00e0 per la prima volta durante il 23\u00ba Torneo Tenkaichi.\nCrilin vanta un vasto arsenale di tecniche, infatti seppur non al livello del suo amico Goku, pure lui ha dato prova di notevoli abilit\u00e0 di apprendimento, infatti si \u00e8 rivelato capace di copiare una tecnicha anche solo dopo averla vista poche volte come nel caso della Kamehameha, o lo Zanzoken e il Taiyoken, dispone anche di techine di sua stessa creazione come il Double Tsuihikidan e il Kienzan, quest'ultima probabilmente \u00e8 la sua tecnica pi\u00f9 pericolosa. Durante lo scontro con Vegeta, ha utilizzato anche la Genkidama anche se in realt\u00e0 era stato Goku a raccogliere l'energia per convogliarla facendo s\u00ec che Crilin potesse assorbirla dandole poi forma, Goku infatti ha ritenuto che Crilin fosse all'altezza di gestire l'energia del suo potere. Apparsa solo sulla rivista \"Weekly Sh\u014dnen Jump\" \u00e8 capace di usare la fusione con Piccolo e i due si fondono dando vita a Criccolo.\nBench\u00e9 non sia forte come Goku e molti altri suoi compagni, \u00e8 un combattente astuto, capace di mettere in difficolt\u00e0 anche avversari pi\u00f9 forti di lui cogliendoli di sorpresa o usando strategie per confonderli.\nAccoglienza.\nDiverse riviste specializzate in anime e manga hanno espresso critiche positive sul personaggio apprezzando la sua personalit\u00e0 e il suo sviluppo durante la serie. Matt Rox ha rivelato che Crilin \u00e8 il suo personaggio preferito.\nDavid Smith F. ha definito la lotta tra Crilin e Cell molto pi\u00f9 naturale rispetto a quella tra il cyborg e Goku. Tim Jones di Themanime.org ha apprezzato lo sviluppo del personaggio durante la serie. Lo scrittore Carl Kimlinger di Anime News Network ha apprezzato il personaggio dalla sua apparizione in poi. Chris Beveridge ha parlato anche del Crilin nella serie \"Dragon Ball GT\", che viene rappresentato molto vecchio. Nel sondaggio di Oricon del gennaio 2007, Crilin si \u00e8 classificato al terzo posto.\nSulla rivista Shonen Jump's \u00e8 apparsa la fusione tra lui e Piccolo, anche se non appare n\u00e9 nell'anime n\u00e9 nel manga e viene chiamata \"Criccolo\". A Crilin sono stati messi in commercio numerose linee di action figures, plushes e portachiavi. Da qualche anno, \u00e8 in gran voga fra gli otaku che si recano alle fiere del fumetto e raduni vari, la pratica di creare dei cosplay, da indossare come testimonianza della passione che hanno per un personaggio in particolare di un manga o un film e, a volte, anche dei videogiochi. Da questo fenomeno culturale non \u00e8 stato escluso nemmeno il personaggio di Crilin: molti infatti, sono i giovani che si immedesimano in questo personaggio cos\u00ec da sentirsi protagonisti del manga.\n\u00c8 ironicamente riconosciuto (soprattutto sul web) come il personaggio morto pi\u00f9 volte, il che l'ha reso protagonista di diverse vignette umoristiche (nonostante con l'avvento di \"Dragon Ball Super\" Piccolo raggiunga lo stesso numero di morti di Crilin).\nDoppiaggio.\nNella versione originale giapponese, Crili \u00e8 doppiato in tutti i media da Mayumi Tanaka.\nIn Italia, Crilin da bambino \u00e8 stato doppiato da Sergio Luzi nel 1\u00b0 doppiaggio di \"Dragon Ball\" realizzato da Junior TV da Veronica Pivetti nel ridoppiaggio Mediaset della serie dall'episodio 14 al 99, mentre dall'episodio 100 fino alla prima met\u00e0 della serie Z \u00e8 doppiato da Marcella Silvestri. Dalla saga di Majin Buu in poi ha la voce di Luigi Scribani.\nOltre a loro, Crilin ha la voce di George Castiglia (da bambino) e Davide Lepore (da adulto) nel primo doppiaggio dei film d'animazione della prima e seconda serie realizzato da Dynit, mentre in ' e ' \u00e8 stato doppiato da Leonardo Caneva."}
{"id": "1374344", "revid": "228587", "url": "https://it.wikipedia.org/wiki?curid=1374344", "title": "Riot", "text": "Il termine Riot (in italiano forma di disordine civile, sommossa) pu\u00f2 riferirsi a:"}
{"id": "1374345", "revid": "80794", "url": "https://it.wikipedia.org/wiki?curid=1374345", "title": "Budokai Tenkaichi 3", "text": ""}
{"id": "1374346", "revid": "287204", "url": "https://it.wikipedia.org/wiki?curid=1374346", "title": "1. Klasse 1912-1913", "text": "L'edizione 1912-13 della Erste Klasse vide la vittoria finale del Rapid Vienna.\nCapocannoniere del torneo, ridotto a 10 squadre, furono Johann Neumann e Johann Studnicka (entrambi del Wiener AC) e Richard Kuthan (Rapid Vienna), con 17 reti.\nClassifica finale.\nRisultati.\nNote.\nLe partite:\nfurono in seguito date per perdute al Hertha Vienna per allineazione indebita."}
{"id": "1374347", "revid": "543975", "url": "https://it.wikipedia.org/wiki?curid=1374347", "title": "Episodi di The Dead Zone (sesta stagione)", "text": "Un gesto eroico.\nTrama.\nJohnny ha una visione del funerale di Walt e, dopo averne parlato con lui, decide di non dirlo a Sarah, incinta e gi\u00e0 piena di ansia per il marito, ma di provare a salvare lo sceriffo. Intanto a Cleaves Mills \u00e8 in atto una festa della Faith Eritage, l'associazione del reverendo Purdy, a cui partecipa anche il vicepresidente Stillson, accompagnato da Janus, anche contro la volont\u00e0 del reverendo che vorrebbe sottrarsi dal controllo di Janus.\nJohnny salva Walt due volte dalla morte per colpa di un ladro, una investito da una macchina nel corso dell'inseguimento, una in centrale. A questo punto, per\u00f2, ha la visione della morte a causa di un incendio del reverendo Purdy...\nLe tre identit\u00e0.\nTrama.\nJ.J. ha degli incubi riguardanti la morte di Walt, ma non vuole parlarne con la madre perch\u00e9 ritiene di doversi prendere cura di lei. Johnny va regolarmente a far visita a Sarah che sta preparando la casa per l'arrivo della bambina, ma la donna, che tenta inutilmente di accedere al computer del marito per trovare particolari sul caso segreto a cui stava lavorando prima di morire, lo manda via dicendogli di potersela cavare da s\u00e9. Lui per\u00f2 non l'ascolta e per aiutarla si reca in centrale per ritirare le cose di Walt. L\u00ec incontra il nuovo sceriffo, Anna Turner, e toccandola, la vede uccidere una donna. Il sensitivo cerca di avvertirla ma Anna gli dice che, al contrario di Walt che si faceva aiutare da Johnny, lei avrebbe lavorato \"normalmente\". Johnny allora trova la donna uccisa nella visione: \u00e8 Nina, una psicologa che, quando lui le rivela la sua storia, gli offre il suo aiuto, credendolo pazzo. Quella sera J.J., che sta dipingendo di rosa la cameretta, rivela a Johnny di aver sognato la morte di Walt e Johnny cerca di consolare il figlio e poi lo aiuta a dipingere. La mattina dopo rivela la verit\u00e0 a Sarah, che gli chiede di lasciarli per un po' da soli, senza andare pi\u00f9 a trovarli, perch\u00e9 trovino insieme, madre e figlio, la forza per andare avanti. Johnny, intristito, va da Nina e l\u00ec ha delle visioni di tre pazienti piuttosto pericolosi. Seguendone uno, scopre che ha una pistola e una personalit\u00e0 multipla, perci\u00f2 pensa che tutt'e tre i pazienti sono la stessa persona. Nel frattempo, la nuova sceriffa va da Sarah e le chiede indietro il computer di Walt e Sarah, pur riluttante, glielo consegna. Una sera, davanti a un bar, Frank, il paziente, cerca di sparare a Nina, ma Johnny lo attacca. Mentre stanno combattendo, Nina prende la pistola di Frank e la sceriffa, appena arrivata, le intima di abbassare l'arma. Johnny si mette tra le due donne e salva Nina. In centrale, scopre che la sceriffa Anna sta svolgendo un'indagine su Walt e anche che uno dei tre di cui aveva avuto la visione nell'ufficio di Nina non \u00e8 una delle identit\u00e0 di Frank ma il suo ex marito (dal quale Nina era scappata perch\u00e9 lui era geloso dei rapporti tra lei e i suoi pazienti). Johnny arriva appena in tempo per salvare Nina dall'ex marito e Anna d\u00e0 di nuovo l'altol\u00e0 a Nina che aveva strappato la pistola di mano all'ex marito. In realt\u00e0 poi la sceriffa spara all'uomo e dice a Johnny che \u00e8 stato lui a creare tutta la situazione con Nina. Alla fine, Johnny si reca da Sarah per restituirle la chiave, lei, che ha recuperato il rapporto con J.J., si scusa con lui e si lamenta del fatto che odia quella casa. Lui allora la invita a trasferirsi da lui, specificando di non voler prendere il posto di Walt ma solo di volerla aiutare, e lei accetta.\nRientro.\nTrama.\nJohnny, J.J. e Sarah vanno ad una conferenza nella quale Stillson parla di un missile, l'\"America's Hope\", che si trova nello spazio, sul quale vengono effettuati esperimenti che miglioreranno le condizioni di vita dell'uomo. A fine conferenza, i tre vanno a salutare il vicepresidente, che stava parlando con la moglie di uno dei tre astronauti sull'America's Hope e Stillson si rivela molto affabile, scherzando con J.J. e dicendo a Sarah che \u00e8 molto dispiaciuto di un articolo infamante su Walt. Quando Stillson e Johnny si stringono la mano, il sensitivo vede un guasto sul missile e prova ad avvertirlo, ma lui non ci crede e lo caccia. Mentre Johnny e Sarah si trovano a casa, irrompono gli uomini del vicepresidente con lo stesso Stillson, che gli chiede di salvare gli astronauti.\nSotterrato.\nTrama.\nJohnny \u00e8 al campo di golf. Lanciando una pallina ha una visione di un uomo sepolto vivo, ma, essendosi impersonato nell'uomo, non sa chi sia. Dopo aver ricercato invano la pallina, si reca all'ufficio della sceriffa Turner chiedendole di aiutarlo a salvare quell'uomo. Lei, che nel frattempo sta lavorando a un \"vecchio caso\", che Johnny scopre riguardare suo fratello Emmett, accetta, anche dopo aver scoperto che nella faccenda \u00e8 implicato anche un certo Bates, un allibratore. In un cimitero Johnny parla con Anna di Walt e, quando lui le afferma che il suo amico era un brav'uomo, lei gli risponde che sarebbe stata felice di scagionarlo non appena Johnny le avesse dato prove certe della sua innocenza. Intanto, indagando, Johnny scopre che l'uomo sepolto non \u00e8 ancora stato seppellito.\nFuga in Canada.\nTrama.\nJohnny decide di prendere un treno per raggiungere Bruce e andare a pesca con lui. Alla stazione una donna ha dei problemi con la biglietteria automatica che non le consegnava il biglietto e Johnny l'aiuta, ricevendo una visione della donna che veniva buttata gi\u00f9 dal treno. Lui cos\u00ec decide di starle vicino e salvarla e comincia a flirtare con lei per scoprire chi avrebbe voluto ucciderla.\nL'aiuto di un'amica.\nTrama.\nJ.J., pur non sapendo del bacio tra Johnny e sua madre, gli racconta che Sarah \u00e8 molto felice. Lui risponde che \u00e8 vero e poi va alla stazione a prendere un'amica di Sarah, Elaine. Una volta arrivata, mentre scherza con lei, Johnny ha una visione di uno scoppio nella stazione, che sarebbe avvenuto di l\u00ec a quaranta minuti. Cerca di mandare via Elaine, chiamandole un taxi, ma la donna si fa dire che cosa ha visto e decide di rimanere per aiutarlo. Per primo incrociano un uomo che nella visione aveva in mano un joystick e cercano di farlo tornare insieme all'ex moglie, che non voleva dirgli di essere in fin di vita. Scoprono poi che il joystick serviva per guidare una macchinina telecomandata per il figlio."}
{"id": "1374353", "revid": "767487", "url": "https://it.wikipedia.org/wiki?curid=1374353", "title": "Clipeo (entomologia)", "text": " \nIl clipeo \u00e8 una parte anteriore del capo degli insetti, situata tra la fronte e il labbro superiore, anteriormente agli occhi.\nNei gruppi pi\u00f9 primitivi appare separato dalla fronte attraverso una sottile sutura, a sottolineare la diversa origine metamerica; tuttavia nei gruppi pi\u00f9 evoluti tale sutura non \u00e8 pi\u00f9 presente e per clipeo si intende la parte pi\u00f9 anteriore della testa, esclusi gli gnatiti boccali. \nIn alcuni gruppi (Coleotteri Scarabeidi) si prolunga al di sopra del labbro e talvolta delle mandibole, coprendole completamente. Da tale struttura potrebbe essere derivato il nome, che significa propriamente \"scudo\"."}
{"id": "1374354", "revid": "114283", "url": "https://it.wikipedia.org/wiki?curid=1374354", "title": "Indole-3-acetaldeide ossidasi", "text": ""}
{"id": "1374364", "revid": "543975", "url": "https://it.wikipedia.org/wiki?curid=1374364", "title": "Episodi di The Dead Zone (quinta stagione)", "text": ""}
{"id": "1374365", "revid": "287204", "url": "https://it.wikipedia.org/wiki?curid=1374365", "title": "Emil Schult", "text": "Biografia.\nIl suo nome \u00e8 legato principalmente alla collaborazione con la band di musica elettronica tedesca dei Kraftwerk (durata dagli anni settanta fino ai primi anni ottanta), soprattutto in veste di grafico (le copertine della maggior parte degli album pubblicati dalla band negli anni settanta sono state create da lui stesso).\nSchult \u00e8 stato anche, dal 1971 al 1973, membro effettivo dei Kraftwerk in qualit\u00e0 di bassista e chitarrista. Oltre al campo grafico, Schult collabor\u00f2 anche nella stesura dei testi di alcune canzoni della band tedesca."}
{"id": "1374375", "revid": "322321", "url": "https://it.wikipedia.org/wiki?curid=1374375", "title": "Mario Corte", "text": "Biografia.\nTra il 1914 e il 1921 diresse sette cortometraggi di mediocre successo e, tra la fine degli anni trenta e la met\u00e0 degli anni cinquanta, prese parte a diversi film in ruoli secondari come caratterista. Tra di essi, si ricorda \"Amore rosso - Marianna Sirca\", diretto da Aldo Vergano nel 1952, in cui recit\u00f2 nella parte di pap\u00e0 Berto, accanto ad Arnoldo Fo\u00e0 e Marcella Rovena.\nAttivo anche come doppiatore, \u00e8 ricordato soprattutto per aver prestato la propria voce, nel 1947, a Geppetto nel \"Pinocchio\" disneyano. Per i Classici Disney interpret\u00f2 anche uno dei Corvi di \"Dumbo - L'elefante volante\" e lo spassoso automobilista che inveisce contro Crudelia De Mon verso la fine de \"La carica dei cento e uno\". La sua voce \u00e8 riconoscibile anche nei film \"Un uomo tranquillo\", per la regia di John Ford, del 1952, e \"I dieci comandamenti\", diretto da Cecil B. DeMille, del 1956.\nMor\u00ec pochi mesi dopo aver effettuato gli ultimi turni di doppiaggio, all'et\u00e0 di 89 anni, per cause naturali. Riposa presso il Cimitero del Verano "}
{"id": "1374380", "revid": "1543377", "url": "https://it.wikipedia.org/wiki?curid=1374380", "title": "Fase G1", "text": "La fase G1 (\"G\" come \"gap\", in inglese \"intervallo\") \u00e8 in citologia la prima fase del ciclo cellulare, che d\u00e0 inizio all'interfase dove in questa fase la cellula raddoppia le dimensioni e aumenta anche il numero di enzimi e organuli (come gli apparati di Golgi e i lisosomi).\nEssa \u00e8 un periodo di intensa attivit\u00e0 biochimica che ha inizio immediatamente dopo la nascita della cellula ed \u00e8 seguita dalla fase S. Nella fase G1 la cellula, appena uscita dal processo di mitosi e quindi avente dimensioni ridotte, accresce il suo volume e costruisce le strutture necessarie per sostenerlo: vengono perci\u00f2 sintetizzate numerosi organuli ed in particolare si ha una elevata attivit\u00e0 di sintesi di proteine e di RNA. Inoltre nelle cellule animali i due centrioli, a differenza delle cellule vegetali, iniziano a separarsi ed a duplicarsi.\nQuesta fase ha una durata temporale, variabile da pochi minuti a ore, che pu\u00f2 oscillare a seconda del genere di organismo di cui fa parte e del tipo di cellula, tuttavia \u00e8 sempre la pi\u00f9 lunga a tal punto che, \u00e8 proprio la durata di G1 a condizionare la durata dell'intero ciclo cellulare.\nIn parole povere, in questa fase la cellula cresce, produce nuovi organuli, rinnova e aumenta le strutture membranose che derivano dal reticolo endoplasmatico come lisosomi, apparato del Golgi e vacuoli, sviluppa microtubuli e microfilamenti, accumula le molecole necessarie per la fase S. Verso la fine, nelle cellule animali iniziano a separarsi e a duplicarsi due centrioli, implicati nella produzione di microtubuli del fuso mitotico."}
{"id": "1374382", "revid": "125089345", "url": "https://it.wikipedia.org/wiki?curid=1374382", "title": "Cristhian Stuani", "text": "Caratteristiche tecniche.\n\u00c8 un attaccante completo con buon senso del goal e in grado di svariare su tutto il fronte d'attacco. Risulta molto abile nel gioco aereo e nel far salire la squadra.\nCarriera.\nClub.\nComincia la sua carriera in patria nel Danubio di Montevideo. Nella stagione 2006-2007 \u00e8 in prestito al Bella Vista, e segna 16 gol in 20 partite in prima divisione. Nel campionato di Apertura della stagione 2007-2008, tornato al Danubio dal prestito, sigla 19 reti in 14 partite, segnando un poker nell'ultima partita di campionato.\nNel settembre 2007 viene acquistato in prestito dalla alla fine del calciomercato estivo, ma rimane in Uruguay sino a dicembre (fine del Campionato di Apertura) e viene iscritto nella rosa del club calabrese il 3 gennaio, data di riapertura del calciomercato. Esordisce in Serie A in Empoli-Reggina 1-1 il 12 gennaio 2008. Chiude la sua prima stagione in amaranto con 12 presenze.\nLe presenze diminuiscono a 6 nella sua seconda stagione di Serie A. Sigla il suo primo gol italiano su rigore (da lui conquistato) il 31 maggio 2009 in Reggina- 1-1, all'ultima giornata di campionato, con la squadra amaranto gi\u00e0 retrocessa in Serie B. Il 1\u00ba agosto 2009 viene ceduto in prestito all'Albacete. Nella Segunda Divisi\u00f3n spagnola l'attaccante si sblocca e nelle prime 5 partite mette a segno 5 reti.\nNell'estate 2010 passa in prestito al Levante; con la ha comunque un contratto fino al giugno 2012. Fa il suo esordio nella Primera Divisi\u00f3n il 12 settembre 2010 entrando al minuto 69' al posto del compagno di squadra Rafa Jord\u00e0 nella gara persa per 4 reti a 1 a Getafe. Il 13 agosto 2011 passa ufficialmente al Racing Santander in prestito dalla . Sigla la sua prima doppietta con la maglia del Racing in occasione dell'incontro Osasuna-Santander 0-2 del 15 gennaio 2012.Chiude la stagione al Racing con 35 presenze (3 in coppa nazionale) siglando 13 reti (9 nella liga e 4 nella coppa nazionale).\nDopo aver effettuato il precampionato con la maglia della prendendo parte anche alle amichevoli estive il 29 agosto 2012 firma un contratto quadriennale con l'Espanyol. Fa il suo esordio (entra al 57\u00ba) con la nuova squadra nella gara giocata sul campo del Levante (sua ex squadra). Sigla la sua prima rete con la maglia catalana il 21 ottobre 2012 al minuto 92' portando la propria squadra sul risultato di 3-2 contro il Rayo Vallecano. Il 1\u00ba marzo 2015 firma il rinnovo fino al 2018 con la squadra catalana.\nIl 15 luglio 2015, viene acquistato dagli inglesi del con cui firma un contratto di durata quadriennale. Esordisce il 9 agosto successivo, entrando nel 2\u00ba tempo nella partita tra il suo club e il Preston. Termina la stagione con la promozione in Premier League scendendo in campo 36 volte realizzando 7 reti in campionato pi\u00f9 4 presenze nella coppa nazionale andando a segno 4 volte.\nNazionale.\nFa il suo esordio con la \"Celeste\" il 14 novembre 2012, in amichevole contro la sostituendo al 85\u00ba Luis Su\u00e1rez.\nViene convocato per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 15 gennaio 2022.\""}
{"id": "1374385", "revid": "98077", "url": "https://it.wikipedia.org/wiki?curid=1374385", "title": "Arcidiocesi di Modena", "text": ""}
{"id": "1374388", "revid": "287204", "url": "https://it.wikipedia.org/wiki?curid=1374388", "title": "Episodi di The Dead Zone (quarta stagione)", "text": "La quarta stagione della serie televisiva The Dead Zone \u00e8 andata in onda negli Stati Uniti dal 12 giugno al 4 dicembre 2005 su USA Network.\nIn Italia \u00e8 invece andata in onda dal 5 luglio al 29 dicembre 2007 su Rai 2.\nLa vendetta.\nDiretto da:\nTrama.\nJohnny \u00e8 in ospedale e ha una visione in cui gli dicono che sia Stillson sia Rebecca sono morti. Quando all'ospedale arriva un poliziotto chiamato da Stillson per \"tenere d'occhio\" Johnny, accusato di perseguitare il politico, Walt lo trattiene mentre Bruce porta via il sensitivo. Questi lo incita ad andare a Washington dove Stillson, affiancato da Rebecca, avrebbe fatto approvare la legge di Rachel e dove, proprio per vendicare la sorella, Rebecca avrebbe ucciso Stillson. Nel frattempo un uomo va a trovare il reverendo Purdy nella sua cella: \u00e8 Malcom Janus, che dice di essere molto potente e di poterlo aiutare ad uscire di prigione e a ricreare il suo centro di potere della Faith Eritage. Mentre il poliziotto chiamato da Stillson cerca di ritrovare Johnny, Walt decide di seguire l'amico per aiutarlo. Arrivati a Washington, Bruce e Johnny entrano nell'appartamento di Rebecca e scoprono che Sonny Alliman e James Stillson avevano fatto mettere delle ricetrasmittenti. I due scappano, ma vengono inseguiti dai poliziotti e Bruce si fa arrestare per l'amico, mentre Johnny, circondato, si getta da un ponte e, quando ne esce, si camuffa travestendosi da senzatetto. Cos\u00ec conciato va alla conferenza stampa di Stillson proprio mentre Rebecca si preparava a prendere la pistola e la chiama al cellulare. Mentre cerca di dissuaderla, viene notato dai poliziotti che mettono Stillson a riparo e cercano Johnny, mischiatosi tra i senzatetto. La visione \u00e8 stata annullata, ma non il proposito di Rebecca, che, secondo una premonizione di Johnny, uccider\u00e0 il politico nella sua stanza d'albergo. Intanto Alliman va a casa di Rebecca per togliere le ricetrasmittenti e l\u00ec trova Walt che gli tira un pugno e lo fa svenire. Poi chiama Johnny e quando si incontrano gli fa toccare del sangue di Alliman sulle sue nocche e il sensitivo vede che era stato proprio Alliman a seppellire Rachel sotto gli occhi di James Stillson. E, quando arriva all'hotel, Johnny scopre che \u00e8 stato proprio quest'ultimo ad uccidere la ragazza per \"proteggere\" il figlio da scandali. Salito in camera di Stillson, ferma Rebecca un attimo prima che lei uccidesse il politico e rivela ad entrambi la verit\u00e0. Dopo che Johnny e Rachel se ne sono andati, Stillson, all'oscuro di tutto, affronta il padre (che ha reso la sua vita un inferno) e lo uccide. Caduto in stato di shock, viene contattato da Janus, che lo rimette in sesto e gli offre protezione, facando insabbiare la morte del padre. Rebecca decide di stare per un po' lontana da Johnny e il sensitivo, stanco delle visioni che gli provocano solo dolore fisico e morale, getta in acqua il bastone.\nIl rapimento.\nTrama.\nQuando Erika, un'amica del centro di ascolto di Sarah, scompare, lei chiede aiuto a Walt e Johnny. Quest'ultimo scopre che la donna \u00e8 stata rapita da un uomo e tenuta in una casa stile anni cinquanta. Le sue visioni lo portano ad un'altra donna, Emily, che il rapitore aveva preso molti anni prima e poi aveva rilasciato. Come ricordandosi improvvisamente di quel periodo, la donna, ormai felicemente sposata, decide di aiutare Johnny e lo sceriffo a ritrovare quell'uomo. Mentre Sarah cerca la madre di Erika, che aveva voltato le spalle alla figlia in difficolt\u00e0, Johnny e Walt, con l'aiuto di Emily, cercano di rintracciare il rapitore, che Johnny vede strangolare Erica. Entrati in un bar, Emily si macchia con del caff\u00e8 e va in bagno, e Johnny vede il rapitore comprare la cena che Erika stava mangiando nella visione quando lui la strangolava. Chiama Walt e, insieme scoprono che Emily ha preso le chiavi della macchina dello sceriffo ed \u00e8 corsa al rifugio del rapitore, ricordatolo dall'odore (si era rifugiato infatti in una fabbrica di sapone abbandonata), e la seguono. Quando, una volta arrivati, vedono che dalla macchina manca il fucile dello sceriffo, pensano subito che lei voglia ucciderlo per quello che le ha fatto, ma non \u00e8 cos\u00ec: mentre Walt cerca di liberare Erika, chiusa in una camera, Johnny raggiunge il rapitore e scopre che Emily soffre della Sindrome di Stoccolma, \u00e8 quindi attratta da lui. Lo scontro con Walt provoca una scintilla che attiva tutto l'esplosivo contenuto nella fabbrica. Walt e Johnny portano via Erika e, mentre si tranquillizzano a vicenda che da uno scoppio cos\u00ec non si pu\u00f2 sopravvivere, appare una scena di Emily che guida la macchina con accanto il rapitore, ustionato al viso. Alla fine Walt, avvertito da Johnny che la moglie si sentiva sola, dice a Sarah che avrebbe passato pi\u00f9 tempo con lei e, per amore suo, accoglie Erika in casa loro.\nDoppia visione.\nTrama.\nJohnny incontra una ragazza ad un semaforo e ne resta colpito, anche perch\u00e9 lei lo guarda stupita. Al verde, la macchina di lei scatta in avanti e, quando lui prova a fare lo stesso, quasi investe un uomo. Questi gli provoca una visione nella quale l'uomo \u00e8 un cecchino che uccide un contabile nel suo ufficio. Ritrovato il luogo di lavoro del contabile, corre a salvarlo, scoprendo di essere stato preceduto dalla ragazza che dopo avergli detto di chiamarsi Alex, scappa per non essere arrestata, come invece capita a Johnny. Uscito dall'ufficio, il sensitivo si accorge che Alex \u00e8 nelle vicinanze e la rincorre. Quando lei gli sfugge salendo su un autobus, lui vede dove \u00e8 la sua auto e decide di aspettarla l\u00ec. Toccando entrambi una maniglia, lui vede una bambina aggredita da uno sciame di api, che riconosce essere Alex. Lei stessa gli conferma che da piccola era stata effettivamente aggredita dalle api, aveva avuto uno shock anafilattico e il suo cuore si era fermato per pochi secondi. Al suo risveglio aveva cominciato a vedere delle cose che in realt\u00e0 non c'erano, solo entrando in contatto con le emozioni della gente. Gli racconta che mentre stava camminando un bambino le si era avvicinato e le aveva chiesto di aiutare suo padre. Baciandola, Johnny la vede morire a causa di un'ape sotto un cielo con delle nuvole ma lei, avendo avuto la stessa visione, scappa. Andando nell'ospedale dove Johnny aveva visto sarebbe stato il prossimo attacco del cecchino, trova Alex nel reparto pediatrico di malattie gravi e la vede circondata dalle auree di dolore e disperazione di tutti i bambini. Il bimbo che le aveva chiesto di aiutare il padre porta lei e Johnny nella stanza dove si trova il suo corpo e l\u00ec i sensitivi salvano il dottore, prossima vittima del cecchino. Chiedendo informazioni, scoprono che il bambino \u00e8 Charlie Monroe, un bimbo di dieci anni che a seguito dik un incidente \u00e8 stato dichiarato morto cerebralmente. Il padre, uscito fuori di testa, aveva deciso di uccidere tutti quelli che riteneva responsabili: il contabile che gli aveva negato la sussistenza per il figlio, il dottore e infine il prete della famiglia. Cercando di salvare quest'ultimo, Alex va nel tetto della chiesa e viene rinchiusa dal cecchino in una stanza. Tagliatasi con la porta, ha una reazione allergica a tutte le candele presenti l\u00ec, si accascia al suolo e, vedendo il soffitto decorato con un cielo sereno, capisce di stare per morire. Johnny, messo in salvo il prete, la segue e convince il padre di Charlie a desistere dal suo progetto e a salvare Alex. Il sensitivo arriva appena in tempo e Alex, fin da piccola ossessionata dalla visione della sua morte, \u00e8 sopravvissuta, ma decide di andare via per la sua strada.\nLa modella.\nTrama.\nDi ritorno da una passeggiata, Johnny e Bruce notano un quadro davanti alla porta della casa di Johnny. Dai tratti della tela, Bruce deduce che si tratta di un quadro del pittore Anthony Lynn, che lui aveva studiato a scuola. Toccando la tela, che raffigura una ragazza bruna allungata su un divano, Johnny la vede morire. Subito si allarmano e, quando vanno nella casa del pittore, scoprono che lui aveva appena denunciato la scomparsa di sua figlia Chloe, la sua musa ispiratrice, la ragazza del quadro. Johnny e Bruce scoprono che il pittore aveva gi\u00e0 perso una figlia, Julia, la sua precedente musa, che si era suicidata gettandosi in mare. In realt\u00e0 alla fine Johnny scopre che n\u00e9 Julia n\u00e9 Chloe erano le figlie naturali, ma l'unica vera figlia in realt\u00e0 \u00e8 Nora Collins, la sua \"assistente\", che aveva mandato il quadro a Johnny perch\u00e9 scoprisse che sotto il quadro raffigurante Chloe ce n'era un altro che raffigurava la morte di Julia, uccisa da Nora.\nIl mago e l'apprendista.\nTrama.\nUna favola viene raccontata, quella del \"silenzioso Finn\" che intraprende un viaggio periglioso verso la casa del Mago Edgar. \nSuona al campanello e la casa \u00e8 quella di Johnny. Finn in realt\u00e0 si chiama Thaddeus, e un dodicenne autistico e riesce a comunicare con Johnny solo facendogli toccare determinati oggetti. In questo modo capisce che \u00e8 stato cercato solo per aiutare il padre poliziotto che \u00e8 nel braccio della morte. \nTramite le sue visioni, Johnny, con l'aiuto di Bruce, scopre che la madre \u00e8 morta, che lui \u00e8 stato testimone dell'omicidio per cui il padre \u00e8 accusato e per questo riusciranno a scagionarlo e a far arrestare il vero colpevole."}
{"id": "1374392", "revid": "767487", "url": "https://it.wikipedia.org/wiki?curid=1374392", "title": "Fase S", "text": "La fase S (\"S\" come \"sintesi\") \u00e8 in citologia una fase del ciclo cellulare, durante la quale il processo principale \u00e8 la sintesi e duplicazione del materiale genetico contenuto nel DNA.\nIn questa fase, che ha inizio dopo la fase G1 e che \u00e8 seguita dalla fase G2, i 2 filamenti appaiati che compongono la molecola di DNA progressivamente si separano facendo da stampo ognuno per un nuovo filamento complementare.\nLa fase S in genere dura meno della fase G1 che la precede, ma comunque la sua durata oscilla molto a seconda dell'organismo di cui fa parte la cellula e del tipo di cellula. Durante questa fase il centrosoma inizia la sua divisione."}
{"id": "1374397", "revid": "767487", "url": "https://it.wikipedia.org/wiki?curid=1374397", "title": "Fase G2", "text": "La fase G2 (\"G\" come \"gap\", in inglese: \"intervallo\") in citologia \u00e8 una fase del ciclo cellulare, l'ultima dell'interfase.\nIn questa fase la cellula si prepara alla mitosi. I centrioli hanno completato la duplicazione: due nuovi si posizionano, restando vicini, esternamente alla membrana nucleare. I microtubuli e i microfilamenti iniziano ad assemblarsi formando il fuso mitotico in vista del loro compito di ripartizione dei cromosomi dei due corredi cromosomici. Verso la fine, si ha la spiralizzazione della cromatina in strutture distinguibili, i cromosomi. Il processo si completa nella fase M."}
{"id": "1374398", "revid": "149485", "url": "https://it.wikipedia.org/wiki?curid=1374398", "title": "Canoa/kayak ai XV Giochi del Mediterraneo", "text": "Riportiamo di seguito i risultati delle gare di kayak disputate ai XV GIochi del Mediterraneo di Almer\u00eda 2005.\nSi sono svolte gare nelle seguenti specialit\u00e0:\nTutte le competizioni si sono svolte presso l'impianto di \"Cuevas del Almanzora\"."}
{"id": "1374414", "revid": "287204", "url": "https://it.wikipedia.org/wiki?curid=1374414", "title": "One Step Beyond... (singolo)", "text": "One Step Beyond... \u00e8 una canzone scritta dal cantante ska giamaicano Prince Buster come lato B del singolo \"Al Capone\", pubblicato nel 1964. Fu resa famosa dal gruppo britannico Madness, che ne incluse una propria versione nell'omonimo album di debutto (\"One Step Beyond...\", 1979).\nLa versione dei Madness fu incisa su Q Disc anche per i mercati di altri paesi in varie lingue, tra cui lo spagnolo (\"Un paso adelante\") e l'italiano (\"Un passo avanti\"). La versione in italiano, eseguita all'apertura dei concerti in Italia durante il loro tour del 1980, \u00e8 stata ripresa dal gruppo italiano Statuto."}
{"id": "1374432", "revid": "767487", "url": "https://it.wikipedia.org/wiki?curid=1374432", "title": "Liberty Heights", "text": "Liberty Heights \u00e8 un film del 1999 scritto e diretto da Barry Levinson.\n\u00c8 un film semi-biografico ispirato all'infanzia del regista passata a Baltimora, sua citt\u00e0 natale.\nTrama.\nAnni cinquanta, la famiglia ebrea Kurtzmans, composta da Nate, il capofamiglia che gestisce un teatro burlesque e un banco del lotto, la moglie Ada, casalinga che si prende cura della casa e dei due figli, Van e Ben.\nBen intreccia una relazione con una ragazza di colore, e in quegli anni la cosa non era vista di buon occhio, mentre Van instaura una relazione con una ragazza dell'alta societ\u00e0. I due fratelli dovranno districarsi in un mondo fatto di barriere razziali e classiste."}
{"id": "1374435", "revid": "22475", "url": "https://it.wikipedia.org/wiki?curid=1374435", "title": "Knautia longifolia", "text": "L'ambretta alpina (Knautia longifolia ), appartenente alla famiglia delle Dipsacaceae, \u00e8 una pianta erbacea perenne poco comune sui prati alpini. Pu\u00f2 arrivare al massimo a 100\u00a0cm di altezza (minimo 30\u00a0cm). Si presenta con infiorescenza piena su un fusto peloso con foglie allungate.\nEtimologia.\nIl nome del genere (\"Knautia\") \u00e8 un omaggio ai botanici tedeschi Christian Knaut (1638-1694) e Christoph Knaut (1654-1716). Quello della specie (\"longifolia\") deriva dal fatto che le foglie sono alquanto allungate rispetto alle altre specie dello stesso genere.\nDescrizione.\nViene definita come emicriptofita scaposa: pianta con ciclo di riproduzione perenne con gemme poste a livello del terreno e con asse floreale eretto con poche foglie cauline.\nRadici.\nLe radici sono formate da corpi laterali da rizoma.\nFusto.\nLa parte ipogea del fusto si presenta come rizoma legnoso, ad andamento orizzontale non molto lungo. La parte che emerge dal terreno termina (non sempre) con una rosetta di foglie.\nLa parte epigea consiste in un fusto erbaceo eretto. La ramificazione avviene sempre nella parte alta della pianta in prossimit\u00e0 degli scapi fioriferi. L\u2019internodo inferiore \u00e8 glabro, mente nella parte superiore i peduncoli sono fittamente pelosi.\nFoglie.\nLe foglie si presentano compatte quasi coriacee pi\u00f9 lunghe della norma, dal colore verde e di aspetto lucido. La forma pu\u00f2 essere definita come lineare-spatolata e terminano con una punta acuta. Dimensioni medie 1\u20133\u00a0cm per 6\u201320\u00a0cm\nInfiorescenza.\nI capolini hanno un diametro di circa 3\u20135\u00a0cm. Come tutte le infiorescenze del genere \"Knautia\" i peduncoli sono lunghi e pelosi, cos\u00ec pure il ricettacolo e le squame dell\u2019involucro a forma triangolare e multiseriate (generalmente due file disposte su pi\u00f9 piani concentrici) dette anche verticilli bratteali.\nFiori.\nI fiori, tutti a forma tubulosa terminante in 4 lobi, si dividono in due tipi: periferici e centrali entrambi di colore roseo-purpureo;\nL'ovario \u00e8 infero e quindi posto sotto l'inserzione del perianzio ed \u00e8 formato da un doppio carpello.\nFioritura: da luglio ad agosto\nFrutti.\nI frutti sono di forma ovoide pelosa, con involucri dentellati.\nBiologia.\nSi riproduce per impollinazione entomofila, cio\u00e8 mediata da insetti.\nDistribuzione e habitat.\nDirupi e pascoli alpini soprattutto in alcuni ambienti della Alpi orientali chiamati magredi (significa \"terra magra\", cio\u00e8 arida e povera d'acqua e poco fertile per la presenza massiccia dei sassi). L'altitudine preferita dalla nostra pianta va dai 1000\u00a0m a 2300\u00a0m s.l.m.\nData la particolare caratteristica della specie di essere calciofila e nitrofila, \u00e8 possibile trovarla anche nei boschi megaforbieti nitrofili.\nSistematica.\nIn classificazioni ormai superate l'ordine di appartenenza della \"Knautia\" era quello delle Rubiali e non l'attuale Dipsacales.\nIl genere \"Knautia\" comprende circa 40 specie di cui la met\u00e0 vive in Italia ed \u00e8 di difficile identificazione per la poliploidia della specie e l'elevato polimorfismo.\nSpecie simili:"}
{"id": "1374439", "revid": "3115", "url": "https://it.wikipedia.org/wiki?curid=1374439", "title": "Il calvario", "text": "Il Calvario (in francese \"Le calvaire\") \u00e8 un romanzo francese in stile realista di Octave Mirbeau. \u00c8 apparso il 23 novembre 1886, inizialmente nella \"Nouvelle revue\" di Juliette Adam, poi definitivamente pubblicato dalla casa editrice Ollendorff, in cui sono stati pubblicati tutti i precedenti romanzi di Mirbeau, firmati tuttavia da altri, scritti quindi come ghostwriter.\nCritica.\n\"Il Calvario\" appartiene al ciclo dei romanzi autobiografici, in cui questa volta Mirbeau traspone, quasi per liberarsene attraverso un procedimento di scrittura catartica, il suo legame devastante di quattro anni prima con una donna di modeste virt\u00f9, Judith Vinmer \u2013 nel romanzo, Juliette Roux.\nL'inferno della passione, fonte di sofferenze fornisce il tema fondamentale della fine dell'ispirazione creatrice dell'artista ; le relazioni tra i due sessi si basano su un eterno malinteso e un abisso d'incomprensione reciproca li separa per sempre, facendo cos\u00ec dell'amore un terribile inganno.\nIl racconto \u00e8 redatto alla prima persona dall'antieroe, Jean Minti\u00e9, originario, come il romanziere, della regione di Perche (Normandia). Anche se scrittore fallito, egli intende espiare le sue colpe, le sue vigliaccherie, le velleit\u00e0 omicide attraverso la confessione. Alla fine del racconto, che si presenta come una metafora del calvario di un'anima, Minti\u00e9, vestito da operaio, scompare, dopo aver subito un'allucinazione in cui concupiscenza e assassinio si saldano l'una con l'altro. Mirbeau aveva previsto un seguito, \"La R\u00e9demption\", che per\u00f2 non fu mai scritto.\nPrima edizione.\n\"Le Calvaire,\" Ollendorff, 1886"}
{"id": "1374441", "revid": "599013", "url": "https://it.wikipedia.org/wiki?curid=1374441", "title": "Tuukka Kotti", "text": "Carriera.\nTuukka Kotti nel 1999 \u00e8 nominato rookie dell'anno in Finlandia. Nel 2001 contribuisce all'arrivo in semifinale del Salon Vilpas Salo con 15,1 punti di media, 7,6 rimbalzi 2,2 assist e 2,0 stoppate.\nDal 2001-02 frequenta il Providence College facente parte della Big East Conference. Dopo i quattro anni passati all'universit\u00e0 si trasferisce in Italia a Castelletto Ticino con cui disputa due campionati di Legadue.\nNel 2007-08 gioca con la Nuova Sebastiani Basket Rieti con cui esordisce in serie A, la sua stagione per\u00f2 non \u00e8 esaltante e lascia l'Italia per trasferirsi in Francia, all'Etendard de Brest, formazione di Pro B.\nFa parte della nazionale finlandese."}
{"id": "1374454", "revid": "1543377", "url": "https://it.wikipedia.org/wiki?curid=1374454", "title": "Giorgio Larocchi", "text": "Biografia.\nNacque nel 1929 nella citt\u00e0 di Muggi\u00f2, dimostrando fin da tenera et\u00e0 brillante intelligenza e grandi capacit\u00e0 pittoriche. Nel 1957 fece il suo esordio nel \"Premio Diomira\", e successivamente partecip\u00f2 ad altri concorsi, quali \"Premi La Spezia, San Fedele 1959, San Marino, Apollinaire 1960, Arezzo, Ramazzotti 1963, Citt\u00e0 di Lucca\" e altri.\nA partire dai primi anni novanta inizi\u00f2 a dedicarsi alla poesia, di cui pubblic\u00f2 un libro, \"Esercizi di melanconia\", nel 2006. \u00c8 deceduto ad Arcore, in cui viveva da molti anni, il 6 ottobre 2007."}
{"id": "1374455", "revid": "155634", "url": "https://it.wikipedia.org/wiki?curid=1374455", "title": "San Pasquale (Bari)", "text": "San Pasquale \u00e8 un quartiere di Bari, appartenente dal 2014 al II municipio (ex VI circoscrizione).\nGeografia fisica.\nIl quartiere si trova nelle immediate vicinanze del centro cittadino a meno di 1\u00a0km di distanza dallo stesso e confina:\nStoria e peculiarit\u00e0.\nLa cinta daziaria della citt\u00e0 di Bari era posta in corrispondenza del fascio dei binari ferroviari. Per questo motivo l'attuale via Giuseppe Capruzzi, che costeggia i binari dal lato sud, \u00e8 tuttora chiamata dai baresi l'estramurale. Questa era luogo di ritrovo di commercianti, soprattutto di generi agro-alimentari, che raggiungevano la citt\u00e0 dalla via di Capurso (attuale via Amendola) e dalla via di Valenzano (attuale via Fanelli e via Re David). In questa zona sorsero, e fino a pochi anni fa esistevano ancora, numerosi depositi di generi alimentari all'ingrosso, favoriti dalla vicinanza col centro della citt\u00e0 e dall'esenzione dal pagamento del dazio.\nAlcuni gruppi di case sparse diedero origine all'attuale quartiere San Pasquale gi\u00e0 negli anni successivi alla Prima guerra mondiale. La prima deliberazione municipale che, il 23 gennaio 1927, ripart\u00ec Bari \"nuova\" in quartieri, lo incorpor\u00f2 nel quartiere \"orientale\", con un territorio delimitato dalla via Re David ad ovest, dalla campagna a sud e dalla ferrovia a nord.\nLa denominazione, attribuita dall'uso corrente e riconosciuta ufficialmente, derivava dalla piccola chiesa di San Pasquale Baylon, tuttora esistente a fianco del pi\u00f9 recente tempio parrocchiale (abbellito nel 2005, in occasione della celebrazione a Bari del XXIV Congresso eucaristico nazionale, con un mosaico absidale, realizzato dal gesuita sloveno Marko Ivan Rupnik, teologo e artista di fama internazionale). Inoltre nel 1901 era stata costruita una cappelletta rurale intitolata a San Pasquale, tuttora in piedi ad angolo con la stradella intitolata con lo stesso toponimo, che si diparte da via Fanelli per raggiungere via Alberotanza.\nDurante il periodo compreso tra le due guerre mondiali, ma soprattutto nel secondo dopoguerra, il rione sub\u00ec un considerevole incremento edilizio e demografico. Nel procedere pertanto alla revisione dei quartieri cittadini, in preparazione del nono censimento generale della popolazione, il consiglio comunale, con deliberazione del 14 maggio 1951, determin\u00f2 con pi\u00f9 precisione i confini di San Pasquale, fissandoli nella via Salerno (oggi Amendola) ad est, nella via Capruzzi a nord, nella via Re David ad ovest, nella strada privata Petrera a sud.\nL'alternarsi caotico di nuovi palazzi e modeste costruzioni di parecchi decenni fa, in un contesto assai carente di attrezzature sociali e con aree di circolazione assolutamente inadeguate all'intenso traffico che vi si svolge, costituisce la nota dominante del quartiere, in cui fa spicco lo stridente contrasto delle attrezzature universitarie del Politecnico e delle facolt\u00e0 scientifiche dell'Universit\u00e0, inglobate nel comprensorio detto \"Campus\".\nScarse sono le notizie di carattere storico e archeologico riguardanti la zona. Si sa solo del ritrovamento di tombe del IV-III secolo a.C., avvenuto nel 1931 in via Nizza angolo via Trento e nel 1960 in via Amendola, dove qualche altra scoperta di minore rilievo era stata fatta in precedenza presso lo stabilimento De Blasio. Negli anni ottanta, gli scavi per la realizzazione di un parcheggio al largo Omodeo furono interrotti per il ritrovamento dei resti di una chiesa rupestre ipogea.\nSecondo la testimonianza di Emmanuele Mola, pare che i baresi pi\u00f9 facoltosi nella seconda met\u00e0 del Settecento possedessero ville e giardini in un luogo molto salubre, detto \"Monte\", probabilmente coincidente con l'attuale via Celso Ulpiani.\nInteressanti sono i reperti di archeologia industriale, fra i quali spicca l'opificio Scoppio, attuale sede dell'Istituto tecnico industriale \"Modesto Panetti\". Sull'area che dal 19 luglio 1924 ospitava lo stabilimento della Birra Peroni, spostato il 15 maggio 1965 sulla via di Bitritto, sono state recentemente riedificate abitazioni. \u00c8 invece tuttora attivo nel quartiere lo stabilimento per la torrefazione del caff\u00e8 crudo, fondato da Leonardo Lorusso, della Saicaf S.p.A..\nMezzi pubblici.\n\u00c8 possibile raggiungere il quartiere San Pasquale con i seguenti mezzi pubblici:"}
{"id": "1374456", "revid": "125298589", "url": "https://it.wikipedia.org/wiki?curid=1374456", "title": "Punta Sommeiller", "text": "La Punta Sommeiller (3.333\u00a0m - \"Pointe Sommeiller\" in francese) \u00e8 una montagna delle Alpi Cozie situata lungo la linea di confine tra l'Italia e la Francia.\nToponimo.\nAnticamente era chiamata \"Monte Balme\" oppure \"Rognosa di Galambra\"; in seguito \u00e8 stata cos\u00ec chiamata dal geologo Martino Baretti (al quale si deve anche la prima ascensione documentata alla cima) per evitare la confusione con le altre \"rognose\" della zona e in ricordo dell'ingegnere Germain Sommeiller, che diresse i lavori del Traforo ferroviario del Frejus.\nDescrizione.\nLa montagna \u00e8 contornata da diversi ghiacciai attualmente in fase di ritiro molto accentuato.\nSulla cima, evidenziato da un pilastrino di calcestruzzo, si trova il punto geodetico trigonometrico dell'IGM denominato \"Monte Sommeiller\" (cod. 054052). Sono pure presenti un grosso ometto di pietre con un bastone di legno conficcato in mezzo.\nAmministrativamente la montagna \u00e8 divisa tra i comuni italiani di Bardonecchia (versante SW) e Exilles (versante SE) e quello francese di Bramans (versante N).\nAscesa alla vetta.\nL'ascesa dal versante italiano avviene normalmente dal rifugio Camillo Scarfiotti oppure dal rifugio Levi Molinari tramite il passo settentrionale dei Fourneaux (3.159\u00a0m) e il detritico crestone meridionale.\nPu\u00f2 anche essere raggiunta per la cresta nord-est partendo dal refuge d'Ambin e scavalcando poi l'omonimo Monte Ambin."}
{"id": "1374458", "revid": "1543377", "url": "https://it.wikipedia.org/wiki?curid=1374458", "title": "Federazione calcistica del Montenegro", "text": "La Federazione calcistica del Montenegro (in montenegrino \"Fudbalski savez Crne Gore\", acronimo FSCG) \u00e8 il massimo organismo calcistico del Montenegro. Organizza il campionato di calcio montenegrino e coordina le attivit\u00e0 della nazionale.\nIl presidente \u00e8 Dejan Savi\u0107evi\u0107, ex-stella del calcio europeo degli anni novanta, con un passato anche nel .\nFondazione.\nNata l'8 marzo 1931, fino al 2006 \u00e8 stata parte della federazione calcistica della Jugoslavia e della federazione calcistica di Serbia e Montenegro, in quanto precedentemente Montenegro non esisteva come nazione autonoma, ma solo come regione della Jugoslavia. \u00c8 diventata un'entit\u00e0 indipendente il 28 giugno 2006, dopo che all'inizio del mese la nazione si \u00e8 proclamata indipendente in seguito ad un referendum. Il 30 giugno seguente ha inoltrato richiesta di diventare membro di UEFA e FIFA, richieste accettate rispettivamente il 26 gennaio e il 31 maggio 2007, non in tempo per partecipare alle qualificazioni per l'Europeo 2008."}
{"id": "1374460", "revid": "44627", "url": "https://it.wikipedia.org/wiki?curid=1374460", "title": "Federazione calcistica montenegrina", "text": ""}
{"id": "1374469", "revid": "175558", "url": "https://it.wikipedia.org/wiki?curid=1374469", "title": "Piridossal ossidasi", "text": ""}
{"id": "1374470", "revid": "36416", "url": "https://it.wikipedia.org/wiki?curid=1374470", "title": "L'Eletto", "text": ""}
{"id": "1374475", "revid": "122501368", "url": "https://it.wikipedia.org/wiki?curid=1374475", "title": "Il gigante egoista", "text": "Il gigante egoista (\"The Selfish Giant\") \u00e8 una fiaba di Oscar Wilde appartenente alla raccolta \"Il principe felice e altri racconti\".\nTrama.\nUn Gigante, dopo essere stato per sette anni ospite presso l'Orco di Cornovaglia, suo fratello, torna nel suo giardino, e vi trova molti bambini che giocano felici. Infuriato, decide di non permettere pi\u00f9 a nessuno di entrare nel giardino, quindi scaccia via tutti i bambini e costruisce un muro intorno al giardino con un cartello che recita:\nIn seguito arriva la primavera in citt\u00e0, ma non nel giardino del Gigante, dove la neve, il freddo e il vento gelido continuano a persistere, rendendo il Gigante preoccupato. Un giorno, dal suo letto, il Gigante sente un uccellino cantare e gli sembra la canzone pi\u00f9 bella che avesse mai udito, quindi guarda fuori e vede che la primavera \u00e8 finalmente arrivata anche nel suo cortile.\nInoltre alcuni bambini sono riusciti a entrare attraverso delle aperture nel muro e si stanno arrampicando sugli alberi; il Gigante, estasiato da tale visione, si rende conto di essere stato davvero molto egoista e se ne pente, decidendo di abbattere il muro e di consentire nuovamente ai bambini di giocare nel suo cortile, giocando anche insieme a loro. Quello stesso giorno il Gigante, notando un bambino biondo che a causa della sua minuta statura non riesce ad arrampicarsi su un albero (anche se l'albero si protende verso di lui), si commuove, gli si avvicina, lo solleva e lo pone sull'albero. Il bambino, molto felice per ci\u00f2, per gratitudine d\u00e0 un bacio al Gigante.\nCon il passare degli anni, il Gigante invecchia, smettendo di giocare con i bimbi e accontentandosi di osservarli contento da seduto in poltrona. I bambini tornano sempre a giocare nel suo giardino, ma il bimbo preferito del Gigante, quello che lo aveva baciato, non si \u00e8 mai pi\u00f9 fatto vedere. Il Gigante chiede ai bambini dove sia finito, ma tutti gli dicono di non conoscerlo e di non averlo mai visto prima.\nUna mattina d'inverno, mentre si veste, il Gigante vede il bambino biondo ai piedi di un albero dai fiori bianchi. Felicissimo, gli corre incontro e vede che il bambino porta alle mani e ai piedi dei segni di chiodi; arrabbiatissimo, gli chiede chi sia stato l'autore di tale crudelt\u00e0, dicendo di volerlo uccidere con la sua spada. Il bambino risponde dicendo che si tratta delle ferite dell'amore e che, poich\u00e9 una volta il Gigante gli aveva consentito di giocare nel suo giardino, avrebbe ricambiato il favore permettendo al Gigante di giocare nel suo giardino, che \u00e8 il Paradiso. Quel bambino \u00e8 Ges\u00f9.\nQuando i bambini, quel pomeriggio, entrano nel giardino, trovano il Gigante morto, disteso per terra, ricoperto di fiori bianchi e con un gran sorriso stampato sulla faccia.\nOpere collegate.\n\"Il gigante egoista\" fa parte de \"Il principe felice e altri racconti\" assieme a:"}
{"id": "1374481", "revid": "2730", "url": "https://it.wikipedia.org/wiki?curid=1374481", "title": "Acqua e terra", "text": "Acqua e Terra (1998) \u00e8 il primo album de I ratti della Sabina.\nNe esiste una versione rimasterizzata del 2004.\nTracce.\nLa canzone \"Alla malinconia\" \u00e8 tratta da una poesia di Hermann Hesse intitolata \"An die melancholie\"."}
{"id": "1374486", "revid": "229945", "url": "https://it.wikipedia.org/wiki?curid=1374486", "title": "Robert Hofstadter", "text": "Vinse il premio Nobel nel 1961 per la fisica (insieme a Rudolf Ludwig M\u00f6ssbauer) per i suoi studi pionieristici sullo scattering degli elettroni sul nucleo e per le scoperte conseguenti sulla struttura dei nuclei atomici.\nBiografia.\nFiglio di immigrati polacchi di origine ebraica, entr\u00f2 nel City College di New York, dove consegu\u00ec il B.S. degree \"magna cum laude\" nel 1935, all'et\u00e0 di 20 anni, e fu premiato con il premio Kenyon in matematica e in fisica. Ricevette anche una \"Charles A. Coffin Foundation Fellowship\" dalla General Electric Company, che gli consent\u00ec di conseguire il suo M.S. e il Ph.D, nel 1938, alla Princeton University.\nHofstadter insegn\u00f2 alla Stanford University dal 1950 al 1985. Negli ultimi anni si interess\u00f2 all'astrofisica e applic\u00f2 le sue conoscenze sugli scintillatori per progettare il telescopio EGRET installato a bordo dell'osservatorio Compton, telescopio spaziale dedicato allo studio dei raggi gamma.\nRobert Hofstadter \u00e8 il padre di Douglas R. Hofstadter (nato nel 1945), scienziato cognitivo e filosofo, famoso per il suo libro \"G\u00f6del, Escher, Bach: an Eternal Golden Braid\", vincitore nel 1980 del premio Pulitzer.\nOpere.\nRivelatore di raggi gamma di ioduro di sodio attivato con tallio\nNel 1948 Hofstadter ha depositato un brevetto su questo per il rilevamento di radiazioni ionizzanti da questo cristallo. Questi rivelatori sono ampiamente utilizzati per il rilevamento dei raggi gamma fino ad oggi.\nConiazione del femtometro e la conferenza del Nobel 1961\nRobert Hofstadter ha coniato il termine femtometro, simbolo fm, in onore del fisico italiano Enrico Fermi (1901\u20131954), uno dei fondatori della fisica nucleare, nell'articolo di Hofstadter del 1956 pubblicato sulla rivista Reviews of Modern Physics, \"Electron Scattering e struttura nucleare \". Il termine \u00e8 ampiamente utilizzato dai fisici nucleari e delle particelle. Quando Hofstadter ricevette il Premio Nobel per la Fisica nel 1961, successivamente apparve nel testo della sua Conferenza del Nobel del 1961, \"Il metodo di diffusione degli elettroni e la sua applicazione alla struttura dei nuclei e dei nucleoni\" (11 dicembre 1961). \nOsservatorio Compton Gamma Ray e telescopio EGRET\nNei suoi ultimi anni, Hofstadter si interess\u00f2 all'astrofisica e applic\u00f2 la sua conoscenza degli scintillatori alla progettazione del telescopio a raggi gamma EGRET dell'Osservatorio Compton Gamma Ray, intitolato al collega premio Nobel per la fisica (1927), Arthur Holly Compton. Il Dipartimento di Fisica della Stanford University attribuisce a Hofstadter il merito di essere \"uno dei principali scienziati che hanno sviluppato l'Osservatorio Compton\". \nCuriosit\u00e0.\nHofstadter viene omaggiato dalla serie \"The Big Bang Theory\", dove uno dei personaggi principali (Leonard) ha il suo cognome."}
{"id": "1374488", "revid": "212348", "url": "https://it.wikipedia.org/wiki?curid=1374488", "title": "Decadurabolin", "text": ""}
{"id": "1374494", "revid": "6923", "url": "https://it.wikipedia.org/wiki?curid=1374494", "title": "Romei", "text": "Col termine Romei si indicavano nel latino medioevale i \"romani\" di lingua greca, abitanti dell'Impero Romano d'Oriente (395 - 1453).\nL'etimologia deriva dal termine usato dagli stessi abitanti dell'Impero Romano d'Oriente per definirsi, in greco, \u1fec\u03c9\u03bc\u03b1\u1fd6\u03bf\u03b9 / Rh\u014dma\u00eeoi (\u00abromani\u00bb):\ncome l'Impero bizantino era \"Impero romano\", cos\u00ec la sua capitale Costantinopoli era la \"Nuova Roma\". Gli occidentali descrivevano quindi come \"Romei\" o \"greci\" i bizantini mentre l'imperatore bizantino era definito \"Imperator Romeorum\" o \"Imperator graecorum\".\nIl termine \"bizantini\" \u00e8 stato introdotto solo a partire dal XVIII secolo dagli Illuministi, quando l'Impero Romano d'Oriente era ormai scomparso da circa tre secoli.\nInoltre anche la Penisola balcanica veniva chiamata dai Romei Rumelia, nome di regione che sar\u00e0 conservato pure dai conquistatori ottomani.La Romangia o, anticamente, \"Rom\u00e0nia\", nei pressi di Sassari in Sardegna prende nome, allo stesso modo, dal periodo romano/bizantino dell'isola.\nStoria del nome.\nDopo la caduta dell'Impero Romano d'Occidente, gli abitanti di quello d'Oriente, cittadini romani, seguitarono a definirsi come tali. Durante il medioevo, il termine era divenuto anche sinonimo di greco cristiano, contrapposto ai barbari e pagani. Il prestito latino \"Graiko\u00ed\" (\u0393\u03c1\u03b1\u03b9\u03ba\u03bf\u03af, \"Greci\") era anch'esso usato, ma il suo uso era molto meno comune, e non esistente nella corrispondenza politica ufficiale bizantina prima della Quarta crociata. Sebbene questo termine latino usato per indicare gli \"Elleni\" poteva essere usato in maniera neutrale, il suo impiego da parte degli occidentali dal IX secolo in avanti lo rese un esonimo dispregiativo per i bizantini, allo scopo di contestare la legittimit\u00e0 del loro considerarsi eredi degli antichi romani. Di conseguenza i bizantini lo usarono raramente e pi\u00f9 che altro in contesti legati all'occidente, come nei testi del , per presentare il punto di vista occidentale. Invece il termine antico \"Hellenes\" (\u0388\u03bb\u03bb\u03b7\u03bd\u03b5\u03c2) era sinonimo di \"pagani\" nell'uso popolano, ma fu rivitalizzato come etnonimo nel periodo bizantino medio (XI secolo in poi).\nNell'Europa occidentale gli abitanti dell'Impero bizantino dopo il periodo carolingio non vennero mai chiamati \"Romani\" perch\u00e9 il papa non riconobbe loro il diritto di essere considerati i continuatori dell'impero romano, per questo vennero chiamati \"Greci\" in senso dispregiativo. Tale netta distinzione venne sancita da Papa Leone III nel Natale dell'800, con l'incoronazione a imperatore del Sacro Romano Impero del re dei Franchi, Carlo Magno. Gli Arabi e i Turchi chiamavano i Romei \"Rum\", nome che deriva dalla lingua araba e significa \"Romani\". Ancora oggi tale termine viene usato in Marocco e in altri paesi musulmani per indicare gli europei cristiani.\nBizantini.\nIl primo uso di \"Bizantino\" avviene nel 1557, quando lo storico tedesco Hieronymus Wolf coni\u00f2 il termine pubblicando un suo elaborato, \"Corpus Histori\u00e6 Byzantin\u00e6\"; successivamente gli storici francesi resero popolare il termine. Le altre civilt\u00e0 all'epoca si riferivano all'Impero bizantino come Impero romano o Impero romano d'oriente. Nel mondo slavo e in quello islamico, l'identit\u00e0 romana dell'Impero era generalmente accettata.\nNel XVIII secolo con l'Illuminismo venne introdotto il termine \"Bizantini\" per distinguere gli abitanti dell'Impero di Costantinopoli dai cittadini dell'Impero romano. Dal Settecento, quindi, per \"Romani\" si intendono gli abitanti di tutto l'Impero fin quando era unito e, a partire dal 395, solo di quello d'Occidente.\nIl nome \"Bizantini\" deriva dall'antico nome della citt\u00e0 di Costantinopoli, ossia la greca Bisanzio. La citt\u00e0 sul Bosforo si era chiamata cos\u00ec fino al 330, quando Costantino I (306-337) decise di fare della colonia greca la sua capitale. Questo nome sar\u00e0 usato come spregiativo da parte degli Illuministi nei confronti dei Romei. Infatti gli illuministi svalutavano l'importanza storica che aveva giocato l'Impero romano d'oriente nella storia d'Europa. Questa linea di disprezzo verso l'Impero romano d'oriente fu tenuta fino alla met\u00e0 del XIX secolo, quando la storia dei Romei fu rivalutata, ma il termine ormai era stato definitivamente accettato dalla comunit\u00e0 degli studiosi.\nTutti gli imperatori bizantini ricevettero l'appello \"Basileus dei Romei, \"le imperatrici quello di \"Basilissa dei Romei\". \nIl titolo di \"qaysar-\u0131 Rum\" (in turco, alla lettera, \"Cesare dei Romei\", cio\u00e8 \"Imperatore dei Romani\") fu uno dei titoli dell'Imperatore ottomano e l'ultimo a portarlo fu Mehmet VI, deposto nel 1923 da Ataturk.\nOggi.\nIn greco moderno, la parola nella sua versione popolare \u03a1\u03c9\u03bc\u03b9\u03bf\u03af (Romioi), \u00e8 rimasta in uso anche dopo la caduta di Costantinopoli. Il termine definiva i greci di tutte le regioni dell'antico Impero bizantino, dai Balcani e la penisola ellenica fino all'Anatolia e il Ponto. \nOggi nella lingua greca la parola \u03a1\u03c9\u03bc\u03b9\u03cc\u03c2 (Romi\u00f2s) si riferisce prevalentemente ai membri della minoranza greca di Costantinopoli mentre il suo significato pi\u00f9 ampio, cio\u00e8 quello riferito ai Greci in generale, sta cadendo in disuso.\nInvece in Turchia la parola Rum \u00e8 ancora usata per riferirsi alla minoranza greca di Costantinopoli ed ai ciprioti di etnia greca."}
{"id": "1374500", "revid": "767487", "url": "https://it.wikipedia.org/wiki?curid=1374500", "title": "Reclams Universal-Bibliothek", "text": "Reclams Universal-Bibliothek (\"Biblioteca Universale Reclam\") \u00e8 una collana editoriale della casa editrice tedesca Reclam Verlag. Cos\u00ec soprannominati per via della loro forma sobria, esile e compatta, i \"quaderni Reclam\" (\"Reclam-Hefte\") si distinguono nel panorama editoriale tedesco per via della loro economicit\u00e0, fattore che ne ha permesso la capillare diffusione presso intere generazioni scolastiche ed universitarie. La \"Universal-Bibliothek\" comprende prevalentemente opere della letteratura tedesca e internazionale e i relativi apparati di approfondimento letterario.\nStoria.\nLa nascita della Biblioteca Universale Reclam avvenne nel 1867 a Lipsia per opera della casa editrice Philipp Reclam jun., che esord\u00ec con il classico per eccellenza della letteratura tedesca, il \"Faust\" di Johann Wolfgang von Goethe (questa tragedia \u00e8 ancora oggi il numero 1 della collana, che nel frattempo ha ampiamente superato i 2.000 volumi). La pubblicazione ad un prezzo estremamente basso per l'epoca (due \"Groschen\" d'argento a volume, poi 20 \"Pfennig\") fu solamente possibile grazie ad una legge dello stesso anno, che fece decadere i diritti d'autore relativi alle opere letterarie i cui autori erano deceduti da almeno trent'anni.\nLa casa Reclam fu tuttavia attenta a mantenere un certo livello qualitativo, riuscendo ad avere il sopravvento su numerosi concorrenti nel ramo dell'editoria a basso costo. I volumetti della Biblioteca Universale vennero posti in vendita persino nelle stazioni ferroviarie gi\u00e0 dal 1912, e ben presto l'ambito tematico della collana si estese anche ad opere scientifiche, giuridiche e filosofiche.\nNel 1947, a causa della crescente separazione delle Germanie, la casa editrice venne divisa in due: alla casa tedesco-orientale si oppose, fino al 1992, un'omonima casa editrice a Stoccarda. Dopo la riunificazione tedesca, le due sedi sono rimaste anche se la propriet\u00e0 \u00e8 confluita nuovamente presso la famiglia Reclam.\nCaratteristiche.\nL'elemento che maggiormente contraddistingue la \"Reclams Universal-Bibliothek\" \u00e8 il \"layout\", che - pur essendo stato rimaneggiato pi\u00f9 volte tra il 1917 ed il 1988 - \u00e8 caratterizzato dall'inconfondibile copertina gialla (dal 1970). Di una semplicit\u00e0 assoluta, riporta solo i dati essenziali (autore, titolo, editore) e sempre pi\u00f9 frequentemente un disegno in bianco e nero. Se la rilegatura in brossura incollata e la copertina flessibile (in carta di grammatura molto bassa) non ne fanno certo una collana da biblioteca, la scelta del carattere tipografico conferisce alla stessa una sobria accuratezza.\nAlla serie principale (copertina gialla) dedicata alla letteratura tedesca se ne sono gradualmente affiancate altre, distinte per il colore della copertina: edizioni di letteratura bilingui con testo originale a fronte (serie arancione), letteratura straniera in lingua originale con lessico annotato (serie rossa), guide alla lettura per studenti (serie blu), interpretazioni di opere scelte (serie turchese), materiali e fonti (serie verde), guide alla lettura per docenti (serie marrone)."}
{"id": "1374508", "revid": "1776051", "url": "https://it.wikipedia.org/wiki?curid=1374508", "title": "CiSTm K0nFLiqT...", "text": "CiSTm K0nFLiqT... (si pronuncia \"System Conflict\") \u00e8 l'undicesimo e ultimo album dei The Mad Capsule Markets che riconferma il successo nella loro patria e in Europa. Il disco contiene una cover dei Joujouka: \"Let It Rip\". La versione inglese si differenzia da quella giapponese, avendo una copertina leggermente differente pi\u00f9 due bonus track, \"Pulse\" e \"Island\" dal vivo al Zepp Tokyo 2004 (da non confondersi quindi con il live 020120) e la traccia video di \"W.O.R.L.D\"."}
{"id": "1374515", "revid": "205250", "url": "https://it.wikipedia.org/wiki?curid=1374515", "title": "Ivan Ruggeri", "text": "\u00c8 noto principalmente per essere stato dal 1994 al 2008, presidente e azionista maggioritario dell'Atalanta.\nBiografia.\nComincia a lavorare, sin da giovanissimo, come rappresentante della piccola impresa a conduzione familiare concentrando in seguito le proprie energie sul recupero dei materiali plastici, riuscendo ad aprire la prima fabbrica.\nSua grande passione \u00e8 stata il ciclismo: a sedici anni frequenta la scuola \"Fausto Coppi\" di Milano e riesce a collezionare alcuni successi e parecchi piazzamenti importanti, come il quarto posto al Giro delle Asturie, in Spagna. Abbandoner\u00e0 il ciclismo nel 1965.\nNel 1977 fa il proprio ingresso nel panorama calcistico italiano, acquistando il 19% dell'Atalanta da Nessi e da allora, il suo nome rester\u00e0 sempre legato al club bergamasco. Nel febbraio del 1994 compie il grande passo sostituendo Antonio Percassi alla presidenza.\nDurante la sua gestione, l'Atalanta ebbe un trend piuttosto altalenante: disput\u00f2 5 campionati di Serie B e 10 campionati di Serie A, senza per\u00f2 mai ottenere l'accesso diretto a competizioni internazionali.\nLe maggiori soddisfazioni durante la sua presidenza, sono state la finale di Coppa Italia 1995-1996 (persa contro la ), l'ottimo campionato di Serie A 2000-2001 in cui l'Atalanta si classific\u00f2 al settimo posto, oltre al record di punti in Serie A della stagione 2006-2007, nella quale la societ\u00e0 ottenne il diritto a partecipare alla Coppa Intertoto salvo poi rinunciarvi.\nIl 16 gennaio 2008, viene colpito da un'emorragia cerebrale, che lo costrinse a vivere gli ultimi cinque anni della sua vita in uno stato vegetativo. Dopo circa nove mesi di ricovero ospedaliero, la presidenza della societ\u00e0 calcistica fu passata temporaneamente al figlio Alessandro, che a ventun anni divenne il presidente pi\u00f9 giovane nella storia della Serie A.\n\u00c8 morto il 6 aprile 2013 all'et\u00e0 di 68 anni nella sua villa di Monterosso."}
{"id": "1374520", "revid": "156992", "url": "https://it.wikipedia.org/wiki?curid=1374520", "title": "Corpo a corpo", "text": ""}
{"id": "1374521", "revid": "584834", "url": "https://it.wikipedia.org/wiki?curid=1374521", "title": "Diocesi di Odessa-Simferopol", "text": ""}
{"id": "1374525", "revid": "124382767", "url": "https://it.wikipedia.org/wiki?curid=1374525", "title": "Marino di Tiro", "text": "Biografia.\nNon conosciamo nulla della vita di Marino, ma dalle informazioni geografiche che Claudio Tolomeo trae dalla sua opera si pu\u00f2 dedurre che fosse originario della provincia romana di Siria e abbia operato intorno al 100. Visse sicuramente sotto Traiano, poich\u00e9 la sua documentazione si arresta alle guerre daciche e ignora quelle partiche.\nOpera.\nMarino di Tiro aveva realizzato una carta geografica del mondo conosciuto (oikoumene) che anticipava diverse caratteristiche dell'opera geografica di Claudio Tolomeo. In particolare, Claudio Tolomeo segue Marino nello scegliere come estremit\u00e0 occidentale del mondo abitato, e come meridiano di riferimento, quello passante per le Isole Fortunate e come limite settentrionale il parallelo di Thule. Anche verso Sud e verso Est le localit\u00e0 estreme considerate sono grosso modo le stesse per i due geografi. Non altrettanto pu\u00f2 per\u00f2 dirsi per le loro coordinate: la differenza di longitudine tra le Isole Fortunate e le localit\u00e0 asiatiche pi\u00f9 orientali considerate (in Cina e in Indocina), che Claudio Tolomeo stima in 180\u00b0, era stata infatti considerata da Marino pari a 225\u00b0.\nMarino aveva stimato 500 stadi la lunghezza di un grado di meridiano, rifiutando il valore di 700 stadi che era stato determinato da Eratostene e accolto da Ipparco. Anche in questo caso la sua scelta sar\u00e0 fatta propria da Claudio Tolomeo.\nMarino, inoltre, aveva immaginato un atlantico molto pi\u00f9 piccolo tanto di quello di Claudio Tolomeo (per aver sovradimensionato l'eurasia) sia degli altri geografi greci (per aver sottovalutato la distanza tra i paralleli): queste misure furono per\u00f2 considerate interessanti dal matematico rinascimentale Paolo dal Pozzo Toscanelli e, soprattutto, da Cristoforo Colombo, che ne fece la base teorica per il suo progetto di raggiungere l'Oriente passando da Occidente.\nInvenzione della proiezione cartografica cilindrica.\nPer realizzare le sue carte Marino aveva usato una semplice proiezione cilindrica equidistante, nella quale meridiani e paralleli sono rappresentati con segmenti che formano un reticolo quadrato. Questa scelta sar\u00e0 considerata accettabile da Claudio Tolomeo solo per le carte regionali e non per la carta generale del mondo abitato.\nLo storico arabo al-Mas\u02bf\u016bd\u012b, del X secolo, afferma di aver visto un'opera di Marino contenente carte geografiche, ma Berggren e Jones ritengono che l'opera vista dallo studioso arabo fosse una ricostruzione effettuata sulla base delle informazioni trasmesse da Claudio Tolomeo."}
{"id": "1374533", "revid": "129019", "url": "https://it.wikipedia.org/wiki?curid=1374533", "title": "La lunga ombra del cipresso", "text": "La lunga ombra del cipresso (in spagnolo \"La sombra del cipr\u00e9s es alargada\") \u00e8 il primo romanzo di Miguel Delibes, pubblicato nel 1948 e vincitore del Premio Nadal l'anno precedente.\nNel 1990 venne realizzato un film basato sul libro.\nLa narrazione del romanzo \u00e8 tradizionale in quanto ad andatura e ricorsi espressivi, la storia si sviluppa in una Avila non \"protetta\" dalle sue mura, ma \"chiusa\" da esse.\nTrama.\nLa prima parte descrive la vita del protagonista e narratore, Pedro, quando \u00e8 ancora bambino. \u00c8 orfano e suo zio lo affida ad un maestro, il quale gli insegna una visione pessimistica della vita, rafforzata dalla morte del miglior amico di Pedro.\nNella seconda parte, il protagonista \u00e8 diventato marinaio ed intende fuggire dal pessimismo. Si innamora di una donna, per\u00f2 perde anche lei in seguito ad un incidente. Finalmente trova la consolazione ritornando ad Avila.\nCon l'intero romanzo narrato in tono obiettivo, l'autore ci presenta una scena mistica, dominata dal pessimismo e dal sentimento della morte. Nonostante ci\u00f2, nella seconda parte del libro (prima che il protagonista perda tutta la speranza su amicizia ed amore) si narra dell'incontro tra Pedro ed una vecchia signora, la quale gli insegner\u00e0 il vero significato della vita umana e dell'amore, facendogli assumere una prospettiva pi\u00f9 ottimista rispetto all'umanit\u00e0. Dopo l'incidente che capita alla compagna, il tono del romanzo ritorna inevitabilmente pessimista.\nTornato ad Avila, Pedro va a visitare la tomba del suo amico Alfredo, con il quale in passato divideva la stanza. L\u00ec nel cimitero si ritrova nuovamente sotto l'ombra del cipresso che circonda la tomba."}
{"id": "1374540", "revid": "110157", "url": "https://it.wikipedia.org/wiki?curid=1374540", "title": "San Luis de Palenque", "text": "San Luis de Palenque \u00e8 un comune della Colombia facente parte del Casanare. \u00c8 localizzato a 446 km da Bogot\u00e0, 95 da Yopal, capitale del dipartimento.\nIl comune venne istituito il 29 luglio 1954."}
{"id": "1374541", "revid": "1748167", "url": "https://it.wikipedia.org/wiki?curid=1374541", "title": "Splinter (Tartarughe Ninja)", "text": "Il Maestro Splinter \u00e8 uno dei principali personaggi nella serie delle \"Tartarughe Ninja\", ideata sotto forma di fumetto dalla Mirage Studios di Kevin Eastman e Peter Laird. \u00c8 un ratto mutante, anziano e molto saggio, che ha allevato le tartarughe fin dalla mutazione insegnando loro le tecniche del combattimento ninjitsu.\nPersonalit\u00e0.\nOgni sua azione \u00e8 dettata dal rispetto per il codice del Bushid\u014d, e addestra le Tartarughe Ninja allo scopo di vendicare il Maestro Yoshi, assassinato dal Clan del Piede. Il Maestro Splinter si interessa di scintoismo e taoismo, ama la lettura, l'arte e pratica la meditazione.\nBench\u00e9 abile con numerosi tipi di arma tradizionale giapponese, preferisce affrontare i nemici a mani nude, o utilizzando il bastone di legno che porta sempre con s\u00e9. Indossa sempre una logora veste color marrone, provvista di maniche e stretta in vita da una cintura.\nPoteri e abilit\u00e0.\nSplinter ha un'innata capacit\u00e0 combattiva che lo rende capace di leggere il linguaggio del corpo degli avversari, permettendogli di prevederne i movimenti. Inoltre, ha combinato molti elementi di arti marziali differenti, formando un suo stile di lotta, e questo al fine di poter sfruttare al massimo in combattimento la sua nuova forma fisica.\nFisionomia.\nIl Maestro Splinter ha le sembianze di un grosso ratto umanoide, con altezza di circa un metro e trenta centimetri. \u00c8 munito di una folta pelliccia marrone scuro, che ne ricopre l'intero corpo, eccetto la lunga coda. Le mani sono provviste di quattro dita, tra cui un pollice opponibile assente invece nei piedi. Come per gli altri mutanti della serie, nelle scene di combattimento gli occhi sono raffigurati privi di pupilla, al fine di conferire un aspetto pi\u00f9 tetro.\nBiografia.\nPrima di subire la mutazione, era un semplice ratto la cui tana si trovava nella casa del Maestro Yoshi, in Giappone. Il guerriero, scovando un giorno il roditore in cerca di cibo, decise di non ucciderlo ma di tenerlo in una gabbia come animale domestico. Negli anni che seguirono il topo si adatt\u00f2 alla nuova vita e impar\u00f2 ad apprezzare le attenzioni del padrone, cominciando ad osservare i suoi allenamenti di ninjitsu. Dopo la fuga negli Stati Uniti e la morte di Yoshi, il ratto \u00e8 stato contaminato da un liquame radioattivo insieme a quattro piccole tartarughe, che ha subito iniziato ad istruire secondo le vie dei guerrieri ninja.\nQuando inizia la serie, il Maestro Splinter \u00e8 ormai piuttosto anziano e infatti non affronta mai dei combattimenti se non occasionalmente. Nel primo episodio rivela ai suoi discepoli la storia delle origini, motivandoli ad uccidere Shredder per vendicare la morte del Maestro Yoshi. In un'altra occasione, mentre le Tartarughe Ninja ed April O'Neil sono impegnati in un inseguimento automobilistico per le strade di New York, il Maestro Splinter viene attaccato dai robot Mouser creati dal Professor Stockman per sterminare i topi di fogna. Essi invadono la tana sotterranea dei mutanti, e l'anziano ratto \u00e8 costretto ad affrontarli armato solo del bastone e di una spada katana. La stanchezza della vecchiaia tuttavia prende il sopravvento su Splinter, che riesce a salvarsi ma perde i sensi su un'asse di legno che galleggia in un canale fognario. Qualche ora pi\u00f9 tardi il suo corpo esanime viene ritrovato dalle guardie di sorveglianza nel sottosuolo della TCRI, e curato dagli alieni Utrom che la governano segretamente.\nLe Tartarughe Ninja, alla disperata ricerca del sensei, lo ritrovano ibernato in una capsula criogenica nei laboratori dell'industria, dove gli alieni spiegano che ha subito una salutare cura dopo esser stato ferito nel combattimento contro i Mouser. Per il resto della serie il Maestro Splinter affronter\u00e0 solo pochi combattimenti, e il suo ruolo principale sar\u00e0 quello di guida spirituale per le Tartarughe Ninja. Durante la guerra fra bande che imperversa a New York negli ultimi episodi, il ratto viene mortalmente ferito e rimane intrappolato nella ciminiera di un vecchio impianto industriale abbandonato negli anni '30. Nei due mesi che trascorre senza via di fuga e in fin di vita, il Re dei Topi lo istruisce su alcuni importanti fatti spirituali riguardanti la sua trasformazione da semplice animale ad essere senziente; ma al termine del cammino ascetico trova il cadavere decomposto del suo istruttore e scopre che si \u00e8 trattato solo di una misteriosa illusione onirica."}
{"id": "1374542", "revid": "253269", "url": "https://it.wikipedia.org/wiki?curid=1374542", "title": "Peter Krause", "text": "\u00c8 conosciuto per la parte di Nate Fisher nella popolare serie televisiva \"Six Feet Under\", di Nick George in \"Dirty Sexy Money,\" di Adam Braverman in \"Parenthood\" e di Benjamin Jones/Cristopher Hall nel pi\u00f9 recente \"The Catch\".\nBiografia.\nNei primi anni della sua vita si rivel\u00f2 un promettente atleta, ma dovette rinunciare alla carriera agonistica a causa di un infortunio procuratosi durante una gara di salto con l'asta. Frequent\u00f2 il Gustavus Adolphus College a St. Peter, Minnesota, quando incominci\u00f2 ad interessarsi al teatro. Conseguito il diploma nel 1987, decise di intraprendere la carriera di attore e si iscrisse al Master of Fine Arts della New York University. Lavorando come barista a New York, un giorno incontr\u00f2 lo scrittore Aaron Sorkin.\nCarriera.\nTra il 1998 e il 2000 Krause interpret\u00f2 il ruolo di Casey McCall nella serie \"Sports Night\", creata dal suo amico Aaron Sorkin. Sebbene lo show avesse incontrato i favori della critica, tuttavia fatic\u00f2 a ottenere buoni risultati in fatto di audience e cos\u00ec venne cancellato dopo appena due stagioni.\nNel 2001 Krause entr\u00f2 nel cast di \"Six Feet Under\" e, grazie all'interpretazione di Nate Fisher, ricevette critiche positive e diverse nomination agli Emmy Awards. Nel dicembre 2006 interpreta il ruolo del detective Joe Miller nella miniserie \"The Lost Room\".\nNel 2007 Krause recita nella serie della ABC \"Dirty Sexy Money\" al fianco di Donald Sutherland. Ha interpretato il ruolo di Adam Braverman nella serie televisiva \"Parenthood\", prodotta dalla rete statunitense NBC. Ha rivestito il ruolo da protagonista nella serie televisiva The Catch prodotta da Shonda Rhimes e trasmessa dal 24 marzo 2016 su ABC. Dal 3 gennaio 2018, sul canale televisivo americano Fox, veste i panni del capitano dei vigili del fuoco Robert Nash nella serie \"9-1-1\" prodotta dalla 20th Century Fox Television.\nAttualmente ha una relazione con l'attrice Lauren Graham, anche lei interprete della serie televisiva \"Parenthood\""}
{"id": "1374543", "revid": "28406", "url": "https://it.wikipedia.org/wiki?curid=1374543", "title": "Romeo (bizantino)", "text": ""}
{"id": "1374544", "revid": "28406", "url": "https://it.wikipedia.org/wiki?curid=1374544", "title": "Romanoi", "text": ""}
{"id": "1374549", "revid": "76963", "url": "https://it.wikipedia.org/wiki?curid=1374549", "title": "Pax Baldwin", "text": "Biografia.\nDebutta interpretando la sit-com inglese As the Bell Rings nella parte di Reece, l'equivalente di Spy nella versione originale, la sit-com italiana Quelli dell'intervallo. \nProsegue con piccole parti nei musical del West End di Londra come Les miserables e King and I.\nDa piccolo ha girato molti spot pubblicitari per Kinder Sorpresa e Chi vuol essere milionario.\nHa partecipato ai Disney Channel Games, giocando nella squadra verde capitanata da Dylan Sprouse con Miley Cyrus, Lucas Grabeel, Brandon Baker, Monique Coleman, Kouki Okauda, Giulia Boverio e Bela Klentze.\nHa appena inciso dei singoli come Ugly beautiful e My mona lisa.\nAl momento frequenta la Sylvia Young Theatre School.\nHa inciso una canzone e registrato il video di Time Will Tell insieme a Katey Karter.\nFa parte del cast di Paradise Caf\u00e8, un nuovo telefilm della BBC. Ha doppiato nel film Renaissance e nella serie animata Chuggington e di recente ha registrato un episodio della serie Stephen Fry Series Kingdom che deve essere ancora mandato in onda."}
{"id": "1374558", "revid": "436907", "url": "https://it.wikipedia.org/wiki?curid=1374558", "title": "Jackson (Me First and the Gimme Gimmes)", "text": "Jackson \u00e8 il dodicesimo singolo della cover band statunitense Me First and the Gimme Gimmes, pubblicato dalla Jade Tree Records il 26 agosto 2003.\nQuesto singolo \u00e8 composto dalle cover di due brani di Michael Jackson ed \u00e8 stato pubblicato in un totale di 5,000 copie."}
{"id": "1374561", "revid": "550275", "url": "https://it.wikipedia.org/wiki?curid=1374561", "title": "Millennium People", "text": "Millennium People \u00e8 il terzo romanzo di una tetralogia di James Graham Ballard dedicata al terrorismo urbano e alle rivolte della media borghesia.\nTrama.\nLo psicologo David Markham \u00e8 un agiato medico che vive in un quartiere residenziale di Londra con la moglie Sally, che non ha mai superato il trauma di un incidente e, nonostante la guarigione fisica, si ostina a credersi malata ed utilizza dunque per muoversi stampelle o sedia a rotelle.\nLa vita del dottor Markham cambia improvvisamente il giorno in cui viene a sapere dalla diretta di un telegiornale della morte di Laura, la sua ex moglie, in un attentato terroristico all'aeroporto di Heathrow. Diffidente nei confronti della polizia, il medico decide di esporsi in prima persona nella ricerca degli assassini della donna, e si unisce a gruppi che inscenano le pi\u00f9 diverse proteste, per una quantit\u00e0 di motivi, sperando di imbattersi nel responsabile della bomba. Viene arrestato durante una dimostrazione contro una mostra di gatti, e trattato con brutalit\u00e0 dalla polizia. Tradotto in tribunale, vi incontra Kay Churchill, ex insegnante universitaria di Storia del cinema, decana delle proteste della borghesia dell\u2019immaginario quartiere londinese di Chelsea Marina \u201cun complesso abitativo di lusso a sud di King\u2019s Road\u201d.\nMarkham segue Kay e incontra alcuni amici della donna: Vera Blackburn, il prete padre Dexter e soprattutto Richard Gould, tutti impegnati in una sorta di sollevazione generale della classe media di Chelsea Marina strozzata dall\u2019aumento del costo della vita. Markham nota anche l\u2019incremento di una serie di piccoli attentati in luoghi simbolo della vita che la borghesia stessa ha contribuito a creare: cinema di periferia, supermercati rionali, ristoranti McDonald\u2019s. Da una parte Markham si rende conto che \u00e8 come se gli abitanti di Chelsea Marina protestassero contro se stessi, dall\u2019altra prova attrazione per le loro motivazioni. Dice alla seconda moglie, di essere solo interessato a trovare il responsabile della morte di Laura, ma Sally capisce che lui sta cercando una nuova sistemazione alla propria vita e lo sollecita a continuare per liberarsi dai suoi fantasmi.\nKay Churchill lo coinvolge suo malgrado in un attentato dinamitardo in un negozio di videocassette, vuol fare in modo che un periodo di detenzione lo motivi ancora di pi\u00f9 alla rivolta contro la societ\u00e0 dei consumi; per sua fortuna Dexter riesce a portarlo via con s\u00e9 prima dell\u2019intervento della polizia. Nonostante questo indizio di tradimento, David segue Kay e Vera in un progetto molto pi\u00f9 ambizioso: un attentato contro il NFT, National Film Theatre, che manda in fumo la principale istituzione del cinema britannico. David rimane contuso nell\u2019incursione, e abbandonato dalle due compagne mentre le fiamme divorano l\u2019edificio. In fuga dalle guardie giurate e dalla polizia, si imbatte in Richard Gould, che osserva da lontano l\u2019esito dell\u2019attentato probabilmente ispirato da lui. Gould lo porta a trascorrere la notte in un ospedale pediatrico abbandonato alla speculazione edilizia, nel quale lui ha lavorato fino a poco tempo prima come medico per i piccoli ricoverati sofferenti di handicap. Alla moglie di Markham dice per\u00f2 che il marito ha passato la notte a casa di Kay Churchill.\nIl giorno dopo, tornando a casa, David Markham sorprende la moglie Sally insieme al secondo marito di Laura, e si trasferisce per qualche tempo a casa di Kay Churchill. Qui riceve la notizia di un grave attentato con vittime al museo Tate Modern; uno dei morti \u00e8 Joan, l\u2019amica cinese di padre Dexter, e il suo sospetto \u00e8 ch sia rimata uccisa dall\u2019ordigno che lei stessa ha piazzato per conto di Gould. L\u2019ex sacerdote lo invita a tenersi alla larga dal pediatra, perch\u00e9 \u00e8 pericoloso. In effetti Richard Gould considera con sufficienza lo stato di rivolta di Chelsea Marina, e sembra intenzionato a portare lo scontro con la societ\u00e0 a un livello pi\u00f9 astratto e pi\u00f9 violento.\nUn giorno viene assassinata con un colpo alla nuca una giovane presentatrice tv. Il delitto crea uno shock nel paese. Gould d\u00e0 la colpa a padre Dexter, che nella sua follia potrebbe aver voluto vendicare Joan. Sally si reca a Chelsea Marina per cercare il marito, che le promette di tornare a casa. Ma nel sobborgo va in scena una rivolta generalizzata quando la polizia si presenta in forze e in assetto anti-sommossa per alcuni sfratti esecutivi. Gli abitanti erigono barricate di automobili e si difendono con bombe molotov dalle ruspe. Sfondate le linee di difesa, le forze dell\u2019ordine si ritirano perch\u00e9 gli abitanti morosi hanno cominciato a appiccare il fuoco alle case. La rivolta sembra rientrata, ma molti abitanti si trasferiscono altrove, stanchi della situazione di tensione, e la polizia ritorna con un blitz occupando il quartiere.\nA casa di Dexter, Markham trova indizi che sembrano condurre alla sua mano dietro la bomba dinamitarda che ha ucciso Jane, ma quando segue la pista di un biglietto del parcheggio dell\u2019autoporto si imbatte nell\u2019auto di Richard Gould. L\u2019ex pediatra lo raggiunge, e gli confessa di essere il responsabile non solo dell\u2019attentato all\u2019aeroporto di Heathrow, ma anche di quello alla Tate Gallery; David non sa se credergli quando dice di non essere riuscito a avvertire in anticipo le autorit\u00e0 della presenza di un ordigno esplosivo. Comunque, il suo atteggiamento ambivalente nei confronti della rivolta della classe media lo riporta a Chelsea Marina nel momento in cui Gould progetta di assassinare il Ministro dell\u2019Interno in visita al quartiere pacificato.\nL\u2019attentato fallir\u00e0 anche per l\u2019intervento di padre Dexter, deciso a fermare Gould che considera estremamente pericoloso."}
{"id": "1374562", "revid": "149726", "url": "https://it.wikipedia.org/wiki?curid=1374562", "title": "Oikoumene", "text": ""}
{"id": "1374565", "revid": "599013", "url": "https://it.wikipedia.org/wiki?curid=1374565", "title": "Gruppo del Sorapiss", "text": "Il Gruppo del Sorapiss (o, pi\u00f9 semplicemente, \"Sorap\u00edss\" o \"Sorap\u00eds\", originariamente \"Sorapisc\" in ladino) \u00e8 uno dei principali gruppi delle Dolomiti Ampezzane in provincia di Belluno. Il massiccio del Sorapiss \u00e8 compreso nei territori di Cortina d'Ampezzo, San Vito di Cadore e Auronzo di Cadore. Ha la forma di una U, aperta verso la valle dell'Ansiei (nordest).\nStoria.\nLa prima ascensione della cima fu compiuta dall'alpinista austriaco Paul Grohmann nel 1864. Il 27 agosto 1929 fu compiuta da Emilio Comici e G. Fabian, sulla vetta della seconda Sorella, la prima ascensione dolomitica italiana del VI grado. All'alba del 1\u00ba ottobre 2013 a un'altezza di 3150\u00a0m si \u00e8 staccata una frana larga circa 300 metri e alta 400 metri dalla croda Marcora, vetta secondaria posta circa 500 m a sudovest della cima principale.\nLa leggenda.\nRipresa anche da una famosa canzone di Claudio Baglioni, la leggenda narra di \"Misurina\", una piccola bambina capricciosa e dispettosa che vive tenuta letteralmente nel palmo della mano del suo gigantesco padre: il \"re Sorapiss\" che, per esaudire l'ennesimo desiderio della piccola ed ottenere per lei lo specchio magico dalla \"Regina del Monte Cristallo\", viene tramutato in montagna. Durante gli ultimi attimi della trasformazione questi vede la piccola precipitare e le sue lacrime sgorgando come fiumi formano il lago sotto il quale va a giacere per sempre la piccola con lo specchio magico: il lago di Misurina.\nToponimo.\nIl termine \"pisc\" (da \"pisc\u00e9\", urinare) \u00e8 molto diffuso nella toponomastica dell'area ladina per indicare cascate e cascatelle. Il toponimo si riferiva in origine al lago, indicandone la posizione sovrastante una cascata. Simmetricamente, il tratto inferiore del ruscello prende infatti il nome di \"Sopisc\" (cio\u00e8 sotto la cascata).\nCaratteristiche.\n\u00c8 costituito da un massiccio centrale comprendente la Punta Sorapiss la Fopa di Mattia ( 3 155 m), la Croda Marcora e le Tre Sorelle dal quale si staccano due lunghi contrafforti verso nordest e un terzo centrale pi\u00f9 breve. Celebre \u00e8 la veduta della montagna dal lago di Misurina (Auronzo di Cadore), da dove il Sorap\u00ecss appare come un anfiteatro di roccia che va a specchiarsi nelle limpide acque del lago. Il gruppo \u00e8 attraversato dall'Alta via n. 3 e dall'Alta via n. 4.\nClassificazione.\nLa SOIUSA lo vede come un gruppo con la seguente classificazione:\nSuddivisione.\nLa SOIUSA lo suddivide in tre sottogruppi:\nPrincipali rifugi.\nI principali rifugi alpini presenti nel gruppo sono:\nSono gestiti dal CAI di Venezia.\nEsistono inoltre alcuni bivacchi fissi: lo Slataper e il Comici che offrono appoggio agli alpinisti in alta quota.\nVie ferrate.\nTre importanti vie ferrate attraversano il gruppo:\nArea protetta.\nIl Sorapiss fa parte dell'area protetta \u201cAntelao, Marmarole, Sorapis\u201d, sito di interesse comunitario e zona di protezione speciale."}
{"id": "1374568", "revid": "767487", "url": "https://it.wikipedia.org/wiki?curid=1374568", "title": "Stevie (Me First and the Gimme Gimmes)", "text": "Stevie \u00e8 il tredicesimo singolo della cover band statunitense Me First and the Gimme Gimmes, pubblicato per la No Idea Records nel 2003. Questo singolo \u00e8 composto di cover di Stevie Wonder.\nDescrizione.\nSul vinile \u00e8 riportata la scritta: \"Against Me! WENT TO FAT...\" (lato A) \"... AND ALL WE GOT WAS THIS MFATGG 7-INCH\" (lato B). \"Stevie\" \u00e8 stato pubblicato in un totale di 4.775 copie."}
{"id": "1374572", "revid": "253269", "url": "https://it.wikipedia.org/wiki?curid=1374572", "title": "Elizabeth Montgomery", "text": "\u00c8 nota in particolare per aver interpretato nella serie televisiva \"Vita da strega\" (\"Bewitched\") il ruolo di Samantha Stephens.\nBiografia.\nInfanzia.\nSecondogenita degli attori Robert Montgomery ed Elizabeth Bryan Allen, trascorse i primi anni della sua vita a Beverly Hills. Sua sorella maggiore, Martha Bryan Montgomery, nata il 13 ottobre 1930, mor\u00ec nel 1931 per cause naturali. Il 6 gennaio 1936 nacque il terzogenito della famiglia Montgomery, Robert Jr., detto \"Skip\", il quale condivise con la sorella Elizabeth la propria infanzia alternandola tra le case di famiglia in California e New York. \nLiz, come amava essere chiamata, manifest\u00f2 presto l'intenzione di diventare un'attrice tanto che, intorno all'et\u00e0 di 5 anni, abbozz\u00f2 i primi timidi tentativi di recitazione assieme al fratello Skip durante le riunioni di famiglia. Debutt\u00f2 in una recita scolastica nella versione francese di \"Little Red Riding Hood\" (\"Cappuccetto rosso\") interpretando il ruolo del lupo. Durante l'infanzia, pratic\u00f2 diversi sport, tra cui l'equitazione, partecipando a diverse gare.\nGrande fonte di ispirazione, che si sarebbe rivelata utile in futuro durante la realizzazione della serie TV \"Vita da strega\" recitando nel ruolo di Samantha, fu il rapporto di infanzia vissuto con la cugina di primo grado di nome Panda. Le due cugine, molto somiglianti tra di loro, amavano spesso scherzare confondendo gli adulti di famiglia facendosi scambiare l'una per l'altra ed instaurando vere e proprie situazioni equivoche.\nLa cugina Panda, ben pi\u00f9 tremenda della piccola Liz, riusciva sempre col metterla nei guai facendosi scambiare proprio per Elizabeth.\nAnni dopo, nella serie TV \"Vita da strega\", questi particolari di vita realmente vissuti dalla Montgomery contribuirono a creare la figura della indomita cugina Serena, la quale si caratterizzava per l'esternalizzazione in video degli stessi accorgimenti psicologici e dei sotterfugi vissuti durante il periodo dell'infanzia. Ci\u00f2 fece decidere a Liz Montgomery di adottare, ad un certo punto della serie \"Vita da strega\", il nome d'arte di Pandora Spocks negli episodi in cui recitava nella parte di Serena, non ultimo il fatto che lo pseudonimo di Pandora Spocks ricordava, all'orecchio degli anglosassoni, l'assonanza con le parole \"Pandora's box\" (vaso di Pandora) con il chiaro riferimento al racconto mitologico. I genitori della Montgomery erano entrambi ben conosciuti nell'ambiente dello spettacolo e la loro importanza e agiatezza economica le permisero di ricevere un'eccellente educazione sia nella vita che a scuola.\nFrequent\u00f2 l'istituto femminile \"Westlake School\" a Beverly Hills, per trasferirsi successivamente alla \"Spence School\" e all'Accademia americana di arti drammatiche di New York. Tuttavia, La maggior parte delle vacanze le pass\u00f2 in Europa, nel Regno Unito, dove il padre aveva interessi lavorativi, cinematografici ed economici. Nel 1950 i genitori divorziarono e venne affidata alla madre assieme al fratello Robert Jr.\nNel 1951, dopo tre anni di intenso tirocinio in accademia, ottenne la sua prima apparizione televisiva nello show \"Robert Montgomery Presents\" accanto al padre il quale, oltre ad essere il produttore dello spettacolo, ne era anche il conduttore.\nA 18 anni decise di trasferirsi dal padre, il quale nel frattempo era convolato a nozze una seconda volta, con l'intento di intraprendere seriamente la carriera di attrice. Entro l'anno 1953 fece il suo debutto a Broadway nella commedia \"Late Love\", che le valse il premio \"Daniel Blum's World Theatre Award\" quale migliore nuova rivelazione dell'anno 1953.\nPrimo e secondo matrimonio.\nIl 27 marzo 1954 si spos\u00f2 a New York con Fred Gallatin Cammann, appartenente a una famiglia socialmente in vista. L'unione non fu felice e i due divorziarono l'anno seguente \nNel 1955 fece il suo debutto cinematografico accanto a Gary Cooper nel film \"Corte marziale\", diretto da Otto Preminger. In quel periodo incontr\u00f2 l'attore Gig Young, che inizi\u00f2 a frequentare non appena ottenuto il divorzio dal precedente marito, e che spos\u00f2 il 28 dicembre 1956. Il matrimonio si concluse con il divorzio nel 1963. Nel 1958 partecip\u00f2 all'episodio \"Man With a Problem\" della serie TV \"Alfred Hitchcock presenta\".\nL'attrice continu\u00f2 a lavorare facendo pi\u00f9 di duecento apparizioni dal vivo in vari show televisivi, tra le quali nell'episodio 66 - terza stagione - di \"Ai confini della realt\u00e0\", accanto a Charles Bronson, e ottenne una candidatura al Premio Emmy per la sua interpretazione nella serie \"Gli intoccabili\". Alla fine del 1962, durante le audizioni per il film \"Johnny Cool, messaggero di morte\", incontr\u00f2 il regista William Asher, con il quale instaur\u00f2 una relazione sentimentale.\nTerzo matrimonio.\nDurante l'estate del 1963 prese parte al film \"Le 5 mogli dello scapolo\", assieme a Dean Martin. Il 26 ottobre dello stesso anno, l'attrice e William Asher si sposarono nella cittadina di El Paso, in Texas. Asher le propose un sodalizio artistico per realizzare in un suo progetto in mente da diverso tempo. I due proposero all'ABC un loro progetto artistico intitolato originariamente \"The Fun Couple\", incentrato sulle vicissitudini di una ragazza dell'agiata borghesia in procinto di sposarsi con un ragazzo la cui occupazione era quella di lavorare presso una pompa di benzina. Ma i dirigenti della ABC, che avevano gi\u00e0 pronto un copione per un episodio pilota di un'altra serie televisiva ideata da Sol Saks, proposero a loro volta un'altra idea, che di l\u00ec a poco sarebbe diventata la serie TV \"Vita da strega\".\n\"Vita da strega\".\nDopo alcuni aggiustamenti proposti nel copione dell'episodio pilota della serie, la Montgomery e Asher accettarono di partecipare alla serie TV che si sarebbe intitolata \"Vita da strega\". L'idea di utilizzare la magia al posto dell'agiatezza economica per sistemare le vicissitudini della vita, appariva come un'inedita e fantasiosa soluzione che prendeva spunto da precedenti film quali \"Ho sposato una strega\" e \"Una strega in paradiso\", dove i problemi quotidiani di un essere mortale, che sposava una strega bellissima, erano il fulcro su cui ruotava l'intera trama televisiva.\nNel novembre 1963 iniziarono le riprese dell'episodio pilota di \"Vita da strega\", mentre la Montgomery era in attesa del primo figlio, il che. costrinse i produttori a ingegnarsi per nascondere in scena la sua gravidanza. Il 24 luglio 1964 nacque il primogenito a cui venne dato il nome di William Allen Asher, Jr. Il 5 ottobre 1965 nacque il secondogenito Robert Deverell Asher, nel periodo che coincise con l'ingresso nella serie del personaggio di Tabatha (poi chiamata Tabitha). Il 17 giugno 1969 l'attrice diede alla luce la terzogenita Rebecca Elizabeth Asher. All'apice della carriera, protagonista di una serie tra le pi\u00f9 popolari e di successo tra gli show televisivi di prima serata, la Montgomery consider\u00f2 di dover cambiare il suo nome in modo che si evitasse di pensare che il suo successo fosse dovuto al rapporto di parentela col padre Robert.\nNel 1971 \"Vita da strega\" inizi\u00f2 a evidenziare serie difficolt\u00e0 di competizione con gli altri show televisivi e la mancanza di idee innovative port\u00f2 alla decisione di concludere la serie con l'ottava stagione, il cui ultimo episodio venne trasmesso il 25 marzo 1972. L'evento coincise anche con la fine del suo matrimonio con William Asher il quale, dopo un periodo di separazione, nel 1973 le concesse un divorzio consensuale e l'affidamento dei figli.\nUltimi anni.\nPoco dopo il divorzio, fu impegnata nella realizzazione del film per la televisione \"La signora Sundance\", sul cui set conobbe l'attore Robert Foxworth, con il quale instaur\u00f2 una nuova relazione.\nContinu\u00f2 a lavorare in film drammatici per la televisione quali \"A Case of Rape\", \"La leggenda di Lizzie Borden\" e \"Belle Starr\" fino al 1985, quando decise di interrompere temporaneamente l'impegno nel cinema per seguire Foxworth sul set della serie televisiva \"Falcon Crest\".\nA conclusione delle apparizioni di Foxworth in \"Falcon Crest\", i due realizzarono insieme un nuovo film, \"Face to Face\", girato in Africa orientale, dove am\u00f2 dedicarsi al safari. Di ritorno negli USA, contribu\u00ec a denunciare all'opinione pubblica i retroscena della caccia di frodo e il pessimo clima politico esistente in Africa. In aderenza alle iniziative umanitarie portate in scena nei panni di Samantha in \"Vita da strega\", fece sue queste convinzioni anche nella vita privata.\nDopo aver rinunciato di partecipare ad un episodio speciale di \"Vita da strega\", in quel periodo diede un altro esempio di iniziativa in campo sociale a tutela dei diritti umani partecipando ad una speciale \"reunion\" tra Darrin e Samantha Stephens per un'ultima volta in pubblico nel 1992, anno in cui a Dick Sargent (il secondo Darrin Stephens), che aveva da poco dichiarato la propria omosessualit\u00e0, fu chiesto di sponsorizzare una parata per la giornata del \"gay pride\" a Los Angeles. Sargent si rivolse all'attrice e lei accett\u00f2 di partecipare alla manifestazione, sfilando con Sargent sul carro della parata. Nell'occasione ebbe modo di dichiararsi apertamente dalla parte degli omosessuali, difendendo cos\u00ec indirettamente lo stesso Sargent, vittima di numerosi attacchi mediatici da parte della stampa e in quel periodo gravemente malato di cancro alla prostata.\nPoco tempo dopo fu di nuovo coprotagonista, assieme a Foxworth, nel film \"Immagini dall'incubo\". Dopo quasi 20 anni di vita insieme, il 28 gennaio 1993 la coppia si spos\u00f2. La notizia del matrimonio rimase ignota ai pi\u00f9 fino alla morte di lei.\nDopo quell'esperienza artistica, torn\u00f2 alle origini cercando ruoli drammatici e rifiutando di rivestire i panni della strega, negando anche di esibire ai fan la sua caratteristica mossa di arricciare il naso ai fans. Oltre a recitare in film per la televisione, prest\u00f2 la sua voce, tra gli altri, al personaggio nella serie animata \"Batman\". Recit\u00f2 a memoria per gli \"The Erotic Sleeping Beauty Books\", scritti da Anne Rice con lo pseudonimo A.N. Roquelaure, incidendoli su nastro.\nNel 1995, durante le riprese del suo ultimo film \"In linea con la morte\", si ammal\u00f2 gravemente. Solo al termine della lavorazione si sottopose a controlli medici, a seguito dei quali le venne diagnosticato un cancro al colon.\nMor\u00ec il 18 maggio 1995, all'et\u00e0 di 62 anni, a causa del cancro diagnosticatole otto settimane prima.\nRiconoscimenti.\nDurante la sua carriera, fu nominata nove volte agli Emmy awards. L'accademia per la scienza e le arti televisive la nomin\u00f2 cinque volte per \"Vita da strega\", una per \"Gli intoccabili\" e per i film TV \"A Case of Rape\", \"La leggenda di Lizzie Borden\" e la miniserie televisiva \"La nuova terra\".\nReag\u00ec sempre sportivamente pur non avendo mai vinto i tanto desiderati Emmy awards. Nel libro \"The Bewitched Book\" dichiar\u00f2: \u00abPenso che sia buffo, voglio dire\u2026 se Susan Lucci, la quale penso sia fantastica, non ha mai vinto, direi che sono in buona compagnia. Forse noi due dovremmo lavorare insieme un giorno, per realizzare qualcosa di veramente brillante, e poi perdere nuovamente insieme alla nomination. Farebbe diventare isterici\u00bb.\nIl 19 giugno 2003, il comitato della \"Hollywood Walk of Fame\" ha annunciato che per il 2004, Elizabeth avrebbe ricevuto un riconoscimento postumo alla carriera: una statua in bronzo a Salem (Massachusetts) che \u00e8 stata realizzata. Nel gennaio 2008 ha ricevuto il riconoscimento di una stella a Hollywood a lei intitolata.\nDoppiatrici italiane.\nNelle versioni in italiano dei suoi film, Elizabeth Montgomery \u00e8 stata doppiata da:"}
{"id": "1374588", "revid": "287204", "url": "https://it.wikipedia.org/wiki?curid=1374588", "title": "Sigambri", "text": "I Sigambri (dal latino: \"Sigambri\" o \"Sicambri\" o \"Sugambri\") erano un'antica popolazione germanica che abit\u00f2, e a partire dalla met\u00e0 del I secolo a.C., lungo la riva destra del medio corso del fiume Reno, tra il fiume Lippe e il Sieg. Confinavano con i Marsi a est, la Gallia dei Celti a ovest, gli Usipeti a nord e i Tencteri a sud.\nStoria.\nAi tempi di Cesare e della conquista della Gallia.\nNel 55 a.C. Cesare decise di passare per la prima volta il Reno, nei pressi dell'attuale citt\u00e0 di Colonia, penetrando prima nel paese alleato degli Ubi, e poi volgendo le sue armate (composte da 8 legioni) verso nord, dove per 18 giorni mise a ferro e fuoco i territori delle vicine popolazioni germaniche dei Sigambri. Questo popolo, dunque, abitava sulla riva destra del Reno, di fronte al popolo degli Eburoni, nella regione dei fiumi Sieg e Wupper, a nord degli Ubi.\nDue anni pi\u00f9 tardi, lo stesso Cesare raccontava che il suo legato, Quinto Tullio Cicerone, a capo di 7 coorti legionarie della legio XIV, veniva sconfitto presso Atuatuca da 2.000 guerrieri Sigambri.\nCesare, venuto a conoscenza dell'accaduto, raggiunse il Reno, lo pass\u00f2 per la seconda volta, e messo piede sul territorio germanico, qui lasci\u00f2 12 coorti di fanteria legionaria a guardia della riva destra del grande fiume, per ricordare ai Germani delle precedenti devastazioni e dissuaderli dal compiere nuove scorrerie nelle Gallie.\nL'occupazione della Germania sotto Augusto (16 a.C.-9 d.C.).\nNel 16 a.C. la trib\u00f9 dei Sigambri, sotto il comando di un certo Melo (il cui fratello si chiamava Betorige), insieme alle trib\u00f9 alleate dei germani Usipeti e Tencteri, dopo aver battuto un esercito romano nelle loro terre ed averne catturato un certo numero di armati, impalarono ben 20 centurioni (un terzo del numero complessivo di centurioni presenti in una legione!), come se fosse \"un giuramento o una speranza di vittoria\".\nPoco dopo invadevano la vicina Gallia, saccheggiandone i territori e provocando il pronto intervento della cavalleria romana, mandata in soccorso alle guarnigioni del Limes renano. L'esito per\u00f2 fu disastroso per i Romani, poich\u00e9, non solo la cavalleria fu sorpresa e distrutta in un agguato, ma cosa ben pi\u00f9 grave, l'esercito accorrente del governatore della provincia, un certo Marco Lollio, fu battuto, mentre una delle sue legioni, la \"V Alaudae\" perdeva l'Aquila, con grande disonore per le armate romane.\nAugusto stesso, in seguito a questi eventi, decise di partire per il fronte germanico, fermandosi in Gallia per due interi anni, per rendersi conto sul da farsi. \u00c8 proprio nel corso di questi anni che Augusto programmava per gli anni a venire di occupare la Germania Magna, portando cos\u00ec i confini imperiali dal fiume Reno al Elba.\nSottomessi i territori di Reti e Vindelici (nel 15 a.C.), Augusto invi\u00f2 in Gallia nel 13 a.C., uno dei suoi due figli adottivi: Druso maggiore.\nNegli anni che seguirono, soprattutto nel 12 e 11 a.C., il generale Druso avanz\u00f2 in territorio germano, battendo i Sigambri e molte delle popolazioni germaniche loro alleate come: Usipeti e Tencteri. \u00c8 proprio ad una di queste campagne che fanno cenno Floro e Cassio Dione Cocceiano, ricordando un episodio di questa guerra, quando Cherusci, Suebi e Sigambri, dopo aver accerchiato Druso nelle fitte foreste della Germania (di ritorno dalla campagna dell'11 a.C.), ormai sicuri del successo, pensavano gi\u00e0 a come spartirsi il bottino. La battaglia per\u00f2 volse, alla fine, a favore dei Romani che fecero dei barbari, dei loro cavalli ed armenti, bottino da vendere al mercato degli schiavi.\nUna volta occupati tutti i territori delle popolazioni germaniche compresi tra i fiumi Reno e Weser, i Sigambri si dimostrarono i pi\u00f9 restii a sottomettersi al giogo romano, anche dopo essere stati battuti pesantemente nel corso delle campagne di Tiberio dell'8-7 a.C. insieme ai vicini Suebi, oltre ad essere stati deportati, in parte, in Gallia. Per questi motivi Augusto, una volta ricevutane una loro ambasceria (da parte del loro re Melo), decise con l'inganno di mandare tutti i loro membri in esilio in alcune citt\u00e0 della Gallia (nell'8 a.C.). I Sigambri, per\u00f2, mal sopportando questa situazione di prigionia, si diedero la morte volontariamente, covando un profondo sentimento di rancore verso i Romani.\nDa Teutoburgo alla fine del regno di Tiberio (9-37 d.C.).\nL'occasione del riscatto si concretizz\u00f2 pochi anni pi\u00f9 tardi (nel 9 d.C.), quando 3 intere legioni ed il loro comandante, Publio Quintilio Varo, furono annientate nella foresta di Teutoburgo Contro di loro ed i loro alleati furono, pertanto, condotte sanguinose campagne da parte dei generali romani, Tiberio (nel 10-11 d.C.) e Germanico (nel 14-16 d.C.), per vendicare l'onta subita dagli eserciti romani.\nDi loro parla Cornelio Tacito a proposito della guerra contro i Traci del 26, condotta da un certo Gaio Poppeo Sabino (console del 9). Sembra che in quella circostanza una loro coorte ausiliaria prese parte alla guerra dell'area balcanica.\nIn parte assorbiti dall'Impero romano, in parte facenti parte dalla federazione dei Franchi (III secolo).\nI Sigambri non sono pi\u00f9 menzionati a partire dal 26. Ci\u00f2 potrebbe significare due cose: o che la parte che si salv\u00f2 allo sterminio dell'8-7 a.C., una volta deportata in Gallia si integr\u00f2 nell'Impero Romano, oppure che non avendo procurato particolari problemi all'impero fino ai tempi dell'imperatore Caracalla, si fusero nella federazione di genti germaniche dei Franchi, costituitasi a ridosso del limes della Germania inferiore al principio del III secolo d.C.\nCoorti ausiliarie nell'esercito romano.\nA partire dalle campagne di Druso, la popolazione dei Sigambri cominci\u00f2 a fornire truppe ausiliarie all'interno dell'esercito romano, come le seguenti unit\u00e0:\nRicordo del nome.\nIl termine Sigambro rimase per indicare un guerriero valoroso. Secondo la tradizione il vescovo Remigio di Reims, nel battezzare Clodoveo I us\u00f2 la seguente formula\"Fiero Sigambro, brucia ci\u00f2 che hai adorato e adora ci\u00f2 che hai bruciato!\"."}
{"id": "1374592", "revid": "110157", "url": "https://it.wikipedia.org/wiki?curid=1374592", "title": "Yopal", "text": "Yopal \u00e8 un comune della Colombia, capoluogo del Dipartimento di Casanare. \u00c8 localizzato a 387\u00a0km da Bogot\u00e0.\nL'abitato venne fondato da Elias Granados nel 1915"}
{"id": "1374593", "revid": "1543377", "url": "https://it.wikipedia.org/wiki?curid=1374593", "title": "IAS machine", "text": "L'IAS machine fu il primo computer digitale costruito dall'Institute for Advanced Study (IAS) di Princeton (Stati Uniti). Il documento che descrisse il progetto dell'IAS machine fu realizzato da John von Neumann, (vedi architettura di von Neumann). L'IAS machine fu in grado di eseguire le prime operazioni nell'estate del 1951 e divenne completamente operativo il 10 giugno 1952.\nArchitettura.\nLa memoria di sistema era di 1024 parole, in numerazione binaria, ciascuna da 40 bit. Gli interi erano rappresentati con una parola da 40 bit mentre le istruzioni, da 20 bit, erano rappresentate a coppie in una singola parola di 40 bit. Dei venti bit di ciascuna istruzione, otto erano deputati a identificare l'istruzione stessa, mentre i restanti 12 ospitavano un indirizzo a una parola della memoria. I numeri negativi erano rappresentati in complemento a due. Il sistema aveva due registri, l'accumulatore (AC) e il moltiplicatore/quoziente (MQ).\nSebbene molti dichiarino che questa fu la prima macchina a mescolare dati e istruzioni, il primato in questa tipologia di organizzazione dei dati \u00e8, in realt\u00e0, della Small-Scale Experimental Machine della Victoria University of Manchester, che dal 1948 implementava questa gestione.\nVon Neumann mostr\u00f2 che fondere dati e istruzioni poteva facilitare la realizzazione di loop, modificando la condizione di salto quando fosse stato necessario uscire dal ciclo. Il mischiare dati e istruzioni comunque pu\u00f2 portare a problemi di accesso alla memoria, con conseguente rallentamento dell'intero sistema.\nSebbene il progetto originario prevedesse, per la memoria, l'utilizzo di valvole termoioniche chiamate RCA Selectron, i problemi di sviluppo delle valvole spinsero gli sviluppatori a utilizzare i tubi Williams. Per realizzare la memoria furono utilizzate 2300 di tali valvole. Il tempo di somma era di 62 microsecondi mentre le moltiplicazioni venivano svolte in 713 microsecondi. Il computer funzionava in modalit\u00e0 asincrona: non esisteva un clock centrale e un'istruzione veniva eseguita appena l'istruzione precedente era completata.\nDerivati dell'IAS machine.\nI progetti furono distribuiti a universit\u00e0, societ\u00e0 e privati interessati alla macchina. Questo port\u00f2 alla realizzazione di quindici macchine derivate dall'IAS machine, che mostrarono vari gradi di compatibilit\u00e0 con l'originale.\nTra i derivati si segnalano:"}
